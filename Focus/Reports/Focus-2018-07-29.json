{"url": "http://www.focus-news.net/news/2018/07/29/2551006/sport-taybe-yusein-specheli-titlata-v-istanbul.html", "text": "Европейската шампионка Тайбе Юсеин спечели финала при 62-килограмовте без борба след като съперничката й Айсулу Финибекова от Киргизстан не излезе на тепиха. \r\nПреди това българката взе две категорични победи с по 10:0 срещу туркинята Кансу Аскьой и индийката Сарита. \r\nСъстезанието бе първо за Тайбе Юсеин след европейското в Каспийск, Русия през март.", "date": "2018.07.29", "title": "Спорт: Тайбе Юсеин спечели титлата в Истанбул"}
{"url": "http://www.focus-news.net/news/2018/07/29/2550983/aleksandra-miteva-babh-stopanin-na-stado-s-ovtse-v-rusenskoto-selo-karamanovo-e-izhvarlil-10-trupa-na-zhivotni-v-dere-bez-da-uvedomi-veterinarnite-lekari-za-smartta-im.html", "text": "Стопанин на стадо с овце в русенското село Караманово е изхвърлил 10 трупа на животни в дере без да уведоми ветеринарните лекари за смъртта им. Това каза за  Агенция „Фокус“  началникът отдел „Хуманно отношение към животните“ към Българската агенция по безопасност на храните (БАБХ) д-р Александра Митева. \r\nТя уточни, че случаят е от 9 юли в русенското село Караманово, като се касае за недобросъвестен собственик на животни, който не е уведомил ветеринарните власти за смъртта им. „Поради развила се буря стадо от 124 овце се е скрило в поле с неожънато жито, впоследствие – след спиране на дъжда, животните са се наяли сериозно и на следващия ден започват да умират. 10 от труповете са хвърлени в дере, където минава канал с вода. По сигнал на друго лице труповете на животните биват потърсени и намерени от БАБХ и РИОСВ“, обясни д-р Митева. Тя уточни, че веднага е разпоредено на собственика те да бъдат махнати от там и да бъдат хвърлени по реда си в определено за целта място. „От медицинска гледна точка му е съставен акт за установяване на нарушение и необявяване на това, че животни са починали и не са заровени там, където трябва“, коментира д-р Митева. \r\nЦветилена СИМЕОНОВА", "date": "2018.07.29", "title": "Александра Митева, БАБХ: Стопанин на стадо с овце в русенското село Караманово е изхвърлил 10 трупа на животни в дере без да уведоми ветеринарните лекари за смъртта им"}
{"url": "http://www.focus-news.net/news/2018/07/29/2550985/pazardzhik-politseyski-patrul-s-radar-e-razpolozhen-v-rayona-na-81-km-na-avtomagistrala-trakiya-v-posoka-sofiya.html", "text": "Полицейски патрул с радар е разположен в района на 81 км на автомагистрала „Тракия“ в посока София, предаде репортер на  Агенция „Фокус“ .", "date": "2018.07.29", "title": "Пазарджик: Полицейски патрул с радар е разположен в района на 81 км на автомагистрала „Тракия“ в посока София"}
{"url": "http://www.focus-news.net/news/2018/07/29/2550989/predstoyashti-mezhdunarodni-sabitiya-za-30-yuli-agentsiya-fokus.html", "text": "*** В македонският парламент трябва да се насрочи дата за референдума за името и да се определи формата на въпроса \r\n*** Сръбските власти разследват убийството на адвоката Драгослав Огнянович, който защитава бившия президент на страната Слободан Милошевич в Хага \r\n*** Поредният кръг от преговорите за разрешаване на сирийския конфликт под егидата на Русия, Турция и Иран, с участието на  \r\nделегации от Дамаск и бунтовниците \r\n*** Съвместна пресконференция на германския външен министър Хайко Маас и албанския му колега Дитмир Бушати \r\n*** Президентът на САЩ Доналд Тръмп посреща премиера на Италия Джузепе Конте в Белия Дом \r\n*** Държавният секретар на САЩ Майк Помпео и търговският министър на страната Уилбър Рос ще имат изявления пред търговската камара на страната \r\n*** Новият външен министър на Великобритания Джереми Хънт пристига на посещение в Китай \r\n***", "date": "2018.07.29", "title": "Предстоящи международни събития за 30 юли ( Агенция „Фокус“ )"}
{"url": "http://www.focus-news.net/news/2018/07/29/2550988/pazardzhik-prirodnata-zabelezhitelnost-bekovi-skali-kray-selo-ravnogor-e-edin-ot-nay-poseshtavanite-turisticheski-obekti-prez-letnite-mesetsi.html", "text": "Природната забележителност Бекови скали край село Равногор е един от най-посещаваните туристически обекти през летните месеци. Това каза за  Радио „Фокус” – Пазарджик  кметът на селото Нейчо Коланев. По думите му до нея се стига по живописна екопътека. „Това е скала, от която се виждат почти целите Родопи в този регион, гледката е прекрасна, защото се вижда река Въча и язовира. За удобство на туристите е изградена и хубава беседка на скалите“, уточни Коланев. Той каза също, че останалите природни забележителности, които са в непосредствена близост до селото, са Фотинските водопади, защитената местност Атолука и резерват „Дупката“. В землището на Равногор са намира и връх Света Елена, където има параклис, носещ същото име, а на най-високия връх в района – Света Неделя, се намира оброчен камък. \r\nАлбена ЖИЛЕКОВА", "date": "2018.07.29", "title": "Пазарджик: Природната забележителност Бекови скали край село Равногор е един от най-посещаваните туристически обекти през летните месеци"}
{"url": "http://www.focus-news.net/news/2018/07/29/2550986/mahmud-abbas-palestintsite-obmislyat-sadbonosni-i-opasni-resheniya.html", "text": "Президентът на Палестинската автономия Махмуд Аббас заяви, че планират да вземат „съдбоносни и опасни решения по ключови въпроси през следващите два месеца“, пише  израелското електронно издание The Jerusalem Post . \r\nИзданието предполага, че става въпрос за дадените по-рано препоръки от Централния комитет и Палестинския национален съвет към парламента на Автономията, да бъдат прекъснати връзките с Израел. \r\nАббас, който говори по време на заседание на Изпълнителния комитет на Организацията за освобождение на Палестина в Рамала в събота, отново изрази твърдото си несъгласие с все още необявения план на американския президент Доналд Тръмп за мир в Близкия Изток. \r\n„Отхвърлихме и ще продължим да отхвърляме тази сделка“, категоричен е палестинският лидер. „За нас сделката е свършена и ние вече не се интересуваме от нея“. \r\nПо неговите думи, израелските власти са наложили „мерки за сигурност край джамията „Ал Акса“, които повече не могат да бъдат толерирани“. \r\nПалестинският лидер не пропусна да коментира и приетият наскоро от Кнесета закон, с който Израел бе обявен за държава на еврейския народ. „Това е нещо, което не можем да приемем“, отсече той и обясни, че палестинците все още обмислят какъв отговор да дадат на това. В края на заседанието, Изпълнителният комитет на ООП излезе с позиция, в която се казвам, че въпросният закон е „опорна точка“ и „интегрална част“ от мирния план на Тръмп. Организацията призова международната общност да накара Израел да поеме отговорността си за „расисткия“ закон. \r\nПревод и редакция:", "date": "2018.07.29", "title": "Махмуд Аббас: Палестинците обмислят „съдбоносни и опасни решения“"}
{"url": "http://www.focus-news.net/news/2018/07/29/2550990/futbol-slaviya-pobedi-kato-gost-lokomotiv-plovdiv-s-42.html", "text": "Славия победи Локомотив Пловдив с 4:2 на \"Лаута\" в генералната си репетиция преди реванша с Хайдук (Сплит). \"Белите\" имат да наваксват гол пасив в Европа и ако играят по същия начин имат реален шанс да го направят.   \r\nДве попадения за Славия отбеляза Георги Йомов, внук на бившия футболист на Левски Тодор Барзов. По един добавиха Галин Иванов и Славчо Шоколаров. От домакините се разписаха Симеон Райков, който реализира дузпа и Димитър Илиев. \r\nС победата си Славия с 4 точки и най-добра голова разлика стана лидер в класирането, преди изиграването на останалите двубои от кръга. \r\nЛокомотив Пловдив падна на последното място. \r\nВенцислав Драгоманов", "date": "2018.07.29", "title": "Футбол: Славия победи като гост Локомотив Пловдив с 4:2"}
{"url": "http://www.focus-news.net/news/2018/07/29/2550984/predsedatelyat-na-ns-tsveta-karayancheva-uspehat-na-evropredsedatelstvoto-pokaza-che-balgariya-ima-podgotveni-hora-da-dirizhirat-evropeyskite-temi.html", "text": "Успехът на Българското председателство на Съвета на ЕС не е партиен, а на България, на всички ни. Постигнат бе консенсус по много въпроси, приключи работата по голяма част от досиетата, получихме висока оценка за свършеното. Успехите показаха, че в страната ни има подготвени хора да дирижират европейските теми. Това коментира председателят на Народното събрание Цвета Караянчева, която в рамките на визитата си във Варна откликна на поканата на народния представител и ръководител на ГЕРБ – Одесос, д-р Руслан Тошев за среща с граждани в централния варненски район, съобщиха от пресцентъра на  ПП ГЕРБ . \r\n„Парламентът е най-прозрачната институция в България. 800 акредитирани журналисти следят работата в Народното събрание, както и в комисиите, където се структурират законите. Най-широко се отразяват обаче личните нападки и конфронтации, което вреди на имиджа на институцията”, отчете Караянчева. Като пример за активната работа в парламента тя посочи, че само за да може свидетелството за съдимост да се издава онлайн, са редактирани 57 закона.  \r\nЦвета Караянчева изтъкна, че възможността повече граждани да посещават парламента и да наблюдават отблизо законодателната дейност е важна стъпка за повишаване авторитета на Народното събрание. „Проведените срещи, дните на отворени врати в парламента, които също се радват на голям интерес, дават шанс на хората да видят, че мнозинството от депутатите не сме професионални политици, а професионалисти в различни области и следваме поетите ангажименти към избирателите”, заяви още Караянчева.   \r\nВ непринуден разговор с нея присъстващите поставиха редица въпроси, свързани с предстоящата законодателна работа през новия политически сезон. Хората изразиха недоволство от ширещите се в интернет пространството фалшиви новини, които създават предпоставки за манипулиране на обществеността. Обсъдена бе и ключовата роля на инфраструктурата за подобряване на бизнес климата в страната. „Развитието на икономиката дава реални перспективи за поетапен ръст на доходите”, увери Цвета Караянчева и оцени високо ускорения темп на обновление на Варна.   \r\nД-р Тошев й подари за спомен от срещата с членове на ГЕРБ - Одесос книгата на Офелия Хаджиколева „Варна и варненци в една колекция”, събрала стотици стари пощенски картички и любопитни истории за забележителното минало на морската ни столица.  \r\nПо-късно тази вечер Цвета Караянчева ще присъства на връчването на наградите на 28-то издание на Международния балетен конкурс в Летния театър във Варна. Най-старият и престижен балетен конкурс в света се провежда под патронажа на председателя на Народното събрание.", "date": "2018.07.29", "title": "Председателят на НС Цвета Караянчева: Успехът на европредседателството показа, че България има подготвени хора да дирижират европейските теми"}
{"url": "http://www.focus-news.net/news/2018/07/29/2550994/nimh-nay-golemi-kolichestva-valezhi-sa-otcheteni-v-shumen-samo-za-edin-chas-po-vreme-na-moshtna-gramotevichna-burya-sa-padnali-40-lkv-m.html", "text": "Най-големи количества валежи днес са отчетени в Шумен – само за един час по време на мощна гръмотевична буря в града са отчетени 40 л/кв. м. Това съобщиха за  Агенция „Фокус”  от  Националния институт по метеорология и хидрология (НИМХ)  при Българската академия на науките (БАН). Във Варна са отчетени 8 л/кв. м, а на другите места валежите са били в порядъка от 2 до 10 л/кв. м, за София – 1 л/кв. м. \r\nЦветилена СИМЕОНОВА", "date": "2018.07.29", "title": "НИМХ: Най-големи количества валежи са отчетени в Шумен – само за един час по време на мощна гръмотевична буря са паднали 40 л/кв. м"}
{"url": "http://www.focus-news.net/news/2018/07/29/2550987/15-godishnoto-momche-koeto-naraga-svoy-vrastnik-ostava-v-aresta-obzor.html", "text": "Софийският градски съд реши да остави в ареста 15-годишния младеж, който рани тежко друго момче на 16 години. Мярката се гледаше при закрити врати. 15-годишният младеж е обвинен в опит за убийство. Първоначално той беше задържан за 72 часа. Разпитан е и дал е обяснения. Пред разследващите е казал, че е бил подложен на интернет тормоз в продължение на година. Момчето беше наръгано на 26 юли, на междуетажна площадка на жилищен блок в ж.к. „Надежда“ 3. То беше настанено и оперирано в УМБАЛСМ \"Пирогов\". Момчето все още е под наблюдение в болницата, в стабилно състояние.  \r\nНа 27 юли говорителят на гл. прокурор Румяна Арнаудова обясни, че все още не се знае какво е съдържанието на поста в интернет, който стана причина за нападението. По сведение на разпитани съученици на двете момчета постът е с неприлично съдържание. „Разполагаме с телефон, с който е направен последващият запис на неговото извънпроцесуално самопризнание“, обяви Арнаудова. На този етап няма данни извършителят да е бил под влиянието на алкохол или наркотици.", "date": "2018.07.29", "title": "15-годишното момче, което наръга свой връстник, остава в ареста (ОБЗОР)"}
{"url": "http://www.focus-news.net/news/2018/07/29/2550996/blagoevgrad-v-obshtinata-se-provezhda-lyatno-uchilishte-po-proekt-uslugi-za-ranno-detsko-razvitie-v-obshtina-blagoevgrad.html", "text": "В Община Благоевград се провежда лятно училище по проект „Услуги за ранно детско развитие в община Благоевград“. Това каза за  Радио „Фокус“ - Пирин  Веска Китанова, ръководител на центъра. „Един месец ще се провежда лятно училище по проект „Услуги за ранно детско развитие в община Благоевград“ за услуга „Допълнителна педагогическа подготовка за повишаване на училищната готовност на децата за равен старт в училище“ по ОП „Развитие на човешките ресурси“ BG05M9OP001-2.004. Проектът се осъществява по Приоритетна ос „Намаляване бедността и насърчаване на социалното включване“, каза Китанова. Заниманията ще включват дейности с образователни елементи, комбинирани с интерактивни методи и игри, състезания и други творчески и познавателни дейности. „Целта на проекта е децата да развият и придобият навици и умения за запознаване с учебната среда, да се провокира и увеличи тяхната готовност и мотивация за равен старт в училище за постъпването в  клас. По проекта ще се работи и с родителите на децата, за да се постигне по- висока активност при записването на децата в училище“, каза Китанова. \r\nЛора КАЛЧЕВА", "date": "2018.07.29", "title": "Благоевград: В Общината се провежда лятно училище по проект „Услуги за ранно детско развитие в община Благоевград“"}
{"url": "http://www.focus-news.net/news/2018/07/29/2550995/turist-pochina-v-pirin-sled-kato-be-udaren-ot-malniya-obzor.html", "text": "Турист беше ударен от мълния на пътеката на връх Ореляк в Пирин. Планинските спасители проведоха акция, за да достигнат до него, и да свалят тялото му от планината. Мъжът беше ударен от мълния по време на буря, като тялото му се е овъглило. Мъжът е българин и е бил заедно с група туристи.  \r\nНа 27 юли планинските спасители от Благоевград са помогнали и на пострадал турист в района на Мечи връх в Рила. Туристическа група е тръгнала от хижа „Македония“, към хижа \"Рибни езера“. След изкачване на Мечи връх, един от туристите е стъпил на голям лабилен камък. Последвало падане и фрактура на раменната става. Туристите са подали сигнал в 8.50 часа и са оказали помощ на пострадалия с подръчни материали. Един от тях решава да го съпроводи обратно към хижа „Македония\", след което да настигне групата. В 9.45 часа на слизане от върха са посрещнати от спасителите, които са дежурни в района на летовище „Бодрост“. На пострадалия е направена имобилизираща превръзка на лявата ръка. Съпроводен е до хижа „Македония“, след което е транспортиран до Спешен център - Благоевград.", "date": "2018.07.29", "title": "Турист почина в Пирин, след като бе ударен от мълния (ОБЗОР)"}
{"url": "http://www.focus-news.net/news/2018/07/29/2550798/predstoyashti-sabitiya-v-stranata-za-29-yuli-agentsiya-fokus.html", "text": "*** \r\nОт 19.00 часа на лятната естрада в Борисовата градина ще се проведе концерт на \r\n„Александров Рагтайм Бенд“.  \r\n*** \r\nОт 09.30 часа Белоградчишкият епископ Поликарп ще оглави архиерейска света Литургия в храм „Св. Георги“ , по повод 70 години от освещаването на храма. \r\n*** \r\nОт 09.00 часа Знеполският епископ Арсений ще оглави архиерейска света Литургия в катедралния храм „Св. Висарион Смоленски“ по повод празника на храма. От 18.00 часа епископ Арсений ще отслужи Празнична вечерня с петохлебие за храмовия празник на църквата. \r\n*** \r\nОт 18.30 часа на сцена „Охлюва“ ще бъдат представени видеоклип, рап-песен и театрален скеч за лятната кампания за борба с трафика на хора. \r\n*** \r\nОт 10.00 часа пред  паметника на генерал Иван Колев и загиналите за освобождението на Добруджа през 1916 г. ще се състои поклонение по повод 101 години от смъртта на прославения български пълководец. На събитието ще присъстват вицепремиерът Валери Симеонов и народните представители от Националния фронт за спасение на България. \r\n*** \r\nОт 20.00 часа ще се проведе концерт от поредицата „Джаз на село“. \r\n*** \r\nОт 13.00 часа ще се проведе и традиционният събор Хайдушка вечер”. \r\n*** \r\nОт 12.00 часа на площад „Чаршията“ ще бъде открит шестият поред традиционен родов събор. \r\n*** \r\nОт 10.00 до 11.00 часа крепост „Кракра“ ще отвори вратите си за децата.  \r\n*** \r\nОт 11.00 часа пред Двореца на културата\tще се проведе театрална програма за деца „Не пресичай на червено“, по инициатива на ОбДТ „Боян Дановски“. \r\n*** \r\nОт 07.00 часа със старт на дуатлонци и колоездачи ще започне петия Лудогорски маратон, който ще се проведе в местността Пчелина.", "date": "2018.07.29", "title": "Предстоящи събития в страната за 29 юли (Агенция „Фокус“)"}
{"url": "http://www.focus-news.net/news/2018/07/29/2550991/komisar-toshko-barzilov-gdpbzn-ekip-na-pozharnata-prodalzhava-da-doizgasyava-otdelni-ognishta-na-pozhara-v-tsarskite-konyushni-nyama-novi-razgoreli-se.html", "text": "Екип на пожарната продължава да доизгасява отделни огнища на пожара в „Царските конюшни“, няма нови разгорели се. Това каза за  Агенция „Фокус“  комисар Тошко Бързилов, началник на Националния оперативен център на ГД „Пожарна безопасност и защита на населението“.  \r\nОт Столична община уточниха, че на място има дежурен екип на пожарната. Над обекта все още се образува пушек заради тлеещите огнища. \r\nЦветилена СИМЕОНОВА", "date": "2018.07.29", "title": "Комисар Тошко Бързилов, ГДПБЗН: Екип на пожарната продължава да доизгасява отделни огнища на пожара в „Царските конюшни“, няма нови разгорели се"}
{"url": "http://www.focus-news.net/news/2018/07/29/2550799/pregled-na-osnovnite-temi-v-svetovniya-pechat-agentsiya-fokus.html", "text": "В анализ за американското електронно издание   The Hill   икономическият съветник Артър Лафер пише за икономиката на САЩ при настоящия президент Доналд Тръмп и накъде трябва да върви тя, за да запази своя просперитет.. Агенция „Фокус“ представя материала без редакторска намеса. \r\nБрутният вътрешен продукт, или БВП, е избираното мерило, когато се оценява състоянието на всяка икономика, особено на тази в САЩ. БВП, който се измерва в ежегодни проценти, включва цената на производството на всички стоки и услуги, произвеждани в една държава. В първата година, откакто президентът Тръмп встъпи в длъжност, от първото тримесечие на 2017 до първото тримесечие на 2018 година, БВП нарасна с 2.55 процента годишно. Това е по-високо от растежа в шест от осемте години на управлението на бившия президент (Барак) Обама, или дори пет от осемте години на управлението на бившия президент Джордж Буш-младши. \r\nОсвен това, икономическият растеж в първата година от управлението на Тръмп е по-висок от средния годишен растеж за цялото президентство на Обама (2.05 процента) и на Буш (1.71 процента). За пълните 65 години от първото тримесечие на 1953 година до първото тримесечие на 2018 година, ежегодният растеж на БВП в САЩ средностатистически е 2.95 процента, което все още е значително повече от първата година на Тръмп. \r\nРастежът за второто тримесечие на 2018 година е 4.1 процента. Това е хубав знак за американския просперитет и е най-силното тримесечие на икономически ръст от третото тримесечие на 2014 година насам. Износът е допринесъл с около 1 процент. Много промени се случват на база тримесечие и тези цифри не трябва да се вземат прекалено насериозно. \r\nМинистерството на търговията обяви оценките си за тримесечието, но ревизира и много исторически цифри, въпреки че го прави с много малки количества. Може би най-голямата ѝ ревизия беше за първите четири тримесечия на президентството на Тръмп.  \r\nДокато ръстът на БВП за всяко тримесечие може да бъде изместено, ревизирано или увеличено в по-късни тримесечия, изглежда че се появява шаблон при управлението на администрацията на Тръмп, което е доста логично, поне за мен. Вярвам, че хората индивидуално, и икономиката колективно, реагират силно на икономическите стимули. \r\nДруги икономисти не се съгласяват с това мнение. Джейсън Фърман, най-висшият икономист на Обама, не е съгласен с мен за ефекта, който политиките на Тръмп имат върху растежа на БВП. В скорошен дебат той заяви, по отношение на данъчните облекчения през 2017 година, „Мисля, че политиките могат да направят разлика. Данъчните облекчения ще направят много, много малка позитивна разлика, може би около една десета от 1 процент“. \r\nИсторията ни описва много по-различна картина от скептиците. Намаляването на данъците и регулациите има силен ефект върху растежа през дълги периоди от време. Данъците имат много важно влияние върху работните места, производството и растежа. Една икономика не може просто да бъде обложена с данъци към просперитет. Данъчните облекчения на Тръмп стоят в остър контраст с данъчните увеличения при Обама. Корпоративният и персоналния данък беше прекалено висок. Републиканското решение намали тези данъци значително.  \r\nТръмп започна война и върху омаломощаващите регулации, включително елиминирането на така наречената програма „Обамакеър“, заедно с намаляването на други регулации в здравеопазването и енергетиката. Монетарната политика сега се фокусира върху пазарите, вместо върху нулевите лихвени проценти, което значи че парите ще навлязат там, където са нужни, а не където някой университетски професор смята, че трябва да отидат. \r\nКогато стане въпрос за търговията, има проблеми и рискове във визията, която Тръмп се опитва да реализира. Търговията трябва да бъде свободна и с минимални бариери върху американския износ към други държави и чуждестранния износ към САЩ. Като един свят, ние трябва да се движим към нулеви мита навсякъде. Трябва да елиминираме другите бариери и търговските субсидии. Очевидно, подобен идеален свят не е правдоподобен, но няма причина да не опитаме. \r\nЧужденците произвеждат някои неща по-добре от нас, и ние произвеждаме някои неща по-добре от тях. Американците и чужденците биха били глупаци, ако не продават един на друг продуктите, които произвеждат по-добре от другия. Това е печеливша стратегия за всички и създава голям просперитет около света. \r\nНакрая, имаме сериозен проблем с правителствените харчове в САЩ от години. Икономистът Милтън Фрийдман е бил известен с думите си „правителствените разходи са данъчно облагане“. Той е напълно прав. Ако една страна облага с данъци хората, които работят, и плаща на хората, когато не работят, тогава няма да е изненада, ако много повече хора изберат да не работят. \r\nПоследните цифри на БВП са страхотни и идват като възстановяване от ужасните 16 години при Буш и Обама. Те намаляват и дефицита в дългосрочен план, ако подобен икономически ръст се запази. Но предизвикателството е далеч от завършено. Имаме още много работа, за да разпалим пламъка на просперитета и да попречим на неговите недоброжелатели. Но една стъпка напред си е една стъпка напред и при всички случаи е много по-добре от една стъпка назад. \r\n***  Президентът на САЩ Доналд Тръмп е провел телефонен разговор в петък с председателя на Европейската комисия Жан-Клод Юнкер само няколко дена, след като двамата се съгласиха да отложат налагането на нови мита и да договорят търговските практики помежду си, в опит да избегнат търговска война, пише американското електронно издание  Politico . \r\n„Президентът (Доналд) Тръмп говори с председателя на ЕК (Жан-Клод) Юнкер днес“, обяви говорителят на Белия дом Сара Сандърс в изявление. „Двамата лидери продължиха да надграждат върху предишните си дискусии за подновеното търговско сътрудничество между САЩ и ЕС“. \r\nРазговорът идва само два дена, след като САЩ се съгласиха да преустановят плановете си за налагане на нови мита върху Европейския съюз, в допълнение с премахване на митата върху всички неавтомобилни индустриални стоки, увеличаване на сътрудничеството в енергийните покупки и съвместната работа за реформа на Световната търговска организация (СТО). \r\nСпоразумението за преговори дойде, след като напрежението между двата търговски партньори се увеличи, когато Тръмп наложи мита върху вноса на стомана и алуминий от ЕС, на което Евросъюзът отговори със свои реципрочни мита върху американски стоки за близо 3.3 милиарда долара. \r\nГоворител на ЕК потвърди за разговора. „Това действително беше разговор след тяхната среща във Вашингтон и съвместното споразумение за сътрудничество в посочените сектори“, заяви говорителят. \r\n***   В материал за електронното издание на турския вестник   Daily Sabah   говорителят на президента на Турция Ибрахим Калън пише за последната ескалация на напрежението между държавите с двете най-силни армии в НАТО и за това какви трябва да се отношенията между тях. Агенция „Фокус“ представя материала без редакторска намеса. \r\nВ последните години, действията на Вашингтон създадоха сериозна криза на доверие сред турските управници и населението. Въпреки, че Турция се присъедини към глобалната коалиция против „Ислямска държава“ и позволи на тази коалиция да атакува терористи от групировката през военновъздушната база „Инджирлик“, САЩ не бяха склонни да си сътрудничат с турската армия в кампанията за освобождаване на Ракка. Вместо това те си партнираха с терористите от Отрядите за народна самоотбрана (ОНС) – които дори според официалното твърдение на Централното разузнавателно управление (ЦРУ) на САЩ, представляват сирийския клон на терористичната организация Кюрдска работническа партия (ПКК). \r\n„Договорът с дявола“ на Вашингтон с терористичната групировка, който администрацията на (бившия американски президент Барак) Обама обеща, че ще бъде „временен, преходен и тактичен“ по онова време, беше усвоен от администрацията на (Доналд) Тръмп през миналата година. Докато е вярно, че настоящата администрация постепенно се дистанцира от стратегията на Централното командване на САЩ и, като част от това усилие, се съгласи на пътната карта за дългоочакваното изтегляне на ОНС от Манбидж, липсата на конкретна промяна на политиката продължава да тежи над отношенията. Турция обосновано очаква че САЩ ще се отдръпнат от бунтовниците от ОНС, които към момента са в преговори с режима на (сирийския президент Башар) Асад, без повече забавяне. \r\nВ същото време, нежеланието на администрацията на Тръмп да предприеме конкретни стъпки за разследване и осъждане на престъпленията, извършени от Гюленистката терористична групировка (ФЕТО) на американска земя, е най-малкото разочароващо за Турция. Министерството на правосъдието на САЩ също не направи нищо, освен да забавя искането за екстрадиция на Фетхуллах Гюлен в Турция, която има споразумение за екстрадиции с Вашингтон. Турското правителство, независимо колко е обезкуражено и разочаровано, запази своето спокойствие, дори когато американската съдебна система започна да преследва изпълнителния директор на „Халкбанк“, Мехмет Атила, заради изфабрикувани доказателства, насърчени от членове на ФЕТО. \r\nПри тези обстоятелства беше трудно за турските управляващи да намерят смисъл в диспропорционалния отговор от администрацията на Тръмп, които изглежда че вярват, че могат да накарат законовите проблеми на американски гражданин да изчезнат, като използват заплашителен език в социалните мрежи. Както неколкократно заявиха турските власти, политическата управа в нашата страна не е в позиция да се меси в законовите процедури, извършвани от нашата независима съдебна система. Независимо дали въпросният американски гражданин, Андрю Брънсън, остане зад решетките, бъде изправен пред домашен арест или си тръгне свободен, това е решение, което единствено съдиите могат да вземат. \r\nСАЩ предприеха серия от мерки през последните години, за да подкопаят своето стратегическо партньорство с Турция и да отслабят отношения, които досега бяха силни и взаимно продуктивни. Турция не е изиграла никаква роля във влошаването на тези отношения – освен опита да ги спаси от късогледите политици във Вашингтон, действайки последователно и нееднократно с добра воля и в същото време защитавайки своя национален интерес. \r\nОтношенията могат да бъдат спасени и подобрени при условие, че американската администрация вземе насериозно притесненията на Турция за сигурността ѝ. Турция не може да си затвори очите за действията на съюзник от НАТО, когато те заплашват нейната национална сигурност у дома и навън. Президентът Тръмп може и да има добри намерения за отношения с президента Ердоган и Турция. На това със сигурност ще бъде отговорено с реципрочни действия, когато отношенията са базирани на взаимно уважение и споделен интерес. Използването на заплахи срещу Турция няма да сработи. То само ще нарани отношенията. Администрацията на Тръмп може да предприеме административни мерки, както срещу партньорството между САЩ и ОНС, така и срещу мрежата на ФЕТО в САЩ. Това не са сложни законови проблеми. Ако става на въпрос, Турция никога не е искала нещо извън законовата и легитимна рамка в какъвто и да е вид. Едно стратегическо партньорство не може да се базира на едностранни изисквания. То трябва да бъде взаимно и взаимно уважаващо и ползотворно. Никой съюзник не би приел действията на друг свой съюзник, опитващ се да навреди на националните му интереси. Турция не е работила със или помагала на каквито и да е групировки, които биха наранили американските интереси и се очаква САЩ да направят същото. \r\n*** САЩ работят върху проекта за „арабско НАТО“ – отбранителен пакт на приятелски държави от Близкия Изток, който да може да се противопостави на „иранската заплаха“, пише вестник  The Times of Israel . \r\nПактът ще включва  Египет, Йордания и шестте държави от Съвета за сътрудничество на арабските държави в Персийския залив – Бахрейн, Катар, Кувейт, Обединените Арабски Емирства, Оман и саудитска Арабия, като целта  на пакта ще бъде изграждане на обща противовъздушна отбрана и борба с тероризма.  \r\nПредложението за създаване на Близкоизточен стратегически алианс ще цели още задълбочаване на икономическите и дипломатическите връзки между страните и със САЩ. \r\nСпоред източници на медиите идеята е предложена за първи път от Саудитска Арабия по време на визитата на американския президент Доналд Тръмп  в Рияд миналата година, но за сега няма особено развитие по въпроса.  Създаването на потенциалния пакт ще бъде дискутирано на среща във Вашингтон през октомври.", "date": "2018.07.29", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/07/29/2550993/tv-21-makedoniya-parlamentarna-sesiya-v-ponedelnik-referendum-s-ili-bez-vmro-dpmne.html", "text": "Според информациите, в понеделник парламентът на Македония ще проведе сесия, на която ще се обяви референдумът за договора за името с Гърция. Дори и в неделя от най-голямата опозиционна партия в страната, ВМРО-ДПМНЕ, не разкриха дали депутатите ѝ ще присъстват на парламентарната сесия в понеделник, заяви говорителят на партията Димче Арсовски, предава скопският телевизионен канал  „ТВ 21“ . \r\nЗаместник-председателят на ВМРО-ДПМНЕ Александър Николовски заяви, че ако на референдума гражданите не приемат договора за името с Гърция, тогава новото правителство, което според него ще бъде водено от неговата партия, ще преразгледа постигнатия договор в Преспа. Николовски е убеден, че те ще могат да се договорят по-добре с Гърция. \r\nМинистър-председателят Зоран Заев заяви, че референдумът ще бъде организиран и без ВМРО-ДПМНЕ. Според него, опозицията трябва да обяви своята позиция – дали ще реши да бойкотира референдума, дали ще призове своите привърженици да излязат и да гласуват против или ще остави гражданите сами да решат. \r\nПредложението за гласуване на референдум на държавно ниво се внася до председателя на парламента, който е задължен в срок от 30 дена да вземе решение за обявяването му. След това решението се обявява в Държавен вестник, заяви премиерът Заев.  Йонислав Дочев", "date": "2018.07.29", "title": "„ТВ 21“ (Македония): Парламентарна сесия в понеделник. Референдум с или без ВМРО-ДПМНЕ"}
{"url": "http://www.focus-news.net/news/2018/07/29/2550800/faktor-makdonioya-koi-sa-nay-dobrite-plazhove-na-balkanite-v-cherna-gora-harvatska-balgariya-i-makedoniya.html", "text": "Кои са най-добрите плажове на Балканите – в Черна гора, Хърватска, България и Македония, пише македонското електронно издание  “Фактор“ . \r\nАко не сте имали възможност да посетите някои от балканските плажове през лятото, сега имате нов шанс. \r\nАко планирате ваканция в тази част на света, знайте, че няма да имате нужда от твърде много пари. \r\nПредставяме Ви  най-добрите плажове от Черна гора, Хърватия, Македония и България. \r\nВсяка от тези страни има своя собствена естествена красота и атмосфера, които могат да ви предложат добро забавление. \r\nВ случай, че сте планирали това лято да посетите Будва, трябва да посетите Кралския плаж. Това е идеалното място, заобиколено от великолепни планини и огромни скали.  \r\nЩе имате възможност да откриете красотата на историческия град Будва, който има повече от 3000 години история. Препоръчваме Ви да отделите малко време за този град, освен да релаксирате край морето. Ако се качите на старите стени, ще имате възможност да се насладите на прекрасна панорамна гледка. \r\nИзвестните хърватски острови са популярна дестинация за туристи от цял свят, включително известни личности. В Хърватия е малко по-скъпо в сравнение с други балкански дестинации, но ще се изплати, когато видите къде всъщност сте отишли. Третият по големина остров в Хърватия, Брач, се намира в Далмация. \r\nСъветваме ви да посетите Видова гора, който е най-високият връх на този остров. Брач се гордее със своите големи пясъчни плажове, които са заобиколени с безупречно синя вода. Златни Рат и Златни рог са може би най-красивите европейски плажове, така че на тях можете да очаквате огромни тълпи през най-добрата част на сезона. \r\nНесебър се счита за гордост на Черно море и предлага на посетителите си множество курорти и забележителности. Тази лятна дестинация предлага спокойна и тиха атмосфера, така че е перфектна за кратка ваканция със семейството или близки. Въпреки това, ако дойдете тук с приятели, сигурни сме, че ще откриете вашето парти. \r\nСлънчев бряг - Съни Бийч - е един от най-големите курорти в тази дестинация, където се провеждат най-добрите летни партита. Що се отнася до настаняване, цените са доста разумни, хората са добродушни и услугата е качествена. Любителите на плуването може би ще се разочароват в това място, защото времето е променливо и може да ви изненада силен вятър, придружен с червени и жълти флагове, които означават, че плуването не се препоръчва. \r\nОхридското езеро и неговата ривиера определено са най-добрите представители на насладата на Балканите.  В Охрид можете да се насладите на улиците в Стария град, да посетите културни и исторически сгради, паметници и църкви. \r\nОхрид ще ви предложи единственото лятно преживяване с най-добрите цени в тази част на света. Най-добрият плаж в Охрид е Любанищеи предлага много простор и спокойна атмосфера, заобиколен от спокойна чиста вода. Най-доброто време за посещение на плажа е около шест часа следобед, защото тогава ще имате възможност да се насладите на прекрасния залез.  Юлиян Марков", "date": "2018.07.29", "title": "„Фактор“ (Макдониоя): Кои са най-добрите плажове на Балканите – в Черна гора, Хърватска, България и Македония"}
{"url": "http://www.focus-news.net/news/2018/07/29/2550801/afp-poveche-ot-1-200-migranti-sa-spaseni-v-blizost-do-ispanskiya-bryag-za-poslednite-dva-dni.html", "text": "Повече от 1 200 мигранти са спасени в близост до испанския бряг за последните два дни. Това е съобщил испанският външен министър Фернандо Гранде-Марласка,цитиран от  AFP . \r\nТой е призовал ЕС да намери решение на кризата с нелегалната миграция. Министърът е посетил югозападния район Кадис, за да инспектира лично как полицията и Червеният кръст се справят със ситуацията със спасените мигранти. \r\nРано сутринта в събота Бреговата охрана е спасила 334 мигранти от 17 лодки, а в петък само за един ден са спасени 888 души. \r\nМинистърът е съобщил, че се изгражда приемен център за 600 души в Андалусия. \r\nПовече от 19 580 мигранти са достигнали испанските брегове тази година по данни на Международната организация по миграцията.  Юлиян Марков", "date": "2018.07.29", "title": "AFP: Повече от 1 200 мигранти са спасени в близост до испанския бряг за последните два дни"}
{"url": "http://www.focus-news.net/news/2018/07/29/2550803/afp-tunis-e-razreshil-na-koraba-spasil-40-migranti-da-akostira-sled-poveche-ot-dve-sedmitsi-izchakvane.html", "text": "Тунис е разрешил на кораба , спасил 40 мигранти да акостира след повече от две седмици  изчакване, предава  AFP . \r\nТунис заяви в събота, че ще приеме  40-те мигранти, включително две бременни жени, спасени от търговски кораб. \r\nКорабът, \"Сарост 5\", плаващ под тунизийски флаг беше  блокиран в продължение на две седмици в близост до тунизийският град Зарзис, след като Тунис, Малта, Италия и Франция отказваха да му разрешат да акостира на техни пристанища. \r\n\"По хуманитарни причини ще приемем 40-те мигранти\", каза в парламента премиерът Юсеф Чахед. \r\nАфриканските мигранти, пет от които жени, са тръгнали  от Либия и са били изгубени в морето в продължение на пет дни, преди да бъдат забелязани. \r\n\"Въпреки това забавяне при вземането на това решение, ние сме щастливи и облекчени\", каза за AFP капитанът на \"Сарост\" 5, Али Хаджи.  Юлиян Марков", "date": "2018.07.29", "title": "AFP: Тунис е разрешил на кораба , спасил 40 мигранти да акостира след повече от две седмици  изчакване"}
{"url": "http://www.focus-news.net/news/2018/07/29/2550804/tass-samolet-na-air-moldova-e-bil-udaren-ot-malniya-nad-ukrayna-varnal-se-e-v-kishinev.html", "text": "Самолет на Air Moldova e бил ударен от мълния над Украйна, върнал се е в Кишинев, предава  TACC . \r\nСамолет със 113 пътници, изпълняващ полет от Кишинев за Санкт Петербург е бил ударен от мълния 10 минути след излитането от летището в Кишинев. Инцидентът е станал над Одеска област в Украйна. Самолетът,който се е намирал на четири хиляди метра височина се е снижил и е направил няколко обиколки за изразходване на горивото, след което е кацнал безпроблемно обратно в Кишинев. Никой не е пострадал, а полетът е бил изпълнен от друг самолет.  Юлиян Марков", "date": "2018.07.29", "title": "ТАСС: Самолет на Air Moldova e бил ударен от мълния над Украйна, върнал се е в Кишинев"}
{"url": "http://www.focus-news.net/news/2018/07/29/2550802/boks-derek-chisora-pobedi-karlos-takam-v-mach-za-titlata-v-svetovnata-boksova-asotsiatsiya.html", "text": "Бокс: Дерек Чисора победи Карлос Такам в мач за Интерконтиненталната титла в Световната боксова асоциация с нокаут в осмия рунд след два последователни удара с дясната ръка . \r\nРоденият в Зинбабве Чисора се радваше на силната подкрепа на публиката в „О2 Арена“ в Лондон.", "date": "2018.07.29", "title": "Бокс: Дерек Чисора победи Карлос Такам в мач за титлата в Световната боксова асоциация"}
{"url": "http://www.focus-news.net/news/2018/07/29/2550805/futbol-chelsi-pobedi-inter-v-priyatelski-mach-ot-turnira-za-mezhdunarodnata-shampionska-kupa.html", "text": "Футбол: Челси победи Интер в приятелски мач от турнира за Международната шампионска купа с 6:5 след изпълнения на дузпи. В редовното време, което завърши 1:1 головете отбелязаха Педро от Челси и Роберто Галярдини от Интер.  При дузпите пропусна да отбележи Милан Шкриняр и даде победата на Челси. В мачове от същия турнир Ювентус победи Бенфика отново с изпълнение на дузпи, а Арсенал победи Пари Сен-Жермен с категоричното 5:1. Ливърпул победи Манчестър Юнайтед с 4:1", "date": "2018.07.29", "title": "Футбол: Челси победи Интер в приятелски мач от турнира за Международната шампионска купа"}
{"url": "http://www.focus-news.net/news/2018/07/29/2550809/tenis-adrian-andreev-se-klasira-na-final-na-evropeyskoto.html", "text": "Teнис: Българинът Адриан Андреев се класира за финала на Европейското първенство по тенис за юноши и девойки до 18 години в Клостерс (Швейцария). \r\nПоставеният под номер 1 при юношите Андреев се наложи над Валентин Ройе от Франция със 7:5, 6:2. \r\nНа финала Андреев, който до момента има пет поредни победи без загубен сет, ще играе утре срещу Йонас Форейтек от Чехия.", "date": "2018.07.29", "title": "Teнис: Адриан Андреев се класира на финал на Европейското"}
{"url": "http://www.focus-news.net/news/2018/07/29/2550810/gerb-viziya-za-balgariya-na-bsp-e-sbornik-s-eseta-ot-slabi-avtori-obzor.html", "text": "ГЕРБ определи „Визия за България“ на БСП като сборник с есета от слаби автори и разкритикува посланията на левицата на традиционния събор на Бузлуджа. „БСП е в период, в който се опитва да смени политическия си пол, от социалисти да станат консерватори“, обяви депутатът от ГЕРБ Тома Биков. Според него говоренето на БСП разделя обществото и е симптом на криза на идентичността на опозицията. „Основна мисия на политиците е да поемат негативната енергия и да я превръщат в ефективни решения, а не да хвърлят омразата си и да я преработват в глупост. Това прави БСП, откакто Корнелия Нинова е лидер“, заяви Биков. Депутатът Александър Иванов обясни, че „Визия за България“ не съдържа нито една скала или графика, и липсва икономическа обосновка. „1/3 са неясни послания, 1/3 са отломки от програма им, с която загубиха изборите, а 1/3 са глупости“, обяви той. Антон Тодоров от ГЕРБ коментира: „БСП предлага нескопосан опит на социалистическия доктор Франкенщайн да създаде чудовище, което да яхне публичните финанси“. Според него „Визия за България“ и казаното на Бузлуджа са „тържество на бесовете“ и див популизъм. По думите му БСП води активен задгробен живот, а претенцията ѝ да се добере до властта трябва да се смята за заплаха за българите. В отговор на въпрос докъде са стигнали сигналите на ГЕРБ в Прокуратурата Антон Тодоров обясни: „Сигналът за Елена Йончева е пресен, очакваме до есента Прокуратурата да реагира“. „Ако нямаше давност на приватизационните сделки, Корнелия Нинова щеше да отиде в Сливен, северно изложение, твърд нар и много строги надзиратели“, коментира той приватизационните сделки. „Не мога да разбера с кои очи говори тя за приватизация. Ако си част от проблема, няма как да си част от решението“, каза още Антон Тодоров. „Фокус“ припомня:  На 21 юли БСП представи „Визия за България“ като документ заявка за управление в интерес на хората. Основните акценти са: модерното държавно управление, базирано но дигитализацията; икономическо развитие на България; регионалното развитие; здравеопазване; образование; сигурност и отбрана; външна политика и демографската криза. Лидерът на БСП Корнелия Нинова заяви, че БСП не предлага алтернатива на ГЕРБ, а алтернатива на системата. Левицата предлага във всеки регион лечебните заведения да се обединят в холдингова структура и да се намали ДДС за лекарствата. БСП се обяви против джендър идеологията в българските училища и призова да се развива традиционното и електронното обучение. „Визия за България“ предлага безплатни детски градини и един учебник за един клас в цялата страна. Левицата настоява за регионализация на икономическата, здравната и социалната политика.  \r\nНа 25 юли АБВ разкритикува „Визия за България“ на БСП и я определи  като резултат от интелектуален сблъсък между Димитър Пенев и Цветан Цветанов. Председателят на АБВ Румен Петков обърна внимание, че в предлаганото от БСП няма нито дума за развитие на „Белене“ и на ядрените мощности в България, нито за необходимостта от гарантиране на пряка доставка на газ. Според АБВ предложенията на БСП са демагогия, популизъм и поза. \r\nБиляна ИВАНОВА", "date": "2018.07.29", "title": "ГЕРБ: „Визия за България“ на БСП е сборник с есета от слаби автори (ОБЗОР)"}
{"url": "http://www.focus-news.net/news/2018/07/29/2550806/bsp-nastoya-ot-buzludzha-za-predsrochni-izbori-i-lyavo-upravlenie-na-stranata-obzor.html", "text": "Десетки хиляди социалисти от цялата страна се събраха на историческата поляна под връх Бузлуджа. Традиционният събор на левицата се проведе под надслов „За по-добър живот – нашата кауза е България“ и отбеляза 127 години от създаването на партията. Съборът беше най-многобройният от 2005 г. насам. На върха бяха и млади социалисти от Словения, Сърбия, Черна гора и Румъния. Преди началото на Бузлуджанския събор лидерът на БСП Корнелия Нинова, народни представители и млади социалисти поднесоха венци и цветя на барелефа „Основоположници на социалистическото движение”, на паметника на Хаджи Димитър и на паметника на партизаните от Габровско-Севлиевския отряд. На събора бившият министър на културата Георги Йорданов и Мерсия Макдермот получиха наградата „Димитър Благоев“. В приветствието си към социалистите лидерът Корнелия Нинова заяви: „Шайката си отива, народът остава и той трябва да избере пътя си“. Тя изтъкна, че България се управлява от шайка, поробила народа си и ограбила държавата си. „Народе, посегнаха на най-святото ни, на правото ни да мислим свободно, да говорим свободно, да бъдем с различно мнение, да бъдем хора с достойнство“, посочи Корнелия Нинова. Тя обяви, че социалистите са се събрали на Бузлуджа, за да почетат героите и да се преклонят пред историята на достойния български народ. „Събра ни и настоящето, тревогата, че изчезваме като народ. Болката, че сме най-бедни в Европа. Грижата, че децата ни са с най-ниско образование. Гневът ни, че по улиците умират хора, защото болниците са закрити. Унижението, че онези, които съградиха България днес живеят с 200 лева пенсия“, обясни лидерът на БСП. „Тук ни събира бъдещето, защото предлагаме на народа си един възможен път - да си върнем държавността, да пазим суверенитета си като държава, да пазим достойнството си като народ“, подчерта Нинова. БСП предлага държавата да не приватизира и концесионира националните си богатства, да създаде родно производство с българи, а не с мигранти. Парите на гражданите да се използват от болници, които не са търговски дружества, да се намали ДДС върху лекарствата и да има един учебник за всеки клас, с автентичната българска история, литература и култура. Това са част от предложенията, които левицата изложи във „Визия за България“. „Не трябва да си правим илюзии, сигурно и в нашите редици ще има хора, които няма да приемат предложението ни към народа ни. Нека, нека да спорим, може би в спора ще решим истината“, коментира Корнелия Нинова. „Не се отказвайте, колкото и да е трудно. Който и да е срещу нас, имаме своите смели идеи. Бъдете неподкупни, да бъдем последователни, за да ги докараме докрай“, се обърна тя към симпатизантите на БСП на Бузлуджа. Тя допусна, че съпротива ще има и от политико-олигархичната група, която краде 10 млрд. лева годишно, както и от икономически кръгове, които си купуват политици от всички цветове. \r\n„Нужни са предсрочни избори и ляво управление на страната“, обяви на Бузлуджа президентът на ПЕС Сергей Станишев. Той заяви, че всеки нов ден на управление на това правителство е пагубен за България. Според него ГЕРБ са се провалили в създаването на равни условия за икономическата активност на хората, както и в социалната защита за децата, за групите в неравностойно положение, за младите, за възрастните, дори за работещите българи. „Предсрочните избори са спасителни за България. Само те могат да дадат нова перспектива на страната. Затова БСП трябва да работи, за да предизвика и спечели предсрочни парламентарни избори“, посочи Станишев. По думите му с „Визия за България“ БСП дава силна заявка, защото страната има нужда от сериозен разговор за политики, перспектива и бъдеще, а не да затъва от една кръчмарска свада в друга. Говорителят на ПГ на БСП Елена Йончева обяви: „Не искаме само да свалим правителството, искаме нещо много повече – шайката на ГЕРБ да бъде дадена на Прокуратурата“. Тя обясни, че след 10 години членство в ЕС, българите са поставени на колене, с наведени глави, а страната е на последно място по всички възможни класации. „Корупция, унищожение, разруха – разруха на българските институции, разруха на българската държавност, разруха на нашия законодателен орган, който гласува лобистки проекти, разруха на правосъдната система – какво още чакаме?“, попита Йончева. \r\nДокато социалистите бяха на Бузлуджа, премиерът Бойко Борисов присъства на откриването на обновените сгради на пожарната и полицията в Нови пазар. Там той коментира: „Нека БСП да си хапнат и пийнат на Бузлуджа - те обичат“. „Не бива да се харчи енергия, това си е тяхна традиция. Много злини са направени в България за тези десетилетия управление, но да не им разваляме празника“, посочи премиерът.", "date": "2018.07.29", "title": "БСП настоя от Бузлуджа за предсрочни избори и ляво управление на страната (ОБЗОР)"}
{"url": "http://www.focus-news.net/news/2018/07/29/2550813/premierat-i-glavniyat-sekretar-na-mvr-otkriha-renoviranite-sgradi-na-rayonnoto-upravlenie-i-pozharnata-v-novi-pazar-obzor.html", "text": "Министър-председателят Бойко Борисов разгледа днес сградите на пожарната и на полицията в Нови пазар, реновирани по Оперативна програма ”Региони в растеж”. На кратката церемония по символичното им откриване присъстваха също главният секретар на МВР главен комисар Младен Маринов, директорът на ОДМВР – Шумен старши комисар Ялчън Расим и директорът на РД “Пожарна безопасност и защита на населението” - Шумен комисар Иван Иванов. \r\n“Условията на работа са едно от основните неща, които мотивират служителите и правят по-лесна и резултатна работата им. От нас и ръководството на ОДМВР - Шумен се иска добра организация и планиране на работата, за да може хората да се чувстват сигурни и спокойни”, посочи главен комисар Маринов, след като направи оглед на реновираната сграда на полицейското управление.  \r\nОт своя страна премиерът Бойко Борисов заяви, че за последните няколко години над 20 млн. лева са влезли в Нови пазар. Той подчерта, че знае проектите във всяко едно населено място, както и че правителството полага усилия за всеки един български град. Премиерът посочи, че бързото развитие на инфраструктурата дава възможности за разрастване на бизнеса и разкриването на нови работни места. „Инспектирахме строежа на АМ „Хемус“ - от Ябланица много са напреднали“, каза Борисов и допълни, че от средата на август се очаква и първа копка на строежа от Белокопитово.  В Нови пазар бяха санирани 20 многофамилни жилищни сгради и 3 обществени, сред които са полицията, пожарната и сградата на Общината. Финансирането на проектите, което възлиза на обща стойност 15 450 885 лева, е отпуснато от Националната програма за енергийна ефективност на многофамилни жилищни сгради и Оперативна програма „Региони в растеж“. След изпълнението на проектите 30% от населението на Нови пазар вече живее в санирани жилища. Сградите на полицията и пожарната са с поставена топлоизолация, нова отоплителна система, осветление и дограма. Допълнително е извършено и конструктивно укрепване, подменени са ВиК и ел. системите.  \r\nРемонтът и обновяването на сградите на полицейското управление и районната пожарна служба са осъществени по проекти по Оперативна програма „Региони в растеж“.  На сградата на полицейското управление е ремонтиран покривът, изградена е външна рампа, топлоизолационна система, монтирана е нова дограма, извършен е цялостен ремонт по стените и таваните. Подменени са настилките по подовете и са ремонтирани всички санитарни помещения. Водопроводната инсталация е сменена, осветителните тела са подменени с енергоспестяващи. Изградена е пожароизвестителна инсталация, подменени са всички вътрешни врати.  \r\nСтартът на санирането на районната пожарна служба беше даден през месец октомври 2017 година. Поставени са топлоизолация, нова отоплителна система, осветление, подменена е дограмата. Извършено е конструктивно укрепване на сградата, подменени са ВиК и ел. системите. Пожарната служба в Нови пазар обслужва територия от близо 600 000 кв. м в две общини – Нови пазар и Каспичан, в които живеят 28 000 души. На територията, която обслужва, са разположени близо 13 000 хектара гори, важни пътни артерии, както и НИАР- Мадара и НИАР- Плиска .", "date": "2018.07.29", "title": "Премиерът и главният секретар на МВР откриха реновираните сгради на районното управление и пожарната в Нови пазар (ОБЗОР)"}
{"url": "http://www.focus-news.net/news/2018/07/29/2550811/the-independent-broyat-na-novite-glasopodavateli-spryamo-2016-godina-nadhvarlya-razlikata-ot-referenduma-za-brekzit.html", "text": "Броят на новите гласоподаватели  спрямо 2016 година надхвърля разликата от референдума за Брекзит, пише британският вестник  The Independent .. \r\nПовече от 1,4 милиона млади хора ще имат право да гласуват в нов референдум в сравнение с референдума  през 2016 г. Това повдига въпроса за въздействието на тази група млади гласоподаватели върху евентуалния бъдещ резултат. \r\nАнализът на данните от преброяването показва, че групата, която е навършила възрастта, след референдумът за ЕС сега превъзхожда мнозинство от 1,26 милиона , които определиха резултата тогава. \r\nДепутати привърженици на оставането в ЕС, зададоха въпроса дали тази демографска промяна може да „наклони везните\" в нов референдум на фона на растящи спекулации относно възможността плановете на Тереза Мей да доведат до напускане на Евросъюза без споразумение. \r\nЛидерът на либералните демократи Сър Винс Кейбъл заяви: \"Референдумът преди две години беше повлиян от съпротивата на консерваторите да разрешат гласуването на 16- и 17-годишните. Като се има предвид тяхното поколение, което ще бъде най-много наранено от Брекзит, това беше погрешно. \r\n\"Тази демографска промяна показва защо е толкова важно, те да имат възможността да имат последната дума по всяка хаотична консервативна сделка с възможността за спиране на Брекзит. \r\n\"Сега, когато повече от половината от населението подкрепя нов референдум тази промяна е много важна. \"  Юлиян Марков", "date": "2018.07.29", "title": "The Independent: Броят на новите гласоподаватели  спрямо 2016 година надхвърля разликата от референдума за Брекзит"}
{"url": "http://www.focus-news.net/news/2018/07/29/2550997/redzhep-tayip-erdogan-turtsiya-nyama-da-otstapi-sreshtu-sasht.html", "text": "Сдърпването между Турция и САЩ заради задържания американския свещеник Андрю Брънсън и заплахите за налагане на санкции, идващи от Вашингтон, „няма да сплашат Турция“, заяви президентът на страната Реджеп Тайип Ердоган, цитиран от електронното издание на турския вестник  Hurriyet . \r\n„Вие (САЩ) не може да накарате Турция да отстъпи чрез санкции“, заяви Ердоган пред журналисти в Замбия, преди да се завърне в Анкара, визирайки изявленията на президента на САЩ Доналд Тръмп, неговия вицепрезидент Майк Пенс и американското министерство на отбраната. \r\nПоследните изявления от Вашингтон се изразяват в „психологическа война“, според турския президент. „По мое мнение, това всичко е (част от) психологическа война“, заяви той. \r\nНа 26 юли Тръмп и Пенс заплашиха Турция със „санкции“, ако Брънсън не бъде освободен. \r\nВъпреки силните думи от двете страни, министърът на отбраната на САЩ Джеймс Матис заяви на 27 юли, че двете армии остават „в добри отношения“, визирайки съвместните патрулиращи дейности в северния сирийски град Манбидж. \r\nАмериканският Конгрес подготвя проектозакон, който би блокирал трансфера на изтребители Ф-35 към Турция, освен ако Анкара не освободи затворените американски граждани и служители и не отмени покупката на противовъздушните отбранителни системи С-400 от Русия. \r\nЕрдоган заяви, че Турция може да се обърне към международен арбитраж, ако продажбата на Ф-35 към Анкара бъде блокирана. „Ако се стигне до там, има алтернативи. Ще продължим с търпение. Но не трябва да бъде забравяно, че не живеем в свят без алтернативи“, заяви той. \r\nЗапитан за информациите, че може да бъде сключена предполагаема сделка между Турция и САЩ за освобождаването на турската гражданка Ебру Йозкан от израелски затвор в замяна на освобождаването на Брънсън, Ердоган заяви, че Турция „никога не е направила Брънсън обект на пазарене“. \r\n„Ебру вече беше освободена, но нейният паспорт бе иззет. Казахме ѝ „да отиде до посолството и да остане там“. Те не позволиха на Ебру да напусне Израел“, поясни Ердоган. \r\n„Казахме на американците, че може да помогнат на Ебру, която беше освободена и не е виновна, и да подпомогнат нейното завръщане в Турция, като ѝ върнат паспорта. Но никога не сме им казвали, че в замяна ще им дадем Брънсън“, добави турският президент.  Йонислав Дочев", "date": "2018.07.29", "title": "Реджеп Тайип Ердоган: Турция няма да отстъпи срещу САЩ"}
{"url": "http://www.focus-news.net/news/2018/07/29/2550814/huffington-post-vazmozhen-li-e-nov-referendum-za-brekziti.html", "text": "Възможен ли е нов референдум за Брекзит, пише британският вестник  Huffington Post . \r\nТова е една страхотна седмица за анти-Брекзит активистите. \r\nДокато Обединеното кралство бе обхванато от рекордни летни температури, активистите, които лобират за публично гласуване на окончателната сделка за излизане от ЕС на Тереза Май, успяха да получат в своя подкрепа  голямо име - Гари Линекер, който обеща да подкрепи каузата им. \r\nПо-малко от 48 часа по-късно те получиха друг голям тласък, след като проучване на The Times / YouGov показа, че мнозинството от гласоподавателите (42%) подкрепят втори референдум за първи път. \r\nТова е неоспоримо ярък старт на планираното \"Лято на действие\" за кампанията за гласуване на народа - организацията, подкрепена от Линекер, която ще проведе серия от масови митинги в следващите седмици, за да увеличи натиска върху министрите да дадат отново думата на народа \r\nДепутатът от Лейбъристката партия Гарет Томас каза: \"Преди месец, поддръжниците на референдум за окончателната сделка с Брекзит бяхме 7% назад, сега сме 2% напред. \r\n\"Привържениците на Брекзит  са в дълбока интелектуална и политическа неприятност. Те са изчерпали идеите си и не предлагат нищо положително на хората от Великобритания.\" \r\nТомас каза, че Бялата книга на премиера е била \"разкъсана\" от министри и депутати и че парламентът вече не е в състояние да подкрепи \"разумна  опция\". \r\nНо останалите трябва да продължат с повишено внимание. Според проучването на YouGov 40% заявяват, че не желаят да има  второ гласуване. \r\nИ общото мнение за мнозинството от гласоподавателите не се е променило - 45% казаха, че ако референдумът за 2016 г. бъде повторен утре ще гласуват за оставане, 42% подкрепят напускането, а  4% няма да гласуват и 9% не знаят. \r\nЦифрите до голяма степен съвпадат с резултатите, получени от проучвания на общественото мнение в периода до гласуването преди две години, което доведе до 52% победа за желаещите излизане от ЕС.  Юлиян Марков", "date": "2018.07.29", "title": "Huffington Post: Възможен ли е нов референдум за Брекзит?"}
{"url": "http://www.focus-news.net/news/2018/07/29/2550992/a1-on-makedoniya-protivopozharnata-sluzhba-na-gartsiya-25-izcheznali-91-zaginali-v-pozharite.html", "text": "Противопожарната служба на Гърция в неделя вечерта съобщи официалния брой на изчезнали лица в катастрофалните пожари, които на 23 юли обхванаха източния дял на област Атика. Общо 25 души се водят за изчезнали, а 91 са загиналите, предава скопската електронна медия  A1 On . \r\n„От процеса на проверка на данните става ясно, че са изчезнали 25 лица, които официално са докладвани в нашата служба от страна на техните роднини, по които продължава издирването. Дирекцията за престъпления досега е извършила идентифицирането на 59 тела, а предстои да бъдат идентифицирани още 28. Според Националния център по здравеопазване, от раните си са загинали четири души, които са били хоспитализирани в болниците в Атика“, съобщи говорителят на противопожарната служба на Гърция Ставрула Малири на извънредна пресконференция в неделя вечер.  Йонислав Дочев", "date": "2018.07.29", "title": "A1 On (Македония): Противопожарната служба на Гърция: 25 изчезнали, 91 загинали в пожарите"}
{"url": "http://www.focus-news.net/news/2018/07/29/2550816/pregled-na-osnovnite-temi-v-britanskiya-pechat-agentsiya-fokus.html", "text": "Гръцките пожарникари се присъединяват към общественото недоволство от реакциите на властите по време на пожарите, пише британският седмичник  The Observer \r\nНа фона на големият брой смъртни случаи - 88, ръководителят на профсъюза на пожарникарите каза, че правителството е направило хиляди малки грешки, довели до безпрецедентния брой смъртни случаи \r\nНедоволството срещу справянето с горските пожари от страна на гръцкото правителство, в които загинаха десетки хора,  изгорени до смърт едва на 15 мили от Атина, ескалира. \r\nНа фона на обявените вече 88 жертви на пожарите, пожарникарите се присъединиха към общественото мнение  с тежки обвинения за  спасителната операция. Властите бяха не само слабо подготвени да се справят с огъня, причиняван от вятъра, но не успяха да се извинят за трагедията, каза Димитрис Статопулос, който оглавява 12 500-членния профсъюз на пожарникарите. \"Правителството може да каже, че няма тежки оперативни грешки, но това, което не казва, е, че има хиляди малки грешки\", каза той пред The Observer. \"Всички тези грешки доведоха до голяма грешка и затова имахме такъв безпрецедентен брой смъртни случаи\". \r\nПротивопожарната служба е препоръчвала  евакуацията на района, но не е била изслушана, каза той. Освен това метеорологичната служба не успя да предскаже ветрове до 124 км / ч. Това доведе до приземяване  на самолетите. \"Те просто не могат да излитат в такива ветрове. Ако метеорологичната служба е повишила нивото на опасност и е издала предупреждение, самолетите биха могли да отидат на друго летище \", настоя той. - И тъй като те не бяха предвидени всички тези неща, нашите ресурси бяха разпръснати. \r\nПравителството, ръководено от левицата, е пропуснало това бедствие.  \r\nОт самото начало изглежда, че властите са подценили мащаба и скоростта на пожарите по крайбрежието на Атика. Когато пламъците вече бяха заличили крайбрежния курорт Мати, където имаше най-висок брой смъртни случаи, министър-председателят Алексис Ципрас изглеждаше зле информиран за мащабите на бедствието и каза на гърците след среща в командния център за спешни услуги: \"Гражданите са в опасност ... някои са в капан по плажовете. Всички трябва да сме бдителни. Това е изключително трудна ситуация за Атика и страната. \" \r\nВ петък лидерът пое политическата отговорност за трагедията, но не успя да изпълни призивите за оставката на Никос Тоскас, министъра на гражданската защита и други длъжностни лица. Позовавайки се на кабинета си, той повтори твърдението на Тоскас, че доказателствата сякаш сочат палеж. Но в събота противопожарната служба  е отхвърлила тази теория, твърдейки, че вероятно е била предизвикана от някой, който гори дървесината в района на Дау Пентели, където вече е известно, че пожарът е започнал. Гръцкият всекидневник \"Катимерини\" заяви, че идентичността на виновника вече е известна. \r\n\"Гръцките правителства традиционно смятат, че е удобно да обвиняваме печалбари, подпалвачи, терористи и дори чуждестранни агенти\", изтъкна бившият министър на финансите от кабинета на Ципрас Янис Варуфакис. \"С такива истории за подпалвачи ... длъжностните лица избягват да признаят липсата на готовност и неприемането и прилагането на съответните закони и правила за безопасност\". \r\nТъй като недоволството се засили, двама заместник-кметове в Маратон, районът, който беше най-тежко засегнат от пожарите, подадоха оставка, заявявайки, че съвестта им не им позволява да останат на постовете си. \r\nПовтаряйки  аргумента на Варуфакис, че финансовите ограничения, наложени  на Гърция, също са изиграли роля  в невъзможността на властите да реагират ефективно на бедствието, Статопулос призна, че бюджетните съкращения са направили поне 30% от противопожарните автомобили неизползваеми.  \r\n\"Около 15% от нашите 1750 камиона са извън строя, защото имат хронични проблеми и са стари\", каза той. \"Още 15% имат нужда от резервни части, които не можем да си позволим. Като пожарникари ние полагаме клетва да защитаваме хората и техните имоти. Знаем кога да препоръчаме евакуирането на зоните, но по някаква причина нашата препоръка не беше чута. Това е огромна трагедия за нашата страна и се дължат извинения.\" \r\n*** Броят на новите гласоподаватели  спрямо 2016 година надхвърля разликата от референдума за Брекзит, пише британският вестник  The Independent .. \r\nПовече от 1,4 милиона млади хора ще имат право да гласуват в нов референдум в сравнение с референдума  през 2016 г. Това повдига въпроса за въздействието на тази група млади гласоподаватели върху евентуалния бъдещ резултат. \r\nАнализът на данните от преброяването показва, че групата, която е навършила възрастта, след референдумът за ЕС сега превъзхожда мнозинство от 1,26 милиона , които определиха резултата тогава. \r\nДепутати привърженици на оставането в ЕС, зададоха въпроса дали тази демографска промяна може да „наклони везните\" в нов референдум на фона на растящи спекулации относно възможността плановете на Тереза Мей да доведат до напускане на Евросъюза без споразумение. \r\nЛидерът на либералните демократи Сър Винс Кейбъл заяви: \"Референдумът преди две години беше повлиян от съпротивата на консерваторите да разрешат гласуването на 16- и 17-годишните. Като се има предвид тяхното поколение, което ще бъде най-много наранено от Брекзит, това беше погрешно. \r\n\"Тази демографска промяна показва защо е толкова важно, те да имат възможността да имат последната дума по всяка хаотична консервативна сделка с възможността за спиране на Брекзит. \r\n\"Сега, когато повече от половината от населението подкрепя нов референдум тази промяна е много важна. \" \r\n*** Великобритания има таен резервен план за Брекзит, ако Брюксел отхвърли този, предложен от Тереза Мей, пише британският вестник  Sunday Express . \r\nБившият министър за Брекзит Дейвид Дейвис е започнал работа по плана, който се основава на първокласни сделки между ЕС и други държави като Канада, Япония, Южна Корея и Нова Зеландия. \r\nНо документацията остана недовършена вследствие на оставката му миналия месец. \r\nДокументът вече е оставен в ръцете на наследника му Доминик Рааб да бъде завършен и се смята, че е опция в случай, че планът, предложен от Тереза Мей бъде отхвърлен. \r\nДейвид Дейвис заяви пред вестника: \"Ако през октомври  нямаме решение ще имаме проблем в реално време. \r\n\"Ако съществува пълен и напълно написан договор - пълен правен текст - можем да се върнем към европейските държави и да кажем, че това е много по-добро, отколкото никаква сделка. \r\n\"Аз го нарекох \"резервният парашут\". Ще бъде привлекателно за европейските страни, които искат да избегнат липсата на споразумение и да не загубят сметката за развода на Великобритания в размер на 39 млрд. лири \" \r\nТази опция ще премахне митата и ще разчита на система за \"взаимно признаване\" по отношение на стандартите на произвежданите стоки, като направи явно сравнение с компромиса на Тереза Мей, който поддържа Обединеното кралство обвързано с правилата на ЕС за стоките. \r\nРезервният парашут се основава на споразуменията на Световната търговска организация и схеми на \"доверен търговец\", подобни на канадските и японските търговски сделки, които намаляват необходимостта от митнически проверки. \r\nТой също посочи сделката на Нова Зеландия с блока, която минимизира проверките на селскостопанските стоки. \r\nДейвид Дейвис прогнозира, че главният преговарящ на ЕС Мишел Барние ще отхвърли предложението на премиера условно. \r\nТой каза: \"Ако обществеността реши, че не сме изпълнили изискванията на референдума и даваме само името на Брекзит, те ще ни накажат\". \r\nИзточник на правителството каза: \"Работим усилено, за да популяризираме плана на кабинета“ \r\n\"Това е добра и прагматична сделка, която ни позволява да напуснем единния пазар и митническия съюз. На това се фокусираме. \" \r\nНовините за резервния парашут идват след като Доминик Рааб предизвика страхове, след като настоя, че ще гарантира, че Обединеното кралство ще има адекватни хранителни доставки след Брекзит. \r\nНеговите забележки бяха определени  като \"абсурдни\" от собствениците на супермаркетите, които не само омаловажиха коментарите на г-н Рааб като проява на \"пълна наивност\", но също така отхвърлиха намеците, че запасите трябва да попаднат под отговорността на хранително-вкусовата промишленост. \r\n*** Възможен ли е нов референдум за Брекзит, пише британският вестник  Huffington Post . \r\nТова е една страхотна седмица за анти-Брекзит активистите. \r\nДокато Обединеното кралство бе обхванато от рекордни летни температури, активистите, които лобират за публично гласуване на окончателната сделка за излизане от ЕС на Тереза Май, успяха да получат в своя подкрепа  голямо име - Гари Линекер, който обеща да подкрепи каузата им. \r\nПо-малко от 48 часа по-късно те получиха друг голям тласък, след като проучване на The Times / YouGov показа, че мнозинството от гласоподавателите (42%) подкрепят втори референдум за първи път. \r\nТова е неоспоримо ярък старт на планираното \"Лято на действие\" за кампанията за гласуване на народа - организацията, подкрепена от Линекер, която ще проведе серия от масови митинги в следващите седмици, за да увеличи натиска върху министрите да дадат отново думата на народа \r\nДепутатът от Лейбъристката партия Гарет Томас каза: \"Преди месец, поддръжниците на референдум за окончателната сделка с Брекзит бяхме 7% назад, сега сме 2% напред. \r\n\"Привържениците на Брекзит  са в дълбока интелектуална и политическа неприятност. Те са изчерпали идеите си и не предлагат нищо положително на хората от Великобритания.\" \r\nТомас каза, че Бялата книга на премиера е била \"разкъсана\" от министри и депутати и че парламентът вече не е в състояние да подкрепи \"разумна  опция\". \r\nНо останалите трябва да продължат с повишено внимание. Според проучването на YouGov 40% заявяват, че не желаят да има  второ гласуване. \r\nИ общото мнение за мнозинството от гласоподавателите не се е променило - 45% казаха, че ако референдумът за 2016 г. бъде повторен утре ще гласуват за оставане, 42% подкрепят напускането, а  4% няма да гласуват и 9% не знаят. \r\nЦифрите до голяма степен съвпадат с резултатите, получени от проучвания на общественото мнение в периода до гласуването преди две години, което доведе до 52% победа за желаещите излизане от ЕС.", "date": "2018.07.29", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/07/29/2550807/the-observer-gratskite-pozharnikari-se-prisaedinyavat-kam-obshtestvenoto-nedovolstvo-ot-reaktsiite-na-vlastite-po-vreme-na-pozharite.html", "text": "Гръцките пожарникари се присъединяват към общественото недоволство от реакциите на властите по време на пожарите, пише британският седмичник  The Observer \r\nНа фона на големият брой смъртни случаи - 88, ръководителят на профсъюза на пожарникарите каза, че правителството е направило хиляди малки грешки, довели до безпрецедентния брой смъртни случаи \r\nНедоволството срещу справянето с горските пожари от страна на гръцкото правителство, в които загинаха десетки хора,  изгорени до смърт едва на 15 мили от Атина, ескалира. \r\nНа фона на обявените вече 88 жертви на пожарите, пожарникарите се присъединиха към общественото мнение  с тежки обвинения за  спасителната операция. Властите бяха не само слабо подготвени да се справят с огъня, причиняван от вятъра, но не успяха да се извинят за трагедията, каза Димитрис Статопулос, който оглавява 12 500-членния профсъюз на пожарникарите. \"Правителството може да каже, че няма тежки оперативни грешки, но това, което не казва, е, че има хиляди малки грешки\", каза той пред The Observer. \"Всички тези грешки доведоха до голяма грешка и затова имахме такъв безпрецедентен брой смъртни случаи\". \r\nПротивопожарната служба е препоръчвала  евакуацията на района, но не е била изслушана, каза той. Освен това метеорологичната служба не успя да предскаже ветрове до 124 км / ч. Това доведе до приземяване  на самолетите. \"Те просто не могат да излитат в такива ветрове. Ако метеорологичната служба е повишила нивото на опасност и е издала предупреждение, самолетите биха могли да отидат на друго летище \", настоя той. - И тъй като те не бяха предвидени всички тези неща, нашите ресурси бяха разпръснати. \r\nПравителството, ръководено от левицата, е пропуснало това бедствие.  \r\nОт самото начало изглежда, че властите са подценили мащаба и скоростта на пожарите по крайбрежието на Атика. Когато пламъците вече бяха заличили крайбрежния курорт Мати, където имаше най-висок брой смъртни случаи, министър-председателят Алексис Ципрас изглеждаше зле информиран за мащабите на бедствието и каза на гърците след среща в командния център за спешни услуги: \"Гражданите са в опасност ... някои са в капан по плажовете. Всички трябва да сме бдителни. Това е изключително трудна ситуация за Атика и страната. \" \r\nВ петък лидерът пое политическата отговорност за трагедията, но не успя да изпълни призивите за оставката на Никос Тоскас, министъра на гражданската защита и други длъжностни лица. Позовавайки се на кабинета си, той повтори твърдението на Тоскас, че доказателствата сякаш сочат палеж. Но в събота противопожарната служба  е отхвърлила тази теория, твърдейки, че вероятно е била предизвикана от някой, който гори дървесината в района на Дау Пентели, където вече е известно, че пожарът е започнал. Гръцкият всекидневник \"Катимерини\" заяви, че идентичността на виновника вече е известна. \r\n\"Гръцките правителства традиционно смятат, че е удобно да обвиняваме печалбари, подпалвачи, терористи и дори чуждестранни агенти\", изтъкна бившият министър на финансите от кабинета на Ципрас Янис Варуфакис. \"С такива истории за подпалвачи ... длъжностните лица избягват да признаят липсата на готовност и неприемането и прилагането на съответните закони и правила за безопасност\". \r\nТъй като недоволството се засили, двама заместник-кметове в Маратон, районът, който беше най-тежко засегнат от пожарите, подадоха оставка, заявявайки, че съвестта им не им позволява да останат на постовете си. \r\nПовтаряйки  аргумента на Варуфакис, че финансовите ограничения, наложени  на Гърция, също са изиграли роля  в невъзможността на властите да реагират ефективно на бедствието, Статопулос призна, че бюджетните съкращения са направили поне 30% от противопожарните автомобили неизползваеми.  \r\n\"Около 15% от нашите 1750 камиона са извън строя, защото имат хронични проблеми и са стари\", каза той. \"Още 15% имат нужда от резервни части, които не можем да си позволим. Като пожарникари ние полагаме клетва да защитаваме хората и техните имоти. Знаем кога да препоръчаме евакуирането на зоните, но по някаква причина нашата препоръка не беше чута. Това е огромна трагедия за нашата страна и се дължат извинения.\"  Юлиян Марков", "date": "2018.07.29", "title": "The Observer: Гръцките пожарникари се присъединяват към общественото недоволство от реакциите на властите по време на пожарите"}
{"url": "http://www.focus-news.net/news/2018/07/29/2550817/11-km-e-veche-izgradenata-ograda-po-granitsata-s-rumaniya-zaradi-chumata-po-svinete-obzor.html", "text": "11 км е вече изградената ограда по границата с Румъния заради чумата по свинете. Това стана ясно в Шабла по време на оперативно заседание за африканската чума по свинете. На него присъстваха министърът на земеделието, храните и горите Румен Порожанов, изпълнителният директор на Изпълнителната агенция по горите инж. Григор Гогов, директорите на Североизточното и Североцентралното държавно горско предприятие - инж. Нинов и инж. Миланов, директорите на Областните дирекции по безопасност на храните в Русе, Силистра, Варна и Добрич, областният управител на Добрич Красимир Кирилов, кметът на Шабла Мариян Жечев и представители на ГД „Гранична полиция“. \r\nДо края на следващата седмица трябва да бъде готов и 40-киломентровият участък от ГКПП „Дуранкулак“ до ГКПП „Кардам“. „Цялата ограда ще бъде подсилена със спираловидна режеща тел. Тя ще оскъпи съоръжението, но финансовият ресурс ще бъде за сметка на държавните предприятия“, посочи земеделският министър. \r\nПо време на срещата стана ясно още, че около 480 души подпомагат дейностите във връзка с риска от африканската чума по свинете, като половината от тях се занимават с изграждането на оградата, а другите – с денонощно патрулиране по границата. \"Хубавото е, че в момента дивата свиня не е склонна да прави много набези. Основно популация на движение се очаква след приключването на реколтите\", обясни министър Порожанов и посочи, че досега не е имало случаи на опит на животни да пресекат границата. \r\nМинистър Порожанов посочи, че държавата започва и идентификация на стопаните на домашни прасета в районите по границата с Румъния, тъй като именно чумата по домашните животни е основният проблем в Румъния. „Има една-единствена индустриална ферма, която е засегната там и в която са малко над 40 хил. животни, а останалите всички са домашни животни“, обясни той. Земеделският министър обясни, че темата за домашните прасета и у нас е изключително важна. „Не мога да не отбележа, че има много стопани, които отглеждат прасета без да са ги регистрирали – за съжаление, това в България съществува като практика. Така че обхващането на тези стопани – особено тези, които са в 10-километровата зона около индустриалните комплекси, е изключително важно. Както нашите служители от БАБХ, така и кметовете и областните управители, работят, за да определим дали тези животни като рискови да се „усвоят“, както се казва“, обясни Порожанов.", "date": "2018.07.29", "title": "11 км е вече изградената ограда по границата с Румъния заради чумата по свинете (ОБЗОР)"}
{"url": "http://www.focus-news.net/news/2018/07/29/2550821/pregled-na-mezhdunarodnite-novini-do-6-chasa-agentsiya-fokus.html", "text": "Албанската полиция е заловила  над 400 килограма марихуана в района на град Вльора, съобщава македонското електронно издание  A1 On . \r\nНаркотикът е открит натоварен на моторна лодка, в която е имало и туби с бензин  и се предполага, че дрогата е трябвало да бъде транспортирана в Италия.  \r\nПри друга операция на полицията са унищожени още хиляда стебла канабис в района на град Тепелена.. \r\nДосега от началото на годината албанската, гръцката и италианската полиция са заловили общо над 30 тона марихуана, произведена в Албания. \r\n*** САЩ работят върху проекта за „арабско НАТО“ – отбранителен пакт на приятелски държави от Близкия Изток, който да може да се противопостави на „иранската заплаха“, пише вестник  The Times of Israel . \r\nПактът ще включва  Египет, Йордания и шестте държави от Съвета за сътрудничество на арабските държави в Персийския залив – Бахрейн, Катар, Кувейт, Обединените Арабски Емирства, Оман и саудитска Арабия, като целта  на пакта ще бъде изграждане на обща противовъздушна отбрана и борба с тероризма.  \r\nПредложението за създаване на Близкоизточен стратегически алианс ще цели още задълбочаване на икономическите и дипломатическите връзки между страните и със САЩ. \r\nСпоред източници на медиите идеята е предложена за първи път от Саудитска Арабия по време на визитата на американския президент Доналд Тръмп  в Рияд миналата година, но за сега няма особено развитие по въпроса.  Създаването на потенциалния пакт ще бъде дискутирано на среща във Вашингтон през октомври. \r\n***  Малка е вероятността за консенсус между властта и опозицията около референдума в Македония, съобщава македонският телевизионен канал  “Алсат –М“ . \r\nРаботните групи на партиите през уикенда ще имат телефонни контакти в опит да приближат позициите си, но според телевизията има малки изгледи за успех преди понеделник, когато референдумът ще бъде гласуван. \r\nОт ВМРО-ДПМНЕ казват, че договарянето е спряло на последната лидерска среща в понеделник, когато властта и опозицията не успяха да намерят общ език за въпроса за референдума. \r\n\"Ние заявихме няколко пъти нашата позиция по отношение на въпроса на референдума, тя  е ясна и според законовите норми и европейските принципи. В момента, както знаете, от лидерската среща няма напредък \", заяви Димче Арсовски  от  ВМРО-ДПМНЕ. \r\nОт опозиционната партия не казват каква ще бъде тяхната роля в референдума: бойкот, покана да се гласува  на референдум, призив да се гласува за или против. \r\nУправляващата СДСМ потвърждава, че работните групи са активни, но без много надежда за успех. \r\n„През уикенда ще се направят опити за консултации между работните групи, но все още няма промени по отношение на крайния резултат. \" \r\nПрез последните дни премиерът Заев, а вчера и вицепремиерът Радмила Шекеринска заявиха, че решението на гражданите на референдума ще бъде задължително. Но, ако не бъде достигнат прагът за признаване на валидността му, за споразумението с Гърция ще решава парламента. \r\n*** Албанската полиция залови терорист от Сирия,  влязъл като бежанец, съобщава албанският вестник „Коха Йон“, цитиран от македонското електронно издание  A1 On . \r\nПолицията е заловила сириеца заедно с група нелегални имигранти в близост до ГКПП Капщица на границата с Гърция. Групата  се състояла от 16 лица – десет от Сирия, пет от Пакистан и един либиец. \r\nСлед като са били отведени до Центъра за настаняване на бежанци в Тирана е установена принадлежността на сириеца към терористична групировка, воювала на територията на Сирия и Ирак.  \r\n„Това не е първият случай на залавяне на лице, заподозряно за тероризъм, заловено на територията на Албания, влезнало като бежанец. Той ще бъде предаден на чуждестранните служби, както и досега са практикували албанските власти. \r\nАлбания тази година се превръща в главна транзитна страна по пътя на мигрантите към Западна Европа, пише вестникът. \r\n*** Все по-малко етнически македонци се раждат в Македония, пише македонското електронно издание  “Сител“ . \r\nПоследните статистически данни показват, че от година на година в страната се раждат по-малко етнически македонци, а за сметка на това се увеличава броят на новородените от албанската, ромската и турската общност. Само миналата година разликата между живородени деца от македонски и немакедонски произход е 654. \r\nАко не се предприемат сериозни мерки, според демографа  Дончо Герасимовски в дългосрочен план, това състояние може да доведе до промени в етническата структура в държавата. \r\nРаждаемостта в страната продължава да намалява през последните 20 години. Герасимовски казва, че в 5 от 8 региона в Македония прирастът е отрицателен  -  броят на починалите е по-голям от броя на родените лица. Той подчерта, че държавата трябва да предотврати изселването на младите хора. \r\nГерасимовски казва, че страните в региона срещат подобен проблем, но Македония трябва да следва техния пример за справяне с подобни ситуации. В почти всяка страна се създават министерства, които наблюдават миграционната политика и политиката за населението. \r\n*** Повече от 1 200 мигранти са спасени в близост до испанския бряг за последните два дни. Това е съобщил испанският външен министър Фернандо Гранде-Марласка,цитиран от  AFP . \r\nТой е призовал ЕС да намери решение на кризата с нелегалната миграция. Министърът е посетил югозападния район Кадис, за да инспектира лично как полицията и Червеният кръст се справят със ситуацията със спасените мигранти. \r\nРано сутринта в събота Бреговата охрана е спасила 334 мигранти от 17 лодки, а в петък само за един ден са спасени 888 души. \r\nМинистърът е съобщил, че се изгражда приемен център за 600 души в Андалусия. \r\nПовече от 19 580 мигранти са достигнали испанските брегове тази година по данни на Международната организация по миграцията. \r\n*** Тунис е разрешил на кораба , спасил 40 мигранти да акостира след повече от две седмици  изчакване, предава  AFP . \r\nТунис заяви в събота, че ще приеме  40-те мигранти, включително две бременни жени, спасени от търговски кораб. \r\nКорабът, \"Сарост 5\", плаващ под тунизийски флаг беше  блокиран в продължение на две седмици в близост до тунизийският град Зарзис, след като Тунис, Малта, Италия и Франция отказваха да му разрешат да акостира на техни пристанища. \r\n\"По хуманитарни причини ще приемем 40-те мигранти\", каза в парламента премиерът Юсеф Чахед. \r\nАфриканските мигранти, пет от които жени, са тръгнали  от Либия и са били изгубени в морето в продължение на пет дни, преди да бъдат забелязани. \r\n\"Въпреки това забавяне при вземането на това решение, ние сме щастливи и облекчени\", каза за AFP капитанът на \"Сарост\" 5, Али Хаджи. \r\n*** Самолет на Air Moldova e бил ударен от мълния над Украйна, върнал се е в Кишинев, предава  TACC . \r\nСамолет със 113 пътници, изпълняващ полет от Кишинев за Санкт Петербург е бил ударен от мълния 10 минути след излитането от летището в Кишинев. Инцидентът е станал над Одеска област в Украйна. Самолетът,който се е намирал на четири хиляди метра височина се е снижил и е направил няколко обиколки за изразходване на горивото, след което е кацнал безпроблемно обратно в Кишинев. Никой не е пострадал, а полетът е бил изпълнен от друг самолет. \r\n*** Най-малко трима души са загинали, след като в неделя в района на индонезийския остров Ломбок стана земетресение с магнитуд 6,5 (EMSC), съобщиха официални лица, предава  AFP . \r\nМощното земетресение, чийто епицентър е на дълбочина от седем километра (4 мили), удари в 6:47 ч. местно време (1:47 ч. българско време), съобщиха от Американската геоложка служба. \r\nЛомбок в югоизточната част на Индонезия е популярна туристическа дестинация и се намира на около 100 км източно от курортния остров Бали. \r\nЕпицентътрът е на 50 километра североизточно от главния град Матарам в Ломбок, съобщи USGS, далеч от основните туристически места на юг в западната част на острова. \r\n\"Един човек загина в Източен Ломбок, а двама загинаха в Северен Ломбок\", заяви в изявление говорителят на агенцията за помощ при  бедствия в Индонезия Сутопо Първо Нугрохо. \r\nНе бяха предоставени подробности за това как са загинали жертвите. \r\nНай-малко 20 души бяха ранени при земетресението и една къща бе тежко повредена в Северен Ломбок. Не е обявявана тревога за цунами. \r\nСлед първия трус са регистрирани още три труса с магнитуд над 5 по скалата на Рихтер. \r\n*** Рейтингът на консервативния блок на Ангела Меркел достигна до минимума за последните 12 години, пише германското издание  BILD am Sonntag , цитирано от  TACC . \r\nРейтингът на консервативния блок на Християндемократическия и Християнсоциалния съюз (CDU / CSU), ръководен от германския канцлер Ангела Меркел, падна до рекордно ниско ниво от 2006 г. насам, достигайки 29%. Това показват  резултатите от проучване на Института Emnid, от германския вестник. \r\nСпоред проучването  рейтингът на блока намалява с 1% в сравнение с миналата седмица. Подобен спад бе регистриран в Социалдемократическата партия на Германия, която е част от управляващата коалиция. Ако изборите за Бундестаг бяха сега, 18% от гласоподавателите ще гласуват за социалдемократите. \r\nТретото място се заема от дясната популистка \"Алтернатива за Германия\". Според изследването рейтингът й в сравнение с миналата седмица не се е променил и е 15%. \r\nИзследването е проведено от 19 до 25 юли. В него са участвали  около две хиляди граждани на Германия. \r\nМеркел е канцлер на Германия от 2005 г. насам.", "date": "2018.07.29", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/07/29/2550808/emsc-zemetresenie-s-magnitud-65-e-registrirano-v-indoneziya.html", "text": "Земетресение с магнитуд  6.5 е регистрирано в Индонезия, показва справка на страницата на  Европейския средиземноморски сеизмологичен център  . \r\nЗеметресението е станало в 6:47 местно време (1:47 българско време) на 55 километра североизточно от град Матаран на остров Ломбок. Епицентърът е бил на дълбочина десет километра. Няма информация за материални щети или пострадали хора. Не е обявявана тревога за опасност от цунами. \r\nСлед първия трус е последвал втори с магнитуд 5.4 в 7:06 местно време.  Юлиян Марков", "date": "2018.07.29", "title": "EMSC: Земетресение с магнитуд  6.5 е регистрирано в Индонезия"}
{"url": "http://www.focus-news.net/news/2018/07/29/2550820/tass-reytingat-na-konservativniya-blok-na-angela-merkel-dostigna-do-minimuma-za-poslednite-12-godini.html", "text": "Рейтингът на консервативния блок на Ангела Меркел достигна до минимума за последните 12 години, пише германското издание  BILD am Sonntag , цитирано от  TACC . \r\nРейтингът на консервативния блок на Християндемократическия и Християнсоциалния съюз (CDU / CSU), ръководен от германския канцлер Ангела Меркел, падна до рекордно ниско ниво от 2006 г. насам, достигайки 29%. Това показват  резултатите от проучване на Института Emnid, от германския вестник. \r\nСпоред проучването  рейтингът на блока намалява с 1% в сравнение с миналата седмица. Подобен спад бе регистриран в Социалдемократическата партия на Германия, която е част от управляващата коалиция. Ако изборите за Бундестаг бяха сега, 18% от гласоподавателите ще гласуват за социалдемократите. \r\nТретото място се заема от дясната популистка \"Алтернатива за Германия\". Според изследването рейтингът й в сравнение с миналата седмица не се е променил и е 15%. \r\nИзследването е проведено от 19 до 25 юли. В него са участвали  около две хиляди граждани на Германия. \r\nМеркел е канцлер на Германия от 2005 г. насам.  Юлиян Марков", "date": "2018.07.29", "title": "ТАСС: Рейтингът на консервативния блок на Ангела Меркел достигна до минимума за последните 12 години"}
{"url": "http://www.focus-news.net/news/2018/07/29/2550822/ria-novosti-pet-dushi-sa-zaginali-v-gorskite-pozhari-v-amerikanskiya-shtat-kaliforniya.html", "text": "Пет души са загинали в горските пожари в американския щат Калифорния, предава агенция  РИА Новости . \r\nГорските пожари в северната част на американския щат Калифорния са причинили смъртта на пет души, включително две деца, според местно издание, цитирано от агенцията. \r\nПо-рано стана известно за двама мъртви. Посочено е, че още трима души - възрастна жена и две малки деца на  четири и пет години, са загинали в северната част на окръг Шаста. \r\nПожарът в Шаста унищожи 500 къщи и повреди още 75 . Понастоящем площта на пожара надхвърля 19,5 хиляди хектара, като само 5% се локализират. 38 000 жители от околните селища са били евакуирани. Президентът на САЩ Доналд Тръмп обяви извънредно положение във връзка с горските пожари в щата Калифорния. \r\nСпоред Националния междуведомствен противопожарен център на САЩ (NIFC) в момента бушуват 89 горски пожара в 13 щата в страната, повечето от пожарите са в северозападната част на страната и в Аляска. Според NIFC, площта на горските пожари в Съединените щати през 2018 г. е вече 16,7 хиляди квадратни километра, броят на пожарите от началото на годината надхвърля 36 хиляди.  Юлиян Марков", "date": "2018.07.29", "title": "РИА Новости : Пет души са загинали в горските пожари в американския щат Калифорния"}
{"url": "http://www.focus-news.net/news/2018/07/29/2550818/afp-nay-malko-trima-sa-zaginali-sled-silnoto-zemetresenie-v-indoneziya.html", "text": "Най-малко трима души са загинали, след като в неделя в района на индонезийския остров Ломбок стана земетресение с магнитуд 6,5 (EMSC), съобщиха официални лица, предава  AFP . \r\nМощното земетресение, чийто епицентър е на дълбочина от седем километра (4 мили), удари в 6:47 ч. местно време (1:47 ч. българско време), съобщиха от Американската геоложка служба. \r\nЛомбок в югоизточната част на Индонезия е популярна туристическа дестинация и се намира на около 100 км източно от курортния остров Бали. \r\nЕпицентътрът е на 50 километра североизточно от главния град Матарам в Ломбок, съобщи USGS, далеч от основните туристически места на юг в западната част на острова. \r\n\"Един човек загина в Източен Ломбок, а двама загинаха в Северен Ломбок\", заяви в изявление говорителят на агенцията за помощ при  бедствия в Индонезия Сутопо Първо Нугрохо. \r\nНе бяха предоставени подробности за това как са загинали жертвите. \r\nНай-малко 20 души бяха ранени при земетресението и една къща бе тежко повредена в Северен Ломбок. Не е обявявана тревога за цунами. \r\nСлед първия трус са регистрирани още три труса с магнитуд над 5 по скалата на Рихтер.  Юлиян Марков", "date": "2018.07.29", "title": "AFP: Най-малко трима са загинали след силното земетресение в Индонезия"}
{"url": "http://www.focus-news.net/news/2018/07/29/2550823/cnn-v-sasht-razreshiha-publikuvane-na-shemi-za-triizmerno-pechatane-na-orazhie.html", "text": "В САЩ разрешиха публикуване на схеми за триизмерно печатане на оръжие,  съобщaва американския телевизионен канал  CNN . \r\nОрганизациите  за контрол на оръжията изгубиха петък иска за блокиране на организация от Тексас да публикува  инструкции за триизмерен  печат на оръжие онлайн. \r\nФирмата, която е неправителствена организация, наречена \"Defense Distributed\", е постигнала споразумение с Държавния департамент миналия месец, което ще й позволи да публикува плановете за своя пластмасов пистолет, наречен  \"Освободителят\" на своя уебсайт - пет години след като правителството задължи групата да ги свали от мрежата. \r\nЕднократният пистолет е направен почти изцяло от ABS пластмаса - от същия материал се правят  „Лего“  детайли - които биха могли да се направят на триизмерен принтер. Единствените метални части са изстрелващият щифт и част от метала, включено, за  съответствие със Закона за неразкриваемите огнестрелни оръжия. \r\nИскът да се намесят в случая три водещи организации в областта на контрола на оръжията - беше последният опит за осуетяване на разпространяване на чертежите на 1 август. \r\nФедерален съдия от Тексас реши,че групите не са доказали, че са  законни страни по делото. \r\nМногогодишната юридическа битка приключи в края на юни, когато Държавният департамент на САЩ промени курса си и се съгласи да премахне официалните правила, подкрепящи забраната за публикуване на плановете. През 2013 г. Държавният департамент заяви, че плановете биха могли да нарушат Международния правилник за трафика на оръжие (ITAR), като потенциално позволяват на някого в страна, в която САЩ не продава оръжия, да изтегли материала и да направи собствен пистолет. Правителството спечели няколко кръга от съдебни дела, заведени от фирмата и нейния основател. \r\nВ петък Държавният департамент публикува съобщение, временно променящо списъка на американските боеприпаси, за да изключи \"техническите данни\" , които бяха обект на съдебния спор, като по този начин подготви законната  публикация на инструкциите. \r\nГоворител на Държавния департамент заяви пред CNN, че споразумението от юни дойде след анализ на националната сигурност, който определи, че \"някои огнестрелни оръжия и свързаните с тях стоки, които са широко достъпни за търговска продажба и техническите данни, свързани с тези стоки, са от тип, \"който не дава военно или разузнавателно предимство на Съединените щати.\"  Юлиян Марков", "date": "2018.07.29", "title": "CNN: В САЩ разрешиха публикуване на схеми за триизмерно печатане на оръжие"}
{"url": "http://www.focus-news.net/news/2018/07/29/2550825/predstoyashti-sabitiya-v-stranata-za-29-yuli-agentsiya-fokus.html", "text": "*** \r\nОт 19.00 часа на лятната естрада в Борисовата градина ще се проведе концерт на \r\n„Александров Рагтайм Бенд“.  \r\n*** \r\nОт 09.30 часа Белоградчишкият епископ Поликарп ще оглави архиерейска света Литургия в храм „Св. Георги“ , по повод 70 години от освещаването на храма. \r\n*** \r\nОт 09.00 часа Знеполският епископ Арсений ще оглави архиерейска света Литургия в катедралния храм „Св. Висарион Смоленски“ по повод празника на храма. От 18.00 часа епископ Арсений ще отслужи Празнична вечерня с петохлебие за храмовия празник на църквата. \r\n*** \r\nОт 18.30 часа на сцена „Охлюва“ ще бъдат представени видеоклип, рап-песен и театрален скеч за лятната кампания за борба с трафика на хора. \r\n*** \r\nОт 10.00 часа пред  паметника на генерал Иван Колев и загиналите за освобождението на Добруджа през 1916 г. ще се състои поклонение по повод 101 години от смъртта на прославения български пълководец. На събитието ще присъстват вицепремиерът Валери Симеонов и народните представители от Националния фронт за спасение на България. \r\n*** \r\nОт 20.00 часа ще се проведе концерт от поредицата „Джаз на село“. \r\n*** \r\nОт 13.00 часа ще се проведе и традиционният събор Хайдушка вечер”. \r\n*** \r\nОт 12.00 часа на площад „Чаршията“ ще бъде открит шестият поред традиционен родов събор. \r\n*** \r\nОт 10.00 до 11.00 часа крепост „Кракра“ ще отвори вратите си за децата.  \r\n*** \r\nОт 11.00 часа пред Двореца на културата\tще се проведе театрална програма за деца „Не пресичай на червено“, по инициатива на ОбДТ „Боян Дановски“. \r\n*** \r\nОт 07.00 часа със старт на дуатлонци и колоездачи ще започне петия Лудогорски маратон, който ще се проведе в местността Пчелина.", "date": "2018.07.29", "title": "Предстоящи събития в страната за 29 юли (Агенция „Фокус“)"}
{"url": "http://www.focus-news.net/news/2018/07/29/2550824/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес преди обяд облачността ще е разкъсана, на места намаляваща до слънчево. В следобедните часове и до полунощ отново ще има краткотрайни, в отделни райони интензивни валежи, придружени и с гръмотевици. Възможни са и градушки. Максималните температури ще са между 28° и 33°, в София - около 28°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- \tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- \tпът I-1 Благоевград – ГКПП „Кулата“; \r\n- \tпът I-5 Русе – Велико Търново; \r\n- \tпът I-9 Варна – Бургас; \r\n- \tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- \tВсички автомагистрали;  \r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- \tпът I-1 Благоевград-ГКПП „Кулата“; \r\n- \tпът I-4 п. в. „Коритна“-Велико Търново-Шумен; \r\n- \tпът I-5 Русе-Велико Търново; \r\n- \tпът I-8 ГКПП „Калотина“-София; \r\n- \tпът I-9 Варна-Бургас; \r\n- \tпът II-18 Околовръстен път София; \r\n- \tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт Бургас: \r\nДвижението от км 343+000 до км 359+475 в участъка Кръстина-Ветрен се осъществява в една лента на определени участъци поради частични ремонтни дейности на асфалтовата настилка. Срок до 31.07.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ \"Хемус\" в тунел \"Правешки ханове\" посока Варна се осъществява в една лента поради ремонтни дейности по видеонаблюдението в активната лента. Движението се извършва в изпреварващата лента.  Срок 30.07.2018 г. \r\nОбласт Варна: \r\nДвижението по АМ „Хемус” от км 407+000 /Слънчево/ до км 425+000 /Варна/ се осъществява с повишено внимание поради машинно косене на тревни площи. Срок до 31.07.2018 г. \r\nДвижението по АМ”Хемус”от км 422+000 /п.в. Летище/ до км 425+500 /Варна/се осъществява с повишено внимание поради ръчно косене на тревни площи. Срок до 31.07.2018г. \r\nДвижението по АМ Хемус в участъка на Девня от км 401+000 до км 400+000 посока София се осъществява с повишено внимание в изпреварваща лента поради ремонтни работи на фуга. Срок до 29.07.2018 г. \r\nАМ „Струма“: \r\nДвижението по АМ Струма от км 152+000 до км 166+000 между  Ново Делчево и Кулата се осъществява с повишено внимание поради косене в средната разделителна ивица. Срок до 29.07.2018 г. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. Срок до 15.10.2018 г.; \r\nДвижението по АМ „Черно море“ Варна – Бургас от км 2+000 до км 3+000 се осъществява с повишено внимание поради ремонт на виадукт „Звездица”. Движението се регулира от сигналисти. Срок до 30.07.2018 г. \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 31.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 31.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Въведени ограничения по основните пътни направления: \r\n Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Създадена е временна организация на движението считано Срок до 25.08.2018 г.               \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт Враца: \r\nЗабранено движението за всички МПС по път I-1 Монтана – Враца в участъка  oт  км 128+369 до км 133+559 поради ремонт на мост край село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца - път III-101 Враца – Криводол – път II-13 Криводол – Липен – Стубел – Крапчене – път I-1; \r\n- В направление Видин – София: път I-1  път III-1302 Краводер – Пудрия – Големо Бабино – Криводол, по уличната мрежа  през гр. Криводол – път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1  път III-162 Бели извор – Стояново – път III-1621 Стояново – Сумер и по уличната  мрежа през с. Сумер – път I-1; \r\n- В направление Видин – София:  \r\n- път I-1 – път III-1302 Краводер – Пудрия – Големо Бабино – Криводол – път II-13 през гр. Криводол – път III-101 Криводол – Враца – Обходен път на гр. Враца.\t \r\nОграничението е сигнализирано с пътни знаци съгласно  проект за организация на движението. Срок до 30.10.2018 г. \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. \r\nОбласт Плевен: \r\nДвижението по път І-3, Бяла – Ботевград, в участъка между разклон за гр.Славяново и Долни Дъбник от км 70+600 до км 106+000 се осъществява с повишено внимание, поради машинноо отстраняване на растителност от пътните банкети. Срок 30.07.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път I-4 „п. в. Коритна – Севлиево“ в участъка от с. Сопот  до с. Малиново от км 24+000 до км 69+832 се осъществява с повишено внимание поради машинно и  ръчно косене на банкети и изсичане на храсти. Водачите да се движат със съобразена скорост. Срок до 10.08.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nДвижение в една лента на път I-5 Стара Загора – Казанлък от км 225+400 до км 225+800 поради изсичане и косене на тревни площи. Движението се регулира от сигналисти. Срок до 25.07.2018 г.  \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. \r\nДвижение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 от км 446+000 до км 454+000 в участъка Карнобат –Соколово се извършва поетапно в една лента и с повишено внимание поради рехабилитация на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението в участъка от с. Тополчане  до с. Калояново  от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\n\tОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижение с повишено внимание по път I-9 от км 165+000 до км 199+000 в участъка ,,Обзор - Влас” се извършва машинно косене на банкети. Организацията на движение е сигнализирана с пътни знаци. Водачите да шофират със съобразена скорост. Срок до 03.08.2018 г.   Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-208: Движение с повишено внимание по път ІІІ-208 на км 51+713 в участъка Провадия - Айтос има стеснен участък на пътното платно от дясно по посока на движението. Вследствие от възникнало ПТП и повредено ОСП. Участъкът е сигнализиран с пътни знаци и ограничение на скоростта от 30 км/ч. Водачите да се движат с повишено внимание през сигнализирания участък. Срок до 30.07.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II-79: Движението по път II-79 в участъка Константиново – Бургас от км 78+000 до км 84+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 31.07.2018 г.; \r\nПът III-208: Движение в една лента по път III-208 от км 93+800 до км 94+480 в участъка начало на III-208 Айтос - Провадия поради ремонтни дейности по пътната настилка. Скоростта се ограничава с 30км/ч. Организацията на движение е сигнализирана с пътни знаци. Срок до 29.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 03.08.2018 г.Път III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът  III-2009: Движението по път III-2009 от км 0+000 Девня до км 10+811 Суворово се осъществява с повишено внимание поради ремонтни дейности. Срок до 31.10.2018 г. \r\nПът  III-2702: Движението по път III-2702 от км 26+680 Вълчи дол до км 36+280 Суворово се осъществява с повишено внимание поради ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в района на с. Галово се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 06.08.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\n.Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.07.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут:  Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІІІ-306: Движението по път ІІІ-306, Червен бряг – Кнежа, в участъка между Чомаковци и Кнежа от км 19+207 до км 35+946 се осъществява с регулиране в една лента, поради частични ремонтни работи по асфалтовата настилка и работи по пътните банкети. Срок: 30.07.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 03.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nПът III-5504: Временно се ограничава движението на всички ППС в участъка от път III-5504 с. Медникарово – с. Обручище от км 14+000 до км 15+100. Ограничението се въвежда във връзка с аварийното състояние на надлез при км 14+878 на път III-5504. \r\nОбходен маршрут: за ППС се осъществява чрез отбиване през с. Обручище, по ул.Млада гвардия\" успоредна на затворения участък между км 14+000 и 15+100 и се включва в път III-5504 посока Гълъбово. Срок до 31.08.2018 г.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.07.29", "title": "Актуална пътна обстановка"}
{"url": "http://www.focus-news.net/news/2018/07/29/2550827/afp-nay-malko-10-dushi-sa-zaginali-po-vreme-na-zemetresenieto-v-indoneziya.html", "text": "Най-малко 10 души са загинали и десетки са ранени след плитко земетресение с магнитуд 6,4 по скалата на Рихтер, регистрирано край индонезийския курортен град Ломбок, предава   AFP. \r\n„Земетресението уби най-малко 10 души, около 40 са ранени и десетки къщи са повредени“, заяви Сутопо Пурво Нугрохо, прессекретар на индонезийската държавна агенция за справяне с последствията от бедствия. \r\n„Изчисляваме, че броят им ще се увеличи, защото все още събираме данни“, допълни той.  Виктор Турмаков", "date": "2018.07.29", "title": "AFP: Най-малко 10 души са загинали по време на земетресението в Индонезия"}
{"url": "http://www.focus-news.net/news/2018/07/29/2550828/nimh-dnes-predi-obyad-shte-bade-predimno-slanchevo-v-sledobednite-chasove-v-pochti-tsyalata-strana-shte-ima-valezhi-pridruzheni-s-gramotevitsi.html", "text": "Днес преди обяд над по-голямата част от страната ще бъде предимно слънчево, но през деня отново ще се развива купеста и купесто-дъждовна облачност. Атмосферното налягане през деня ще се задържи без съществена промяна - по-ниско от средното за юли. Преди обяд главно над централните райони, а в следобедните часове и преди полунощ в почти цялата страна и ще има краткотрайни, в отделни райони интензивни валежи, придружени и с гръмотевици. Ще има условия и за градушки. Максималните температури ще са между 28° и 33°, в София - около 28°. Такава е прогнозата на Националния институт по метеорология и хидрология (НИМХ) при БАН съобщи за  Агенция „Фокус“  дежурният синоптик Христо Христов.    \r\nНад Черноморието ще бъде предимно слънчево, но в следобедните часове и до полунощ отново ще се има краткотрайни валежи придружени с гръмотевици. Вятърът ще е слаб, от север-североизток. Максимални температури: 28°-29°. Температурата на морската вода е 25°-27°. Вълнението на морето ще бъде 1-2 бала. \r\nВ планините ще се развива купесто-дъждовна облачност и ще има краткотрайни валежи с гръмотевици. Ще духа слаб север-северозападен вятър. Максимална температура на височина 1200 метра около 21°, на 2000 метра – около 16°.", "date": "2018.07.29", "title": "НИМХ: Днес преди обяд ще бъде предимно слънчево, в следобедните часове в почти цялата страна ще има валежи, придружени с гръмотевици"}
{"url": "http://www.focus-news.net/news/2018/07/29/2550829/obshtina-dobrich-shte-otbelezhi-101-godini-ot-smartta-na-gen-ivan-kolev-s-poklonenie.html", "text": "Община град Добрич ще отбележи 101 години от смъртта на ген. Иван Колев с поклонение, съобщиха от пресцентъра на  Общината . Поклонението ще започне в 10.00 часа пред паметника на генерал Иван Колев и загиналите за освобождението на Добруджа през 1916 г.  Иван Колев е роден през 1863 г. в бесарабското село Бановка. Рождената му дата все още не е напълно уточнена, тъй като в историографията се срещат датите 25 август и 15 септември. След като учи в родното си село и в град Болград, през 1884 г.  Иван Колев заминава за София, където работи в Софийския окръжен съд. Година по-късно участва като доброволец в Сръбско-българска война (1885 г.). През 1887 г. завършва Военното училище в София, произведен е в първия офицерски чин – подпоручик, и е зачислен в Трети конен полк. На 18 май 1890 г. е повишен в чин поручик и в началото на 1892 г., след успешно положени изпити, постъпва за двегодишно обучение във Военната академия в Торино, Италия. След нейното завършване – през м. май 1902 г. Иван Колев е назначен за помощник-командир на Лейбгвардейския ескадрон. Две години по-късно е повишен в чин подполковник и назначен за началник-щаб на Кавалерийската инспекция. През периода 1908–1912 г. той командва Лейбгвардейския конен полк. Първата балканска война го заварва като началник-щаб на Ямболския укрепен пункт. През ноември 1912 г. го назначават за началник-щаб на ІІІ-а армия, а през май 1913 г. – за началник-щаб на V-а армия. На 2 август 1915 г. е произведен в чин генерал-майор. \r\nПо време на Първата световна война Иван Колев е инспектор на конницата и командир на Първа конна дивизия. Под негово ръководство тя взема участие в настъплението на Трета армия в Добруджа. Безспорна е и заслугата му за успешното приключване на Добричката епопея. Боевете за отбраната на града започват на 5 септември. Най-ожесточени и критични са сраженията на 7 септември. На този ден българските войски понасят огромни жертви. Разбирайки за тежката ситуация, в която са изпаднали защитниците на града, ген. Колев предприема изключително рисков и смел маньовър. Той оставя на позициите, на които се намира, малка част от дивизията си и след няколко часов преход се озовава с главните си сили при Добрич, като напада неприятеля в гръб. Изненадани, руските и сръбските пехотни дивизии, които вече тържествуват и мислят, че скоро градът ще падне, са принудени да се оттеглят. Добрич е спасен. \r\nИзминал хиляди километри на кон при освобождаването на Добруджа, ген. Колев заболява и на 29 юли 1917 г. умира във Виена, Австрия. По-късно тленните му останки са пренесени и погребани в София.  \r\nДнес неговото име носят селища, улици, площади и училища, големият български поет Иван Вазов му посвещава своето стихотворение „Добруджанската конница“, Любомир Бобевски – баладата „Конникът генерал“ и одата „Генерал Колеву!“, а вдъхновен от подвизите на конницата на ген.-лейтенант Колев, големият български белетрист Йордан Йовков пише разказите „Белият ескадрон“ (1916), „Триумф“ (1916), „Мустафа ачи“ (1917) и „През езерото Туркойа“ (1917).", "date": "2018.07.29", "title": "Община Добрич ще отбележи 101 години от смъртта на ген. Иван Колев с поклонение"}
{"url": "http://www.focus-news.net/news/2018/07/29/2550830/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща на Национален стадион „Васил Левски”. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на участниците в мероприятието, както следва:  \r\n- До 24.00 часа днес при сектор „Г” на  Националния стадион „Васил Левски” от вход 20 до вход 26.  \r\n- от 18.00 до 22.00 часа днес на моста пред Национален стадион „Васил Левски”.  \r\nОт 20.00 часа на 29 юли 2018 г. до приключване на футболната среща, само при необходимост и по преценка на ръководството на СДВР ще се забрани влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.07.29", "title": "София: Въвежда се временна организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2018/07/29/2550819/tass-svalen-e-bezpiloten-letatelen-aparat-v-blizost-do-ruskata-voennovazdushna-baza-hmeymim-v-siriya.html", "text": "Свален е безпилотен летателен апарат в близост до руската военновъздушна база Хмеймим в Сирия, предава  TACC . \r\nПротивовъздушната отбрана на руската авиобаза Хмеймим в петък е унищожила безпилотен летателен апарат (БЛА), стартиран от бунтовниците, контролиращи територия в северната част на провинция Латакия. Това се съобщава в събота от ръководителя на Руския център за помирение на воюващите страни в Сирия генерал-майор Алексей Циганков. \r\n\"От територията заета от бунтовниците не спират пусканията на безпилотни летателни апарати, по посока на авиобаза Хмеймим. На 27 юли с настъпването на нощта съоръженията за контрол на въздушното пространство  на ВКС Русия откриват БЛА насочен към  руската авиобаза Хмеймим от северозападна посока, стартиран от територията под контрола на незаконни въоръжени формирования в северната част на провинция Латакия \", каза Циганков. \r\nСпоред него въздушната мишена е била унищожена на безопасно разстояние от въздушната база. \"Няма жертви и никакви материални щети. Руската въздушна база Хмеймим работи в планов режим\", каза генералът.  Юлиян Марков", "date": "2018.07.29", "title": "TAСС: Свален е безпилотен летателен апарат в близост до руската военновъздушна база Хмеймим в Сирия"}
{"url": "http://www.focus-news.net/news/2018/07/29/2550815/tass-turskiyat-prezident-zaplashi-sasht-che-shte-zagubyat-sayuznik-v-litseto-na-turtsiya.html", "text": "Турският президент Реджеп Тайип  Ердоган заплаши САЩ, че ще загубят съюзник в лицето на Турция в интервю пред турския телевизионен канал  NTV, цитиран от  ТАСС . \r\nСъединените щати могат да загубят своя \"искрен\" съюзник, ако Вашингтон не промени отношението си към Анкара,заяви Ердоган пред телевизионния канал. \r\n\"Ние не сме закачени за  САЩ, те не трябва да забравят, че ако  не променят отношението си, ще загубят силен и искрен съюзник в лицето на Турция,\" - каза той, коментирайки съдебното дело срещу  пастор Андрю Брансън. \r\nСпоред Ердоган, Анкара \"никога не търгувала по въпроса за Брансън \", \"Турция няма да отстъпи пред заплахите за санкции.\" Лидерът нарече американските официални коментари по този въпрос \"психологическа война\". \r\nПротестантският пастор Андрю Брънсън, който е живял в района на Измир, е бил арестуван през 2017 г. по обвинения във връзки с забранена в Турция Кюрдската работническа партия и \"терористичната  организация „ФЕТО“ - последователи на мюсюлманския проповедник Фетуллах Гюлен. На 7 май тази година Брънсън се яви пред турския съд и отхвърли обвиненията в терористична дейност и шпионаж, а на 25 юли той бе поставен под домашен арест. Прокуратурата настоява за 35 години лишаване от свобода. \r\nГоворителят на Белия дом Хоган Джидли каза на 26 юли, че Съединените щати ще наложат санкции срещу Турция, ако Брънсън не бъде освободен. Американският президент Доналд Тръмп заяви, че очаква завръщането на пастора в САЩ и заплаши Турция със санкции, ако това не се случи. Подобна позиция изрази и вицепрезидентът Майкъл Пенс. \r\nРъководителят на турското външно министерство по време на телефонен разговор с държавния секретар на САЩ Майкъл Помпео заяви в петък, че Турция \"няма да се преклони на чужди  заплахи и върховенството на закона се прилага за всички без изключение.  Юлиян Марков", "date": "2018.07.29", "title": "ТАСС: Турският президент заплаши САЩ, че ще загубят съюзник в лицето на Турция"}
{"url": "http://www.focus-news.net/news/2018/07/29/2550812/sunday-express-velikobritaniya-ima-taen-rezerven-plan-za-brekzit-ako-bryuksel-othvarli-tozi-predlozhen-ot-tereza-mey.html", "text": "Великобритания има таен резервен план за Брекзит, ако Брюксел отхвърли този, предложен от Тереза Мей, пише британският вестник  Sunday Express . \r\nБившият министър за Брекзит Дейвид Дейвис е започнал работа по плана, който се основава на първокласни сделки между ЕС и други държави като Канада, Япония, Южна Корея и Нова Зеландия. \r\nНо документацията остана недовършена вследствие на оставката му миналия месец. \r\nДокументът вече е оставен в ръцете на наследника му Доминик Рааб да бъде завършен и се смята, че е опция в случай, че планът, предложен от Тереза Мей бъде отхвърлен. \r\nДейвид Дейвис заяви пред вестника: \"Ако през октомври  нямаме решение ще имаме проблем в реално време. \r\n\"Ако съществува пълен и напълно написан договор - пълен правен текст - можем да се върнем към европейските държави и да кажем, че това е много по-добро, отколкото никаква сделка. \r\n\"Аз го нарекох \"резервният парашут\". Ще бъде привлекателно за европейските страни, които искат да избегнат липсата на споразумение и да не загубят сметката за развода на Великобритания в размер на 39 млрд. лири \" \r\nТази опция ще премахне митата и ще разчита на система за \"взаимно признаване\" по отношение на стандартите на произвежданите стоки, като направи явно сравнение с компромиса на Тереза Мей, който поддържа Обединеното кралство обвързано с правилата на ЕС за стоките. \r\nРезервният парашут се основава на споразуменията на Световната търговска организация и схеми на \"доверен търговец\", подобни на канадските и японските търговски сделки, които намаляват необходимостта от митнически проверки. \r\nТой също посочи сделката на Нова Зеландия с блока, която минимизира проверките на селскостопанските стоки. \r\nДейвид Дейвис прогнозира, че главният преговарящ на ЕС Мишел Барние ще отхвърли предложението на премиера условно. \r\nТой каза: \"Ако обществеността реши, че не сме изпълнили изискванията на референдума и даваме само името на Брекзит, те ще ни накажат\". \r\nИзточник на правителството каза: \"Работим усилено, за да популяризираме плана на кабинета“ \r\n\"Това е добра и прагматична сделка, която ни позволява да напуснем единния пазар и митническия съюз. На това се фокусираме. \" \r\nНовините за резервния парашут идват след като Доминик Рааб предизвика страхове, след като настоя, че ще гарантира, че Обединеното кралство ще има адекватни хранителни доставки след Брекзит. \r\nНеговите забележки бяха определени  като \"абсурдни\" от собствениците на супермаркетите, които не само омаловажиха коментарите на г-н Рааб като проява на \"пълна наивност\", но също така отхвърлиха намеците, че запасите трябва да попаднат под отговорността на хранително-вкусовата промишленост.  Юлиян Марков", "date": "2018.07.29", "title": "Sunday Express: Великобритания има таен резервен план за Брекзит, ако Брюксел отхвърли този, предложен от Тереза Мей"}
{"url": "http://www.focus-news.net/news/2018/07/29/2550831/reuters-bivsh-advokat-na-slobodan-miloshevich-e-ubit-v-belgrad.html", "text": "Известният белградски адвокат Драгослав Огнянович, който в миналото е защитавал бившия лидер на Югославия Слободан Милошевич, е бил застрелян пред дома си, предава   Reuters. \r\nПо данни на МВР на Сърбия 57-годишният Огнянович е бил застрелян пред блока си в кв. „Нови Белград“, а неговият син е бил ранен в ръката.  Известен адвокат, той е част от защитата на Милошевич по време на процеса срещу него за военни престъпления в трибунала в Хага.  \r\nПрез годините юристът е защитавал някои от водещите фигури в престъпния свят на Сърбия.   \r\nПрез последните години в Белград са зачестили случаите на убийства на членове на сръбските и черногорските мрежи на организираната престъпност. Полицията смята, че се води война между престъпните кланове за преразпределяне на територия в наркотрафика.  Виктор Турмаков", "date": "2018.07.29", "title": "Reuters: Бивш адвокат на Слободан Милошевич е убит в Белград"}
{"url": "http://www.focus-news.net/news/2018/07/29/2550834/burgas-videoklip-rap-pesen-i-teatralen-skech-shte-badat-predstaveni-v-ramkite-na-lyatnata-kampaniya-sreshtu-trafika-na-hora-s-tsel-seksualna-eksploatatsiya.html", "text": "Тазгодишната Лятна кампания срещу трафика на хора с цел сексуална експлоатация в Бургас включва създаването на концептуално свързани помежду си творчески продукти – видеоклип, рап-песен и театрален скеч и представянето им на концерт на сцена „Охлюва“ от 18.30 часа. Това съобщиха от  Община Бургас . \r\nВидеоклипът разказва историята на момиче, въвлечено в сексуална експлоатация от момчето, в което е влюбена. Често срещан сюжет от реалния живот, повтарящ историите на хиляди момичета и млади жени, експлоатирани у нас и в страните от Западна Европа. В главните роли са младите актьори от театрална трупа „Валери и приятели“ – Мария и Захари. Участват и младежи, доброволци към Местната комисия за борба с трафика на хора. Клипът е озвучен от рап-изпълнителя How Haber и неговата песен „Кога ще има край“. В снимките участват танцьори от танцово студио „София“ гр. Бургас. Оператор на клипа е Антон Сорокин, а режисьор – Александра Прозецка. Организатор – Местната комисия за борба с трафика на хора, гр. Бургас. \r\nС подкрепата на местните и национални медии, видеоклипът се разпространява до широката публика. Община Бургас съдейства за прожектирането му на системата от информационни табла, разположени на ключови места в града. \r\nФиналното събитие от кампанията е планирано за 29 юли от 18.30 часа на сцена „Охлюва“, когато ще се състои Концерт на млади рок, рап и и денс изпълнители. На концерта ще звучи специално написаната за кампанията песен „Кога ще има край“. В него ще участват и млади рок, поп и хеви метъл изпълнители. \r\nТрафикът на хора е сериозен проблем, който засяга стотици хиляди хора по света. Всеки може да стане жертва на трафик на хора – млад или възрастен, мъж, жена или дете, защото съществуват различни начини един човек да бъде експлоатиран и третиран като роб. \r\nЕксплоатацията на хора носи огромни печалби срещу минимални инвестиции. Трафикът на хора е доходен бизнес, наред с трафика на оръжие и наркотици. Нашата страна е страна на произход на жертви на трафика на хора, тук те се набират и се експлоатират най-често в страните от Западна Европа. \r\nРазлични са причините един човек да попадне в ситуация на трафик на хора: \r\nБедност и желание да подобриш живота си, търсене на силни усещания, желание за луксозен живот, потребността да обичаш. Един от най-разпространените методи за въвличане по света и у нас е т.нар. метод Loverboy – когато трафикантът успява да създаде емоционална връзка с бъдещата си жертва, като я ухажва, купува ѝ скъпи подаръци, кара я да се чувства специална. Когато изгради пълно доверие у нея и предлага да заминат в чужбина, за да работят заедно. В момента, в който влюбената жена се съгласи, тя без да знае вече е попаднала в капана на сексуалната експлоатация. Следва пътуване зад граница, а животът се превръща в кошмар. Официалната статистика показва, че за 2017 г., в Бургас, 41 души са станали жертви на трафика на хора. Реалния брой е многократно по-голям.  \r\nПрестъплението трафик на хора трудно се доказва, тъй като жертвите не желаят да подават жалби в полицията и да свидетелстват срещу трафикантите. Причините са страх, срам, заплахи.", "date": "2018.07.29", "title": "Бургас: Видеоклип, рап-песен и театрален скеч ще бъдат представени в рамките на лятната кампания срещу трафика на хора с цел сексуална експлоатация"}
{"url": "http://www.focus-news.net/news/2018/07/29/2550836/dobrich-kamen-bryag-sabira-pochitatelite-na-dzhaza-s-kontsert-ot-poreditsata-dzhaz-na-selo.html", "text": "Аюне Суле от Гана, Росен Захариев, Санди Даниел, Велтшмерц дует, Веселин Еко Веселинов, Милен Кукошаров с гост, Стоян Янкулов Стунджи, Теодосий Спасов–трио, Пейо Пеев и Християн Цвятков събират почитателите на джаза в Камен бряг. Това съобщиха от пресцентъра на  Община Каварна . \r\nКонцертът от поредицата „Джаз на село“ ще се проведе от 20.00 часа на открито пред сградата на кметството в село Камен бряг. Музикалните джаз вечери се организират за трета поредна година със съдействието на община Каварна, съвместно с НЧ „Г.С.Раковски – 1941“ и сдружение \"Еко Норд\".", "date": "2018.07.29", "title": "Добрич: Камен бряг събира почитателите на джаза с концерт от поредицата „Джаз на село“"}
{"url": "http://www.focus-news.net/news/2018/07/29/2550833/interfaks-prezidentat-na-turtsiya-saobshti-che-prez-septemvri-shte-se-provede-chetiristranna-sreshta-na-visoko-ravnishte-posvetena-na-siriya.html", "text": "Президентът на Турция Реджеп Тайип Ердоган заяви, че страната му, Русия, Франция и Германия планират да проведат четиристранна среща на високо равнище, посветена на Сирия, предава  Интерфакс. \r\n„Срещата на високо равнище между Турция, Русия, Германия и Франция ще се проведе на 7 септември в Истанбул. Ще помислим какво може да предприемем и ще обсъдим регионалните проблеми“, заяви президентът.  \r\nСъщевременно президентът на Турция заяви, че страната планира да се обърне към международен арбитраж, ако САЩ блокират доставките на изтребителите Ф-35. \r\nСъщо така той отбеляза, че въпреки заплахите на Вашингтон да въведат санкции срещу нея, Анкара няма намерение да предава на САЩ американския пастор Андрю Брунсън, задържан за връзки с организации, смятани че стоят за опита за преврат в Турция през 2016 г.  Виктор Турмаков", "date": "2018.07.29", "title": "Интерфакс: Президентът на Турция съобщи, че през септември ще се проведе четиристранна среща на високо равнище, посветена на Сирия"}
{"url": "http://www.focus-news.net/news/2018/07/29/2550832/vitsepremierat-valeri-simeonov-i-deputatite-ot-nfsb-shte-prisastvat-na-otbelyazvane-na-101-godini-ot-smartta-na-gen-kolev.html", "text": "Вицепремиерът Валери Симеонов и народните представители от Националния фронт за спасение на България ще присъстват на отбелязването на 101 години от смъртта на легендарния български пълководец генерал-лейтенант Иван Колев, което ще се състои от 10.00 часа в Добрич. Това съобщиха от пресцентъра на  ПП НФСБ . \r\nИмето на ген. Колев остава изписано със златни букви в българската история. Той е сред онези бележити личности, произлезли от бесарабските българи и дали много на Отечеството ни. Един от големите български пълководци, наричан „Освободителят на Добруджа“, свързал името си с героичната Добричка епопея, когато българската конница разгромява опитващите се да превземат града и надвишаващи я по численост съюзени руски, румънски и сръбски части.  \r\nПаметникът на един от най-големите ни пълководци бе изграден в Добрич с личното съдействие и активното спомоществователство на лидера на НФСБ Валери Симеонов, който предоставя по-голямата част от средствата. Скулптурата на Александър Хайтов е вдигната в Добрич след почти 100 години опити за издигане на паметник на ген. Колев.", "date": "2018.07.29", "title": "Вицепремиерът Валери Симеонов и депутатите от НФСБ ще присъстват на отбелязване на 101 години от смъртта на ген. Колев"}
{"url": "http://www.focus-news.net/news/2018/07/29/2550826/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха за  Агенция „Фокус“  от ГД „Гранична полиция“. Нормален е трафикът на границите с Румъния, Сърбия, Македония, и Гърция. \r\nПо информация на дружеството „Дунав мост Видин – Калафат” АД, до 25 август 2018 г. ще бъде извършван ремонт на участък от пътя преди ГКПП „Видин“. За този период временно движението ще се осъществява двупосочно в едно платно.", "date": "2018.07.29", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/07/29/2550838/denyat-29-yuli-v-balgarskata-istoriya.html", "text": "На тази дата през 1877 г. по време на Руско-турската война 1877-1878 г. генерал Й. Гурко изтегля основните си части от Стара Загора и Казанлък към Нова Загора. През 1913 г. цар Фердинанд I обявява демобилизация на българската армия. \r\nНа 29 юли 1916 г. в хода на Първата световна война 24-ти пехотен черноморски полк сменя 32-ри пехотен загорски полк и организира отбраната на връх Преслап. На тази дата умира Райна Княгиня – българска революционерка и учителка. \r\n2016 г. \r\nВърховният касационен съд (ВКС) регистрира политическа партия ДОСТ, като отмени отказа на Софийския градски съд (СГС). \r\n2006 г. \r\nСкопското списание “Форум” публикува водеща статия със заглавие “Аз съм българин...”. Основна тема на статията е българското гражданство на бившия македонски премиер Любчо Георгиевски. \r\nВ статията се твърди, че според Георгиевски “алтернативата на Македония е България” и още - че “с решаването на казуса Косово, Македония ще изпадне в такъв геополитически водовъртеж, в който единственото спасение за нея ще бъдат прегръдките на България”. \r\n2002 г. \r\nМинистър-председателят Симеон Сакскобургготски представя България на срещата на Пакта за стабилност в Залцбург, Австрия. \r\nПактът за стабилност е харта на Югоизточна Европа за реформи, инвестиции, интегритет и растеж. \r\n1995 г. \r\nНа 28 и 29 юли е проведена общопартийна конференция на БСП, която приема документа \"Перспектива за България\". На нея за пръв път проличават противоречията вътре в БСП, формулирани в изказването на главния редактор на партийния в. \"Дума\" Стефан Продев като сблъсък между \"червените бабички\" и \"червените мобифони\". \r\n1987 г. \r\nНа 28 и 29 юли на пленум на ЦК на БКП Тодор Живков лансира т.нар. Юлска концепция, според която България трябва да осъществи радикални реформи и либерализация. Това е опит да се \"изпревари\" съветската \"перестройка\". Предвижда се собствеността на държавните предприятия да бъде прехвърлена на техните \"стопани\" – работниците и да се пристъпи към създаване на частно предприемачество. БКП да се трансформира от \"етаж на властта\" в ръководна и направляваща политическа организация, а гражданите получават право да създават \"самодейни\" организации. Решено е и да се отменят такива ритуали на властта като манифестациите и поставянето на портрети на партийни лидери в държавните учреждения. \r\n1920 г. \r\nВ София излиза първи брой на сп. “Комедия” – българско седмично списание за театър, музика, литература и критика. Излиза до 14 ноември 1828 г. в 132 броя. Редактори на списанието са Ст. Гендов и В. Стефков. В списанието се публикуват статии и рецензии за театрални спектакли, опера и балет, музикална критика, кинокритика, българска и преводна художествена литература. На сп. “Комедия” сътрудничат К. Сагаев, В. Стефков, Кр. Йорданов, В. Иванов, Хр. Г. Казанджиев, Ив. Ст. Андрейчин, С. Димов, П. Д. Крусев и др. По въпросите на българската драма пише и М. Арнаудов. Рецензирани са книги на Й. Йовков, Л. Стоянов, Т. Траянов, Д. Немиров, Ем. Коралов, Вл. Полянов и др. Списанието е илюстрирано богато със скици, карикатури от Ал. Добринов, репродукции от Матис, Дега, Мане, Сезан, Гоген и др. \r\n1913 г. \r\nСлед края на Междусъюзническата война и подписването на Букурещкия мирен договор с указ № 53 цар Фердинанд I обявява демобилизация на българската армия. \r\n1901 г. \r\nЗапочва Девети конгрес на македонската емиграция. Той се провежда в периода 29 юли-5 август. Председател на Върховния комитет е Стоян Михайловски, а подпредседател - ген. Иван Цончев. \r\nСтоян Михайловски е поет-сатирик, културен и обществен деец, действителен член на Българската академия на науките. Той е роден в гр. Елена. Завършва Императорския лицей в Цариград, след което за кратко време работи като учител в българското училище в Дойран. През 1875 г. заминава да следва право във Франция. След обявяването на Руско-турската освободителна война (1877–1878 г.) прекъсва следването си и се завръща в България. След Освобождението работи като съдия и адвокат в Свищов, Търново, София и Пловдив. Заради своята гражданска позиция често е уволняван. През 1880 г. става главен редактор на в. \"Народний глас\". Отново заминава за Франция, където завършва образованието си. След завръщането си в България работи като адвокат и съдия. От 1892 г. започва да преподава френски език в Юридическия факултет, а от 1897 г. и в Историко–филологическия факултет на Висшето училище (днес Софийски университет “Св. Климент Охридски”). През периода 1895–1899 г. е доцент по всеобща литературна история. Заради статията си \"Потайностите на българския дворец\", в която критикува личния режим на Фердинанд I, e даден под съд и е уволнен. И след това продължава да участва активно в обществено-политическия живот на страната. Многократно е народен представител. От 1901 г. до 1903 г. е председател на Върховния македоно-одрински комитет. С цялото си разнообразно творчество – памфлети, епиграми, басни, стихотворения и други, критикува социалната действителност и отстоява принципна гражданска позиция. Автор е на стихосбирката \"Днес чук, утре наковалня\", поемата \"Словоборците станаха богоборци\", \"Сатири. Нашите писачи и газетари\", драмата \"От развала към провала\" и др. Едни от най-известните му басни са: \"Бухал и светулка\", \"Орел и охлюв\", \"Секира и търнокоп\" и др. Автор е на текста на химна \"Върви, народе възродени\". \r\n1898 г. \r\nЗавършва Петият конгрес на македонската емиграция, който се провежда в периода 26-29 юли. В него участват 21 дружества. Председател на Върховния комитет е Александър Радев, а подпредседател - Андрей Ляпчев. \r\nАлександър Радев е роден в Битоля на 24 февруари 1864 г. Завършва Юридическия факултет на университета в Атина, Гърция. След завръщането си в България работи в съдебната система в Ловеч, Търново, София. От 1892 г. е адвокат. Избран е за председател на адвокатския съвет и на Юридическото дружество. Включва се активно в дейността на македоно-одринското революционно движение, като през 1898–1899 г. е председател на ВМОК. Той е един от лидерите на Прогресивнолибералната партия. Член е на Централното бюро на партията в края на 90-те г. на ХIХ в. Участва в управлението на държавата в началото на ХХ в. Той е министър на правосъдието от 19 февруари 1901 г. до 3 ноември 1902 г. и министър на народното просвещение от 3 ноември 1902 г. до 5 май 1903 г. \r\n1877 г. \r\nПо време на Руско-турската война 1877-1878 г. генерал Й. Гурко изтегля основните си части от Стара Загора и Казанлък към Нова Загора. В същото време 40-хиляден турски отряд, командван от Сюлейман паша, се насочва към Стара Загора. Целта на турския щаб е Сюлейман паша да се прехвърли в Северна България и координирано с Плевенския отряд на Осман паша да предприеме контранастъпление срещу руските войски. \r\nЙосиф Владимирович Гурко е руски военен деец, генерал-фелдмаршал. Роден е на 16 юли 1828 г. По време на Руско-турската освободителна война от 1877 г.-1878 г. му е поверено командването на Предния отряд на руската армия, в състава на който влиза и Българското опълчение. Под негово ръководство отрядът, след преминаването на река Дунав при Свищов, се отправя на юг, освобождава редица селища, стига до Търново и оттам се прехвърля през Хаинбоазкия проход, считан от противника за непроходим. Води бойни действия и при Стара Загора. Под натиска на превъзхождащия го противник е принуден да отстъпи към Стара планина и се установява на Шипченския проход. След като укрепя позициите на Шипка, на генерал Гурко е поверено командването на руските войски, които водят боеве в района на Плевен. След освобождаването на селата Горни Дъбник и Телиш Гурко поема ръководството на руската армия по прехвърлянето й през Арабаконашкия (днес Ботевградски) проход и въпреки тежките зимни условия в началото на януари 1878 г. достига до София. След това генерал Гурко освобождава Пловдив и превзема Одрин. Със своето бойно майсторство допринася изключително много за крайната победа на руската армия на Балканския боен театър и с това ускорява подписването на Санстефанския договор през 1878 г. Умира на 15 януари 1901 г. \r\n1856 г. \r\nВъв Велико Търново капитан дядо Никола обявява въстание. \r\nИзбухването на Кримската война от 1853-1856 г. събужда надеждите на българския народ, че неговото освобождение ще стане с помощта на Русия. Това води до известно раздвижване на населението в някои краища на Северна България. В Търновско и Габровско това движение прераства в опит за въстание. Начело на неговата подготовка застава Никола Филиповски. Заедно с някои учители, търговци и местни първенци от Трявна, Лясковец, Горна Оряховица, Елена, Габрово и други, между които П. Р. Славейков, Н. Козлев и Пандели Кисимов, той предприема широка агитация. Установява връзка и с Г. С. Раковски, както и с българските колонии в Букурещ и Одеса. Планът на въстанието предвиждал превземането на казармите в Търново, откъдето въстаниците трябва да се снабдят с оръжие. Поради предателство замисълът на заговорниците е осуетен от османските власти. Два дни по-късно дядо Никола пристига в Лясковския манастир, който е предварително определен за сборен пункт на въстанието. Тук трябвало да дойдат 200 въоръжени въстаници, но се явяват само 13. Към тях в последствие се присъединяват селяни от околните села. Така сформираната чета се отправя към Габрово. Поради нейната малочисленост и лошо въоръжение тя е разбита още при първото сражение с османските потери. Никола Филиповски прави опит със спасилите се съмишленици да отстъпи към Трявна, но е предаден, заловен и убит. Част от последвалите го четници също са избити, а други - изпратени на заточение. \r\n1845 г. \r\nПо искане на Патриаршията Неофит Бозвели и Иларион Макариополски са арестувани и изпратени на заточение в Атон. \r\nНеофит Бозвели е виден възрожденски деец, книжовник и учител, поставил началото на организираната църковно-национална борба. Роден е в Котел. Първоначално учи в родния си град. Предполага се, че е бил ученик на Софроний Врачански. След това продължава образованието си и приема монашество около 1803-1805 г. в Хилендарския манастир. Към 1813-1814 г. се установява в Свищов, където в продължение на 20 години е свещеник и учител. Тук поставя началото и на своята книжовна дейност. Заедно с Е. Васкидович съставя учебник (1835 г.) за нуждите на българското начално взаимно училище под наименованието \"Славеноболгарское детеводство за малките деца\" - една малка енциклопедия, състояща се от няколко части, преведена от гръцки език и приспособена за неговата учителска дейност. В \"Детеводството\" Неофит Бозвели издига идеята за светско образование, за налагане на говоримия български език в училищата, за създаване на обществени български училища и пр. През 1834-1835 г. Бозвели живее в Сърбия във връзка с отпечатването на учебника и същевременно се запознава със сръбските просветителски идеи на Д. Обрадович, З. Орфелин и др. Завръщайки се в България, се отдава на борбата за извоюване на независима българска църква. През 1839 г. се премества в Цариград и възглавява борбата на българските еснафи и търговци против Вселенската патриаршия. По негова инициатива започва изграждането на българска черква в столицата на Османската империя, към която след това е създадена и българска община. За своята дейност Неофит Бозвели си спечелва ненавистта на Цариградската патриаршия. През 1841 г. е наклеветен от нея пред османските власти и през същата година е изпратен на заточение в Света гора (Атон). През 1844 г. успява да избяга и се завръща отново в Цариград, където продължава борбата си за извоюване на църковно-национална независимост. Негов активен помощник става Иларион Макариополски. През лятото на 1845 г. двамата получават пълномощие от цариградските българи да ги представляват пред османското правителство и Цариградската патриаршия. През същата година те изпращат поотделно две прошения до Високата порта, в които излагат исканията на българите по църковния въпрос. Тази тяхна постъпка предизвиква остра реакция от страна на Патриаршията и те отново са заточени в Света гора. Последните години от своя живот Неофит Бозвели прекарва в Хилендарския манастир. Като книжовник се изявява в сътворяването на голям брой диалози, които представляват разговори на олицетвореното Отечество с представители на различни слоеве от народа. През 1846 г. пише най-значителното си литературно произведение \"Плач бедния Мати Болгария\". Литературното му творчество е богат източник за изучаване положението на българския народ през първата половина на XIX в. \r\nИларион Макариополски е роден в гр. Елена. Отначало учи в родния си град, а след това в гръцкото училище в с. Арбанаси (днес към Велико Търново). През 1831 г. отива в Хилендарския манастир (Атон), където през 1832 г. приема монашество и продължава образованието си в гръцките училища в Карея (Атонския полуостров) и на о. Андрос. След това завършва гръцка гимназия в Атина. През 1841 г. пристига в Цариград, за да продължи своето образование. Тук се запознава с Неофит Бозвели и става негов близък сподвижник и помощник в борбата за извоюване на църковно-национална независимост. За активната му дейност по искане на Цариградската патриаршия през 1845 г. е заточен в Света гора. Освободен оттам през 1850 г., той разгръща още по-активна дейност в църковно-националното движение. Той е избран за духовен глава на цариградските българи. За известно време предприема обиколка из българските земи, участва и в борбата на Търновската епархия против тамошния гръцки владика. В началото на 1858 г. се връща в Цариград. През същата година е ръкоположен за епископ и става предстоятел на Българската църква в столицата на Османската империя. Това му дава право да представя своите сънародници в Цариград както пред Вселенската патриаршия, така и пред Високата порта. На 3 април 1860 г. Иларион Макариополски извършва дръзка провокация спрямо цариградския патриарх, като отказва да спомене името му в тържествената великденска литургия. С този акт по същество той дава открит израз на желанието на българския народ да скъса с върховенството на Патриаршията и с гръцката църковна зависимост. За тази си постъпка Иларион Макариополски отново е заточен, този път в Мала Азия, където престоява до 1864 г. Преди заминаването си (1861 г.) отправя (заедно с Авксентий Велешки) завет до българския народ да се бори до окончателното извоюване на църковната си независимост. След учредяването на Българската екзархия (1870 г.) е избран във Временния екзархийски съвет; бил е член и на първия Свети синод. През 1872 г. става търновски митрополит. През 1874 г. полага основите и на първото богословско училище (Петропавловската духовна семинария) край Лясковец. \r\n1014 г. \r\nБългарската войска претърпява поражение от византийците в битката при с. Ключ в теснината между планините Беласица и Огражден. \r\nБеласишка битка е предизвикана от византийския император Василий II, наречен по-късно Българоубиец, който си поставя за цел да покори окончателно българската държава. През лятото на 1014 г. той навлиза с многобройна войска през Рупелския пролом в долината на р. Струмешница, но среща твърдия отпор на укрепилите се добре при с. Ключ български войски начело с цар Самуил (997 – 1014 г.). Неколкократните атаки против тях остават без резултат. Византийците си служат с хитрост, като обхождат планината Беласица и нападат българите в гръб. Защитниците на прохода са разбити. Царят е спасен от сина си Гаврил Радомир, с когото успява да достигне до Прилеп. Пленени са около 15 хиляди войници, които по заповед на императора са ослепени, като на всеки сто души е оставян по един с едно око, за да ги води. След което са върнати на цар Самуил. При вида на ослепените войници цар Самуил получава разрив на сърцето и умира. Поражението на българските войски има тежки последици за съдбата на българската държава. България е завладяна изцяло от Византия. \r\n626 г. \r\nЗапочва десетдневната аварска обсада на Константинопол, в която участват славяни, българи и други народи. Славяните са леко и тежко въоръжени пехотинци. Тяхната задача е с лодките си еднодръвки да осъществят морската обсада на града. След ожесточено сражение те претърпяват поражение. Аварският хаган нарежда да бъдат избити, което предизвиква гнева на всички славянски войници, които се оттеглят от полесражението. Хаганът е принуден да свали обсадата. \r\nАварският хаганат е племенното обединение на аварите, възникнало през 568 г. начело с хан Баян на територията на Панония (днес Унгария). Той има сложен етнически състав, а границите му не са постоянни. Възглавя се от хан, който организира грабителските набези в земите на други племена. Основното богатство на съставляващите го родове и племена са конете, които са от най-съществено значение за водения от тях номадски начин на живот. Сред групираните в него етноси са хуните, прабългарите, гепидите и особено - славяните. В края на 573 г. или началото на 574 г. хаганатът разбива византийските войски в северозападния край на Балканския полуостров. През 582 г. завладява Сирмиум (днес Митровица), а през 584 г. - Сингидунум (днес Белград). В 596 г. опустошава големи територии в Мизия, разрушавайки Сингидунум, Марцианопол (днес развалини край Девня), Доростол (днес Силистра) и други градове. По време на най-голямото си могъщество простира своята власт от Причерноморието до Алпите и от Адриатическо море до р. Елба. От края на VI в. започва неговият залез. За това допринасят вътрешните противоречия и бунтовете на покорените от него племена. Разпадането на хаганата се засилва в началото на VII в. след безуспешния му опит да превземе Цариград (626 г.). За по-нататъшното му отслабване допринася и образуваната през 681 г. българска държава. През 631-632 г. българският владетел Кубрат отхвърля аварската зависимост. Хаганатът не прекратява грабителските си набези. През втората половина на VII и началото на VIII в. се насочва към пределите на Северна Италия, където среща силно противодействие от страна на франките. Окончателният му разгром е нанесен през IX в. от войските на Карл I Велики и на хан Крум. На тази дата умират: \r\n2011 г. \r\nНа 80-годишна възраст в Париж умира Димитър Паница, журналист, общественик, член на редица български и международни организации.  \r\nРоден е на 2 септември 1930 г. в София. Димитър Паница е носител на най-високото гражданско отличие - орден “Стара планина”, първа степен, а през май 2001 г. става носител на наградата Доктор хонорис кауза на Американския университет в България. “Кавалер на Ордена на Почетния легион на Френската република”, освен това е отличен с медала \"За заслуги” (Pro Merito), връчван от Съвета на Европа. \r\nДимитър Паница напуска България през 1948 г. и прекарва по-голямата част от живота си между Западна Европа и САЩ. За кратко работи в Париж. През 1952 г. се премества в САЩ и започва работа в редaкцията на списание Reader’s Digest, където работи до пенсионирането си през 1994 г.  \r\nПрез 1991 г. заедно със съпругата си Ивон основават фондация “Свободна и демократична България” в София, чиято цел е да допринася за демократизацията на българското общество.  \r\nДими Паница е сред основателите и е член на Настоятелството на Американския университет в България. Той е член на Международния институт за стратегически изследвания (Лондон), Англоамериканската прес асоциация (Париж), френската фондация \"Бъдеще”, Института за пазарна икономика в София, както и на Института за демокрация в Източна Европа (Вашингтон). Той е основател и председател на Junior Achievement в България, член на съвещателния съвет за годишната награда за Граждански доблест в Ню Йорк, член е на настоятелството на Фондация за младежите на Балканите. \r\n1979 г. \r\nУмира Херберт Маркузе – немско-американският философ и социолог представител на Франкфуртската школа (“Ерос и цивилизация”). Маркузе е роден през 1898 г. По произход е германец. От 1934 г. живее в САЩ. Според Маркузе движеща сила на социалните изменения са аутсайдерите (преследвани национални малцинства, безработни и др.) и радикалните слоеве на студентите и интелигенцията. Възгледите му са разновидност на постиндустриалния романтизъм. \r\n1974 г. \r\nУмира Ерих Кестнер - немски писател и поет – сатирик и хуморист. Той е роден на 23 февруари 1899 г. в Дрезден. Кестнер учи немска литература, история и философия, след което работи като журналист и редактор. Първата му книга е стихосбирката “Сърце върху талията” (1928 г.). През 1931 г. издава романа “Фабиан”, който му носи световно признание. Автор е на много книги за деца - “Емил и детективите” (1931 г.), “Кончето и Антон” (1929 г.), “Тил Уленшпигел” (1935 г.), “Конференция на зверовете” (1949 г.) и др. В периода на фашистката диктатура (1933-1945 г.) произведенията на Кестнер са забранени от официалната власт. Пиесата му “Школа за диктатори” (1956 г.) е насочена срещу тоталитаризма и насилието. През 1957 г. получава литературна премия “Георг Бюхнер”. Дълги години Кестнер е председател на ПЕН клуба във ФРГ. \r\n1917 г. \r\nУмира Райна Княгиня – българска революционерка и учителка. Тя е родена в Панагюрище на 6 януари 1856 г. Учи в родния си град и в девическото училище в Стара Загора при А. Тошева. През 1874 г. става учителка в Панагюрище. Тя е една от основателките на женското дружество \"Китка\" в родния си град. По време на Априлското въстание от 1876 г. носи извезаното от нея и тържествено осветено от поп Груьо знаме на шествието в Панагюрище (поради което е наречена \"Княгиня\"). При потушаване на въстанието е арестувана и изпратена в Пловдивския затвор. Освободена е след намесата на европейски консули в Пловдив. През август 1876 г. заминава да учи акушерство в Русия през Цариград с паспорт под чуждо име. Завръща се в България през 1879 г. и става директор на девическия пансион в Търново. През 1882 г. е назначена за акушерка в Панагюрище, по-късно - в София. Авторка е на книгата \"Райна княгиня (Автобиография)\", издадена посмъртно през 1935 г. \r\n1856 г. \r\nУмира Роберт Александър Шуман - немски композитор и музиковед. Шуман е роден е на 8 юни 1810 г. в Цвикау. Учи при педагога и органиста И. Г. Кунч. Като пианист концертира от 13-годишна възраст. От 1828 г. учи юридически науки в Лайпцигския и Хайделбергския университети. Усъвършенства музикалната си техника при Ф. Вик. Изучава теория на музиката под ръководството на композитора и диригента Г. Дорн (1831-1832 г.). През 1834 г. в Лайпциг основава нов музикален вестник, на който е редактор до 1844 г. През 1840 г. се жени за пианистката Клара Вик (дъщеря и ученичка на Ф. Вик). От 1843 г. известно време преподава в Лайпцигската консерватория и едновременно със съпругата си предприема концертни турнета. От 1844 г. живее в Дрезден, а от 1850 г. - в Дюселдорф. Към края на 40-те години получава диагноза за психическо разстройство. Последните 2 години от живота си прекарва в болницата в Ендених. Роберт Шуман е един от най-ярките представители на романтическото изкуство на ХIХ в. Голяма част от пиесите му за пиано са лирико-драматични: “Пеперуди” (1831 г.), “Карнавал” (1835 г.), “Давидсблюндер” (1837 г.) и “Крайслериана” (1838 г.). Автор е на сонати (1835 г., 1835 -1838 г., 1836 г.), “Фантазия” (1836-1838 г.), Концерт за пиано и оркестър (1841-1845 г.), редица цикли за пиано, построени на принципа на сонатите или албум с пиеси - “Фантастични пиеси” (1837 г.), “Детски сцени” (1838 г.), “Албум на юношеството” (1848 г.) и др. Пише ораторията “Раят и Пери” (1843 г.), “Сцени от Фауст” (1844-1853 г.). Единствената му завършена опера е “Геновева” (1848 г.). Творчески успех представлява музиката му към драматическата поема “Манфред” на Байрон (увертюра и 15 музикални номера, 1849 г.). Създава 3 струнни квартета (1842 г.), квартети за пиано (1842 г.) и получилия широка популярност “Квинтет за пиано” (1842 г.). На тази дата са родени: \r\n1959 г. \r\nРодена е Мартина Григорова Вачкова – българска актриса. Завършва НАТФИЗ \"Кръстьо Сарафов\", специалност \"Актьорско майсторство\" в класа на проф. Н. Люцканов. Започва работа в Драматичния театър в Пазарджик (1982 г.). През 1985 г. постъпва в Държавния сатиричен театър \"Алеко Константинов\", участва в спектакли на театрална работилница \"Сфумато\" и в Народния театър \"Иван Вазов\". Снима се във филмите \"Мера според мера\", \"Ла донна е мобиле\", \"Испанска муха\" (1997 г.), \"Дванайсета нощ\" (2000 г.). Популярността си дължи на участието си в телевизионните предавания \"Ку-ку\" и \"Каналето\". Участва в театралните постановки \"Ловчанският владика\", \"Дванайсета нощ\", \"Слуга на двама господари\", \"Кучешко сърце\", \"Как Писар Тричко не се ожени за царкиня Кита с китка накичена\", \"Лонг плей\" и др. \r\n1925 г. \r\nРоден е Микис Теодоракис - гръцки композитор. Завършва Атинската консерватория през 1950 г., специализира в Парижката консерватория (1953-1959 г.). Бил е депутат в гръцкия парламент (1964-1967 г.) от листата на ГКП, а през 80-те години от листата на “Нова демокрация”. По време на военната диктатура е затворен в концлагер. През 1970 г. е освободен. Автор е на музиката за: “Кварталът на мечтателите” (1961 г.), “Любовниците от Теруел” (1962 г.), “Зорба Гърка” (1964 г.), “Хайка” (1965 г.), “Денят, когато рибите изплуваха” (1967 г.), “Z” (1969 г.), “Троянките” (1971 г.), “Обсадно положение” (1973 г.), “Сутиеска” (1973 г.), “Серпико” (1973 г.), “Ифигения” (1977 г.), “Всеобща песен” (1983 г.). Известни негови музикални творби са Първа, Втора и Трета симфонии, Първа и Втора сонати, “Едип цар”, “Антигона”, “Песен за мъртвия брат” и др. През 60-те години композира и модернизира гръцки народни песни, станали популярни в цял свят. Композира музика по поезията на П. Неруда - цикъла кантати “Канто хенерал” (1973 г.). През 1986-1987 г. излиза автобиографичната му книга “Пътищата на Архангела”. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.29", "title": "Денят 29 юли в българската история"}
{"url": "http://www.focus-news.net/news/2018/07/29/2550837/predstoyashti-mezhdunarodni-sabitiya-za-29-yuli-agentsiya-fokus.html", "text": "Младежките движения на  френския крайнодесен „Национален митинг“ и италианската крайнодясна „Лига“ се събират на общата граница между двете държави. \r\n***  Президентът на Русия Владимир Путин ще изнесе реч по време на парада за Деня на Руските Военноморски сили. \r\n***  НАСА отбелязва своята 60-та годишнина. \r\n***  Парламентарни избори в Камбоджа, на които се очаква премиерът Хун Сен да доминира, след като правителството разпусна опозицията. \r\n***  Того приема срещата на върха на Икономическата общност на западноафриканските държави. \r\n***", "date": "2018.07.29", "title": "Предстоящи международни събития за 29 юли  (Агенция \"Фокус\")"}
{"url": "http://www.focus-news.net/news/2018/07/29/2550835/sadat-shte-reshava-za-myarkata-na-neotklonenie-na-za-15-godishniya-mladezh-koyto-naraga-svoy-vrastnik.html", "text": "Софийски градски съд ще решава за мярката на неотклонение на за 15-годишния младеж, който наръга свой връстник, предава Нова телевизия. \r\nПострадалият е настанен в „Пирогов” с прободни  рани в корема и врата. Лекарите го стабилизираха още в първите часове след нападението, но състоянието му е тежко.  \r\n15-годишният младеж е обвинен в опит за убийство. Той беше задържан първоначално за 72 часа. Разпитан е и дал е обяснения. Пред разследващите казал, че е бил подложен на интернет тормоз в продължение на година.", "date": "2018.07.29", "title": "Съдът ще решава за мярката на неотклонение на за 15-годишния младеж, който наръга свой връстник"}
{"url": "http://www.focus-news.net/news/2018/07/29/2550842/politico-prezidentat-na-ukrayna-zayavi-che-ruskata-pravoslavna-tsarkva-e-zaplaha-za-natsionalnata-sigurnost.html", "text": "Президентът на Украйна Петро Порошенко заяви, че влиянието на Руската православна църква в страната му е заплаха за сигурността, предава   Politico. \r\n По време на церемония по случай приемането на християнството в страната преди 1030 години украинският лидер заяви, че влиянието на руската църква сред украинските вярващи е „пряка заплаха за националната сигурност на Украйна“ и допълни, че това „ни задължава да действаме“. \r\n„Вярвам, че е абсолютно необходимо да отречем всичките пипала с които агресорът действа в нашата страна“, заяви Порошенко. Той допълни, че църквата е отделена от държавата „само на хартия“ и подкрепа „напълно и безусловно реваншистката имперска политика на Кремъл“.  Виктор Турмаков", "date": "2018.07.29", "title": "Politico: Президентът на Украйна заяви, че Руската православна църква е заплаха за националната сигурност"}
{"url": "http://www.focus-news.net/news/2018/07/29/2550839/ursula-fon-der-layen-donald-tramp-nyama-strategiya-kak-da-obshtuva-s-putin.html", "text": "Министърът на отбраната на Германия Урсула Фон дер Лайен разкритикува президента на САЩ Доналд Тръмп, заявявайки, че той няма „различима стратегия“ при общуването със своя руски колега Владимир Путин, пише  The Hill. \r\nФон дер Лайен осъди Тръмп по време на интервю пред „Шпигел“, заявявайки, че след срещата си с Путин в Хелзинки, американският президент е оставил европейските си съюзници в неведение. Съдържанието на обсъжданията в столицата на Финландия е неизвестно.  \r\n„Няма различима стратегия в начина, по който президентът общува с Русия“, заяви тя. „Проблемът на Хелзинки е, че никой не знае що е било обсъждано или за какво са се разбрали“, допълни тя. \r\nФон дер Лайен изрази интерес Германия да поддържа по-близки отношения с Русия, но предупреди, че правителството на Путин трябва да се докаже като доверен партньор. \r\n„Разбира се, ние искаме по-добри отношения с Москва, но топката е в двора на Кремъл в това отношение“, смята тя. \r\nГерманският политик обясни  относително студените отношения на Тръмп с германския канцлер Ангела Меркел като  резултат не от политически различия, а от това, че президентът се чувства заплашен, когато види могъща жена.  Виктор Турмаков", "date": "2018.07.29", "title": "Урсула Фон дер Лайен: Доналд Тръмп няма стратегия как да общува с Путин"}
{"url": "http://www.focus-news.net/news/2018/07/29/2550840/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-eko-rali.html", "text": "Въвежда се временна организация на движението във връзка с провеждането на Еко рали. Това съобщиха от пресцентъра на  Столична община . Забраняват се престоят и паркирането на пътни превозни средства както следва: \r\n- От 15.00 часа до 21.00 часа днес на паркинга на пл. „Княз Александър I“ - 30 паркоместа.", "date": "2018.07.29", "title": "София: Въвежда се временна организация на движението във връзка с провеждането на Еко рали"}
{"url": "http://www.focus-news.net/news/2018/07/29/2550843/denyat-29-yuli-v-svetovnata-istoriya.html", "text": "През 1996 г. американският лекоатлет Карл Люис печели на Олимпиадата в Атланта златен медал в скока на дължина. Карл Люис става петият спортист в историята на съвременните Олимпийски игри с четири поредни златни медала в една и съща дисциплина. На таз дата през 1981 г.в катедралата „Сейнт Пол” в Лондон английският престолонаследник и принц на Уелс Чарлз се жени за Даяна Спенсър. \r\n2017 г. \r\nИзпълнителният отрасъл на Европейския съюз изпраща официално известие до Полша, като изрази загрижеността си, че новите \"дискреционни\" правомощия, предоставени на министъра на правосъдието на страната, заплашват независимостта на съдилищата в нарушение на законите на ЕС. \r\n2014 г. \r\nСпоред Пекинския институт за социални науки Китай забогатява със 17% между 2010 и 2012 г., но една 1% от населението притежава една трета от богатството на страната. Китай е заплашен да се развива по латиноамерикански сценарий. Сега в САЩ емигрират пет пъти повече китайци, отколкото през 80-те години на миналия век. Китайците се страхуват от възможно масово недоволство или революция заради растящата пропаст между бедни и богати. \r\n2012 г. \r\nРеферендумът в Румъния отхвърля импийчмънта на президента Траян Бъсеску. \r\n2011 г. \r\nВисшето военно ръководство на Турция начело с Началникът на Генералния щаб на турската армия генерал Ъшък Кошанер подаде оставка заради несъгласие с ислямисткото правителство на премиера Реджеп Тайип Ердоган. Следващата седмица Висшият военен съвет ще проведе голяма среща на която ще обсъди намерението на Ердоган да създаде президентска република. Ердоган няма достатъчно гласове в Националното събрание за да промени Конституцията. \r\n2006 г. \r\nСкопското списание “Форум” публикува водеща статия със заглавие “Аз съм българин...”. Основна тема на статията е българското гражданство на бившия македонски премиер Любчо Георгиевски. \r\nВ статията се твърди, че според Георгиевски “алтернативата на Македония е България” и още - че “с решаването на казуса Косово, Македония ще изпадне в такъв геополитически водовъртеж, в който единственото спасение за нея ще бъдат прегръдките на България”. \r\n1996 г. \r\nАмериканският лекоатлет Карл Люис печели на Олимпиадата в Атланта златен медал в скока на дължина. Карл Люис става петият спортист в историята на съвременните Олимпийски игри с четири поредни златни медала в една и съща дисциплина. \r\n1994 г. \r\nБившият италиански министър-председател Бетино Кракси е осъден на осем и половина години затвор заради злоупотреби. \r\nБетино Кракси е роден през 1934 г. Той е министър-председател на Италия от 1983 г. до 1987 г. Генерален секретар е на Италианската социалистическа партия от 1976 г. и заместник-председател на Социалистическия интернационал от 1977 г. Умира през 2000 г. \r\n1992 г. \r\nБившият източногермански лидер Ерих Хонекер пристига в Берлин, за да отговаря пред съда за смъртта на застреляните на Берлинската стена бегълци от ГДР. \r\nЕрих Хонекер е роден през 1912 г. Той е държавен деец на ГДР. Председател е на Съюза на свободната германска младеж в периода 1946-1955 г. Генерален секретар e на ЦК на Германската единна социалистическа партия (ГЕСП) и e председател на Държавния съвет на ГДР (1976-1989 г. ). През 1989 г. е изключен от ГЕСП. От 1993 г. живее в Чили. Умира през 1994 г. \r\n1981 г. \r\nВ катедралата “Сейнт Пол” в Лондон английският престолонаследник и принц на Уелс Чарлз се жени за Даяна Спенсър. \r\nЧарлз предлага брак на Даяна през февруари 1981 г. В деня на сватбата им хиляди хора излизат по улиците на Лондон, а милиони наблюдават от малките екрани бракосъчетанието между 32-годишния престолонаследник и 20-годишната Даяна. Даяна и Чарлз имат двама сина - принц Уилям Артур Филип Луис и принц Хенри Чарлз Албърт Дейвид. След 15 години брак, принц Чарлз и принцеса Даяна се развеждат на 28 август 1996 г. Даяна се отказва от титлата кралица на Англия в бъдеще и от обръщението \"Ваше Височество\". Даяна загива в катастрофа на 31 август 1997 г. На 9 април 2005 г. принц Чарлз се жени за Камила Паркър-Боулс. \r\n1973 г. \r\nГеоргиос Пападопулос става временен президент на гръцката република. \r\nГеоргиос Пападопулос е роден през 1919 г. Той е гръцки държавник, полковник. Един от ръководителите на военния държавен преврат в Гърция през април 1967 г. От декември 1967 г. е министър-председател, а от март 1972 г. е регент на Гърция. Пападопулос концентрира цялата власт в свои ръце. След свалянето му през 1974 г. е изпратен в затвора. \r\n1958 г. \r\nВ САЩ е създадено Националното управление по аеронавтика и изследване на космическото пространство (NASA). \r\nНАСА е американска правителствена агенция, отговорна за програмата за космически изследвания. Разработва програми за космически полети, създаване на космически кораби и др. Обединява над 10 центъра, между които космическият център \"Л. Джонсън\" в Хюстън (Тексас), центърът \"Маршал\" в Хантсвил (Алабама), центърът \"Дж. Кенеди\" на Кейп Канаверал (Флорида) и др. \r\n1957 г. \r\nВлиза в сила уставът на Международната агенция за атомна енергетика (МАГАТЕ). \r\nМАГАТЕ е световна междуправителствена организация за развитие на сътрудничеството в областта на мирното използване на атомната енергия. Тя е създадена в съответствие с решение на Общото събрание на ООН от 3 декември 1955 г. Уставът й е утвърден на 23 октомври 1956 г. в Ню Йорк, а влиза в сила след 29 юли 1957 г. Щабквартирата на организацията е във Виена. До 1985 г. обединява 113 държави между които и България. \r\n1946 г. \r\nЗапочват заседанията на Парижката мирна конференция (1946–1947 г.), която има за цел уреждане на резултатите от Втората световна война (1939–1945 г.) в Европа. Конференцията е открита на 29 юли 1946 г. в Париж. Заседанията й се провеждат до 15 октомври 1946 г. Тя подготвя мирните договори между държавите от антихитлеристката коалиция, победителки във Втората световна война, и бившите съюзници на нацистка Германия в Европа - Италия, Румъния, България, Унгария и Финландия. В конференцията участват представители на 21 държави. Българската делегация се възглавява от министър-председателят Кимон Георгиев, министърът на външните работи Георги Кулишев и председателят на парламента Васил Коларов. Те настояват България да бъде призната за съвоюваща страна, отхвърлят териториалните претенции на гръцкото правителство, отстояват българските права над Западна Тракия и се противопоставят на прекомерните гръцки искания за репарации. \r\nКонференцията одобрява голяма част от разработените от Съвета на министрите на външните работи проекти. След обсъждане на останалите несъгласувани въпроси на Нюйоркската сесия на Съвета на министрите на външните работи договорите са подписани на 10 февруари 1947 г. в Париж. \r\n1945 г. \r\nВ хода на Втората световна война американският кораб “Индианаполис” е потопен от японска подводница. Преди това той успешно е доставил на местоназначението й атомната бомба, която след седмица е хвърлена над Хирошима. Хирошима е първият град, бомбардиран с американска ядрена бомба на 6 август 1945 г. Заедно със загиналите в Нагасаки жертвите са 300 хиляди. Хирошима е силно разрушена и по-късно възстановена. \r\n1921 г. \r\nОснован е Съветът за международни отношения (Council on Foreign Relations) в Ню Йорк от полк. Едуард Хаус, съветник на американския президент Удроу Уилсън и доминираща фигура в Белия дом. \r\nСъветът за международни отношения е американска политическа организация и е затворен клуб. В него участват най-влиятелните хора в САЩ: политици, банкери, милиардери, стратези и анализатори. Срещите са строго конфиденциални, решенията са неформални, но резултатите им засягат целия свят. Причина за създаване на Съвета за международни отношения е крахът на американския план за устройство на света и последвалото изтегляне на САЩ от Европа. Целта му е прогнозиране и менажиране на световните дела. Финансиран е от магнатите Дж. Рокфелер, П. Вартбург, Якоб Шифт, Дж. П. Морган. Негови директори са Д. Рокфелер, Сайрес Ванс, Дж. Буш, Джордж Шулц, Алън Гринспън, Брент Скоукрофт, Джийн Къркпатрик. В СМВ се раждат и развиват идеите за устройство на света след Втората световна война, както и за създаване на мрежа от световни организации (ООН, МВФ и Световната банка). От 1990 г. членовете му открито използват термина “нов световен ред”. \r\nАдолф Хитлер е избран за ръководител на Националсоциалистическата германска работническа партия. \r\nАдолф Хитлер е германски политик, един от създателите на Националсоциалистическата Германска работническа партия. За периода 1933 г. - 1934 г. той е министър-председател на Германия, а в годините между 1934 г. - 1945 г. е министър-председател и държавен глава. През 1913 г. се преселва в Мюнхен. Участва в Първата световна война. След войната (1920 г.) влиза в Националсоциалистическа партия (основана през 1919 г.), активно участва в разработването на програмата на партията и скоро става всепризнат лидер. Партията начело с Хитлер и ген. Е. Лудендорф прави несполучлив опит за държавен преврат през 1923 г., за което Хитлер е осъден на пет години затвор през ноември 1923 г. В затвора започва да пише книгата “Моята борба”, в която излага нацистката идеология и формулира задачите на националсоциалистическото движение. За борба с Комунистическата партия в Германия, която по това време е многочислена и добре организирана сила Хитлер създава въоръжените SS отряди (1925 г.). За борба с бойните групи на комунистите създава щурмовите отряди SA (1921 г.), които са унищожени през т. нар. нощ на “дългите ножове” на 30 юни 1934 г. Идеологията на Хитлер представлява еклектика от философията на “свръхчовека” на Ницше, антисемитизма на Е. Дюринг и геополитическите теории на К. Хаусхофер. Хитлер проповядва насилие срещу всички противници на националсоциализма. Представя го като единствената идея, способна и достойна да защити интересите на работниците, селяните и дребните собственици. Парламентарните избори, проведени през есента на 1932 г. са спечелени убедително от Националсоциалистическата партия и Хитлер е назначен за райхсканцлер на 30 януари 1933 г. След като взема изпълнителната власт, нацистката партия установява в страната националсоциалистическата диктатура и въвежда тоталитарно управление. След смъртта на президента П. Хинденбург Хитлер се обявява за държавен глава като “фюрер и райхсканцлер”. Обявява всички политически партии, организации и профсъюзите извън закона и конфискува имуществото им. Остават само Националсоциалистическата партия и създадените държавен синдикати под името Германски трудов фронт. Структурите на нацистката партия се вплитат във всички държавни структури. Изгражда концлагери, в които започва да затваря “общественоопасните” елементи и които превръща в оръдие за разправа с политическите си противници. По време на Втората световна война завладява почти цяла Европа и налага навсякъде с много терор и насилие нацистката идеология. В края на войната Хитлер се самоубива. Обявен е за главен военен престъпник след Втората световна война. \r\n1916 г. \r\nВ хода на Първата световна война 24-ти пехотен черноморски полк сменя 32-ри пехотен загорски полк и организира отбраната на връх Преслап (Македония). \r\n1858 г. \r\nЯпония подписва със САЩ първия си договор за приятелство и търговия. \r\n1830 г. \r\nСлед избухването на Юлската революция във Франция, на 27 юли 1830 г., френският крал Шарл Х е детрониран. Той избягва от Франция и живее в изгнание в Шотландия и в Австрийската империя. Юлската революция бележи революционните вълнения във Франция, довели до свалянето на династията Бурбони. Недоволството от стопанската криза в края на 20-те години на ХІІ в. се засилва от реакционната политика на крал Шарл Х. Отмяната на свободата на печата предизвиква демонстрации в Париж, които на 27 юли 1830 г. прерастват във въстание. След детронацията на Шарл Х управлението на страната поема Луи Филип. Установява се Юлската монархия. Луи Филип управлява Франция от 1830 г. до 1848 г. Той назначава за министри Тиер и Гизо и се стреми да запази по всякакъв начин мира вътре и вън от Франция. Противник е на всякакви реформи, особено в изборната система. Абдикира и напуска със семейството си Франция след избухването на революцията през 1848 г. Неговата дъщеря - княгиня Клементина, е майка на българския цар Фердинад I. \r\n1754 г. \r\nВ първия международен боксов мач англичанинът Джак Слейк нокаутира французина Жан Пети. \r\n1588 г. \r\nИспанската Велика армада (военният флот на испанският крал Филип II), изпратена, за да завладее Англия, е разбита в Ламанша от английската флота, ръководена от сър Франсис Дрейк и лорд Хауърд. \r\nСър Франсис Дрейк (на снимката) е роден около 1540 г. и умира през 1596 г. Той е английски мореплавател, вицеадмирал. Пиратства край бреговете на Западна Африка (1567-1569 г.) и Америка (1570-1572 г., 1585-1586 г.). Извършва (втори след Фернандо Магелан) околосветско плаване (1577-1580 г.). Командва английския флот при разгрома на испанската \"Непобедима армада\" (1588 г.). \r\n1586 г. \r\nОснован е руския град Тюмен, нефтената столица на Сибир. Построен е на мястото на татарския град Чинги-Тура. Това е първият руски град в Сибир. На тази дата умират: \r\n1979 г. \r\nУмира Херберт Маркузе – немско-американският философ и социолог представител на Франкфуртската школа (“Ерос и цивилизация”). Маркузе е роден през 1898 г. По произход е германец. От 1934 г. живее в САЩ. Според Маркузе движеща сила на социалните изменения са аутсайдерите (преследвани национални малцинства, безработни и др.) и радикалните слоеве на студентите и интелигенцията. Възгледите му са разновидност на постиндустриалния романтизъм. \r\n1974 г. \r\nУмира Ерих Кестнер - немски писател и поет - сатирик и хуморист. Той е роден на 23 февруари 1899 г. в Дрезден. Кестнер учи немска литература, история и философия, след което работи като журналист и редактор. Първата му книга е стихосбирката “Сърце върху талията” (1928 г.). През 1931 г. издава романа “Фабиан”, който му носи световно признание. Автор е на много книги за деца - “Емил и детективите” (1931 г.), “Кончето и Антон” (1929 г.), “Тил Уленшпигел” (1935 г.), “Конференция на зверовете” (1949 г.) и др. В периода на фашистката диктатура (1933-1945 г.) произведенията на Кестнер са забранени от официалната власт. Пиесата му “Школа за диктатори” (1956 г.) е насочена срещу тоталитаризма и насилието. През 1957 г. получава литературна премия “Георг Бюхнер”. Дълги години Кестнер е председател на ПЕН клуба във ФРГ. \r\n1890 г. \r\nУмира Винсент Ван Гог – холандски художник, представител на постимпресионизма. Ван Гог е роден на 30 март 1853 г. в Грот-Зюндерт, Холандия. Бил е проповедник в мините в Боринаж, Белгия. По-късно пристига с брат си Тео в Париж, където се свързва с кръга импресионисти около \"Татко Танги\". В Арл, където прави опит за самоубийство, работи с П. Гоген. Автор е на над 300 платна, между които: \"Нощно кафе\", \"Слънчогледи\", \"Път с кипариси\", \"Портрет на доктор Гаше\", \"Татко Танги\", \"Автопортрет с лула\", \"Пейзаж в Овер след дъжда\" и др. \r\n1856 г. \r\nУмира Роберт Александър Шуман – немски композитор и музиковед. Шуман е роден е на 8 юни 1810 г. в Цвикау. Учи при педагога и органиста И. Г. Кунч. Като пианист концертира от 13-годишна възраст. От 1828 г. учи юридически науки в Лайпцигския и Хайделбергския университети. Усъвършенства музикалната си техника при Ф. Вик. Изучава теория на музиката под ръководството на композитора и диригента Г. Дорн (1831-1832 г.). През 1834 г. в Лайпциг основава нов музикален вестник, на който е редактор до 1844 г. През 1840 г. се жени за пианистката Клара Вик (дъщеря и ученичка на Ф. Вик). От 1843 г. известно време преподава в Лайпцигската консерватория и едновременно със съпругата си предприема концертни турнета. От 1844 г. живее в Дрезден, а от 1850 г. - в Дюселдорф. Към края на 40-те години получава диагноза за психическо разстройство. Последните 2 години от живота си прекарва в болницата в Ендених. Роберт Шуман е един от най-ярките представители на романтическото изкуство на ХIХ в. Голяма част от пиесите му за пиано са лирико-драматични: “Пеперуди” (1831 г.), “Карнавал” (1835 г.), “Давидсблюндер” (1837 г.) и “Крайслериана” (1838 г.). Автор е на сонати (1835 г., 1835 -1838 г., 1836 г.), “Фантазия” (1836-1838 г.), Концерт за пиано и оркестър (1841-1845 г.), редица цикли за пиано, построени на принципа на сонатите или албум с пиеси - “Фантастични пиеси” (1837 г.), “Детски сцени” (1838 г.), “Албум на юношеството” (1848 г.) и др. Пише ораторията “Раят и Пери” (1843 г.), “Сцени от Фауст” (1844-1853 г.). Единствената му завършена опера е “Геновева” (1848 г.). Творчески успех представлява музиката му към драматическата поема “Манфред” на Байрон (увертюра и 15 музикални номера, 1849 г.). Създава 3 струнни квартета (1842 г.), квартети за пиано (1842 г.) и получилия широка популярност “Квинтет за пиано” (1842 г.). На тази дата са родени: \r\n1925 г. \r\nРоден е Микис Теодоракис - гръцки композитор. Завършва Атинската консерватория през 1950 г., специализира в Парижката консерватория (1953-1959 г.). Бил е депутат в гръцкия парламент (1964-1967 г.) от листата на ГКП, а през 80-те години от листата на “Нова демокрация”. По време на военната диктатура е затворен в концлагер. През 1970 г. е освободен. Автор е на музиката за: “Кварталът на мечтателите” (1961 г.), “Любовниците от Теруел” (1962 г.), “Зорба Гърка” (1964 г.), “Хайка” (1965 г.), “Денят, когато рибите изплуваха” (1967 г.), “Z” (1969 г.), “Троянките” (1971 г.), “Обсадно положение” (1973 г.), “Сутиеска” (1973 г.), “Серпико” (1973 г.), “Ифигения” (1977 г.), “Всеобща песен” (1983 г.). Известни негови музикални творби са Първа, Втора и Трета симфонии, Първа и Втора сонати, “Едип цар”, “Антигона”, “Песен за мъртвия брат” и др. През 60-те години композира и модернизира гръцки народни песни, станали популярни в цял свят. Композира музика по поезията на П. Неруда - цикъла кантати “Канто хенерал” (1973 г.). През 1986-1987 г. излиза автобиографичната му книга “Пътищата на Архангела”. \r\n1915 г. \r\nРоден е Павел Петрович Кадочников - руски актьор и режисьор. През 1935 г. завършва Ленинградския театрален институт. До 1944 г. е актьор в Ленинградския нов театър на младия зрител. Ролята на майор Федотов в “Подвигът на разузнавача” (1947 г.) го прави особено известен. Работи и с други популярни режисьори - Айзенщайн, Юткевич, Столпер, Зархи и Хайфиц и др. Като режисьор дебютира през 1965 г. с “Музикантите на един полк”, през 1970 г. - “Снежна ръка”. Снима се в “Пълнолетие” (1935 г.), “Яков Свредлов” (1940 г.), “Антон Иванович се сърди” (1941 г.), “Иван Грозни” (1944 г.), “Робинзон Крузо” (1947 г.), “Повест за истинския човек” (1948 г.), “Голямото семейство” (1954 г.), “Руски сувенир” (1960 г.), “Незавършена пиеса за механично пиано” (1977 г.), “Сибириада” (1979 г.), “Разказ на неизвестния човек” (1981 г.), “Луди пари” (1982 г.), “Три процента риск” (1985 г.). През 1984 г. режисира “Никога няма да те забравя”. Умира на 2 май 1998 г. \r\n1883 г. \r\nРоден е Бенито Мусолини (наричан Дуче) – италиански държавник. На 18 години става учител. Емигрира в Швейцария, където учи френски език. Изгонен е за революционна пропаганда. В Италия основава органа “Класова борба”, в който се обявява против завоевателната политика спрямо Триполитания. През 1912 г. става директор на италианския в. “Аванти”. Избухването на Първата световна война го отдалечава от официалния социализъм. Основава в. “Пополо д’Италия”, в който се обявява за намеса във войната на страната на Съглашението. Когато Италия се намесва Мусолини се бие на фронта, ранен е и е уволнен от служба. През 1919 г. основава сдружението на фашите (fasci), което си поставя за цел да се бори отначало за задоволяване на италианските национални амбиции, а после - да противодейства със сила на напредъка на болшевизма, който по това време застрашава да парализира националния живот в Италия. След двугодишна борба свиква на конгрес в Неапол своите привърженици “черноризци” и потегля с тях срещу Рим през октомври 1922 г., където завзема властта без съпротива. Управлението на Мусолини е под форма на диктатура. В периода 1922-1943 г. е министър-председател. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езерото Комо. Осъден е от импровизиран съд, с председател партизанския командир Валтер (по-късно генерален секретар на Италианската компартия Луиджи Лонго) на разстрел. Трупът му е окачен с главата надолу на една бензиностанция на Пиаца Лорето, Милано. \r\n1843 г. \r\nРоден е Йохан Шмид – германски езиковед. Изучава индоевропейски езици в университетите в Берлин и Йена. Професор е в университетите в Грац (от 1873 г.) и Берлин (от 1876 г.). Специалист е в областта на сравнителното индоевропейско езикознание. Вместо схемата на А. Шлайхер за “родословното дърво” на индоевропейското семейство предлага т. нар. “вълнова теория” за разпространението на индоевропейските езици. Според нея индоевропейския праезик (диалектно разчленен) представлява съвкупност от езикови иновации, разположени на вълни от центъра на езиковото единство към периферията. Индоевропейските езици, според Шмид, са свързани с ред общи черти, като границата между тях е преливаща се. Теоретичните му работи оказват влияние върху развитието на индоевропейската диалектология. \r\n1817 г. \r\nРоден е Вилхелм Гризингер – германски психиатър и невропатолог, един от основоположниците на научната психиатрия. От 1847 г. той е професор по вътрешни болести и психиатрия в Тюбинген. Завежда Катедрата по психиатрия и невропатология (1864 г.). Разработва цялостна теория и създава учението за психичните заболявания на основата на общопатологични и клинични принципи. Според него формите на психично разстройство са стадии на единен патологичен процес. Мозъкът е \"носител на психическите функции\", т. е. психическите функции са отношения между психическата дейност и материалния субстрат (мозъка). Защитава рефлекторната природа на психическата дейност; отъждествява психиатрията с \"мозъчна патология\". Създател е на Берлинското научно дружество на невропатолозите и психиатрите, основател e на списание \"Archiv für Psychiatrie und Nervenheilkunde\" (1868 г.). Умира в Берлин на 26 октомври 1868 г. \r\n1805 г. \r\nРоден е френският историк Алексис де Торквил (1805 - 1876). Автор е на \"Демокрацията в Америка\". За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.29", "title": "Денят 29 юли в световната история"}
{"url": "http://www.focus-news.net/news/2018/07/29/2550841/mokri-sa-patnite-nastilki-vav-velikotarnovska-oblast.html", "text": "Заради свлачище е затворена едната лента в участък от пътя между Твръдица и Елена. В отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 11 януари 2019 година. Това съобщиха за  Радио „Фокус“ – Велико Търново  от Областно пътно управление. От там съветват водачите да карат внимателно и със съобразена скорост. Времето в региона е облачно, като на места превалява слаб дъжд. Настилките са предимно мокри. Трафикът е спокоен. Допълнително въведени ограничения и нови затворени участъци няма. Отворен за движение на всички видове МПС е Прохода на Републиката, но там остава в сила предупреждението за опасност от падащи камъни. Затворен за товарни автомобили над 10 тона е пътят Дебелец-Средни колиби-Елена. Обходният маршрут е през Дебелец-Велико Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2018.07.29", "title": "Мокри са пътните настилки във Великотърновска област"}
{"url": "http://www.focus-news.net/news/2018/07/29/2550844/pravoslavnata-tsarkva-proslavya-rodeniya-svetitel-sv-svshtmchk-visarion-smolenski.html", "text": "На 29 юли Православната църква прославя нашия роден светител св. свщмчк Висарион Смоленски. По този повод с благословението на Негово Високопреосвещенство Пловдивският митрополит Николай, Негово преосвещенство Знеполският епископ Арсений, викарий на Пловдивския митрополит, ще оглави архиерейска света Литургия  за храмовия празник на църквата „Св.Висарион Смоленски” в град Смолян, предаде репортер на  Агенция „Фокус“ . Началото е в 9.00 часа.   \r\nНикола ПЕТКОВ", "date": "2018.07.29", "title": "Православната църква прославя родения светител св. свщмчк Висарион Смоленски"}
{"url": "http://www.focus-news.net/news/2018/07/29/2550846/propadnal-uchastak-ot-asfaltovata-nastilka-zatrudnyava-dvizhenieto-v-uchastak-ot-patya-mezhdu-gabrovo-i-selo-stomanetsite.html", "text": "Пропаднал участък от асфалтовата настилка затруднява движението в участък от пътя между областния център и село Стоманеците. Водачите карат с повишено внимание в отсечката при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 31 август. Това съобщиха за  Радио „Фокус“ – Велико Търново  от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри и хлъзгави. Движението е спокойно. Времето е облачно, без валежи. Ограничено е преминаването в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август. Отворен за движение е прохода Шипка, но там остава в сила забраната за товарни автомобили над 12 тона.", "date": "2018.07.29", "title": "Пропаднал участък от асфалтовата настилка затруднява движението в участък от пътя между Габрово и село Стоманеците"}
{"url": "http://www.focus-news.net/news/2018/07/29/2550849/normalna-e-patnata-obstanovka-v-oblast-burgas-patishtata-sa-suhi-normalno-prohodimi.html", "text": "Нормална е пътната обстановка в област Бургас, пътищата са сухи нормално проходими. Това съобщи за  Радио „Фокус“ – Бургас  дежурният от Областно пътно управление. \r\nС нормална интензивност се осъществява движението по централните бургаски булеварди „Демокрация“, „Сан Стефано“, „Стефан Стамболов“ и „Тодор Александров“. Нормален е трафикът и по централните бургаски улици – „Булаир“, „Цар Симеон“, „Иван Вазов“, „Христо Ботев“, „Уилям Гладстон“. По-натоварено е движението от и към най-големия жилищен комплекс на града – „Меден рудник“. \r\nМария ГЕОРГИЕВА", "date": "2018.07.29", "title": "Нормална е пътната обстановка в област Бургас, пътищата са сухи нормално проходими"}
{"url": "http://www.focus-news.net/news/2018/07/29/2550847/belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-georgi-v-breznik-po-povod-70-godini-ot-osveshtavaneto-na-hrama.html", "text": "На 29 юли, в празничния за християните неделен ден, Православната църква прославя св. мъченик Калиник и св. свщмчк. Висарион Смоленски. По този повод и във връзка със 70-годишния юбилей от освещаването на храм „Св. Георги“ в град Брезник с благословението на Негово светейшество Българския патриарх и Софийски митрополит Неофит,  \r\nНегово преосвещенство Белоградчишки епископ Поликарп ще оглави архиерейска света Литургия, предаде репортер на  Агенция „Фокус“ . Началото е в 9.30 часа.  \r\nНикола ПЕТКОВ", "date": "2018.07.29", "title": "Белоградчишкият епископ Поликарп ще оглави архиерейска света Литургия в храм „Св. Георги“ в Брезник, по повод 70 години от освещаването на храма"}
{"url": "http://www.focus-news.net/news/2018/07/29/2550851/plovdiv-regionalnata-inspektsiya-po-okolnata-sreda-i-vodite-proveryava-signal-za-martva-riba-v-rayona-na-bachkovo.html", "text": "Регионалната инспекция по околната среда и водите в Пловдив проверява сигнал за мъртва риба в района на Бачково. Това съобщиха за  Радио „Фокус“ – Пловдив  от екоинспекцията. Проверката се извършва съвместно с експерти на „Басейнова дирекция“ – Източнобеломорски район и Регионалната лаборатория към Изпълнителната агенция по околна среда. Екипът е сформиран веднага след получаване на информация за замърсяване на телефон 112. На място експертите ще обходят участъка от река Чепеларска, за да установят причините за замърсяването. Ще бъдат взети водни проби за анализ. Резултатите от проверката и взетите проби ще бъдат допълнително оповестени. \r\nТони МИХАЙЛОВ", "date": "2018.07.29", "title": "Пловдив: Регионалната инспекция по околната среда и водите проверява сигнал за мъртва риба в района на Бачково"}
{"url": "http://www.focus-news.net/news/2018/07/29/2550850/faktor-makedoniya-zoran-zaev-zayavi-che-dogodina-shte-doyde-s-mototsiklet-na-buzludzha.html", "text": "Македонският министър-председател Зоран Заев във видеообръщение обеща на българските социалисти, че догодина ще пристигне с мотор на Бузлуджа, където на 28 юли Българската социалистическа партия отпразнува с рекорден митинг своята 127-а годишнина, предава македонското електронно издание    „Фактор“. \r\n„Съжалявам, че не мога да присъствам, но сърцето ми е с вас. На следващото събиране планирам да дойда с моя мотоциклет“,  заяви  Заев. \r\nТой добави, че принципите на солидарност и достоен живот са в основата на събирането на социалистите и социалдемократите в Бузлуджа. \r\nТой заяви, че е подписано споразумение за сътрудничество с председателя на БСП Корнелия Нинова, а тази година представители на неговата партия СДСМ са били поканени на събранието.  Виктор Турмаков", "date": "2018.07.29", "title": "„Фактор“ (Македония): Зоран Заев заяви, че догодина ще дойде с мотоциклет на Бузлуджа"}
{"url": "http://www.focus-news.net/news/2018/07/29/2550848/reuters-balgarskata-sotsialisticheska-partiya-poiska-predsrochni-izbori-po-vreme-na-godishniya-si-miting.html", "text": "Десетки хиляди последователи на опозиционната Българска социалистическа партия се събраха в събота, за да протестират срещу бедността и корупцията и да искат предсрочни парламентарни избори, предава   Reuters. \r\n„Време е не само да кажем „оставка“ но и да работим за предсрочните избори“, заяви Сергей Станишев, председател на Партията на европейските социалисти и бивши лидер на БСП.  \r\n„Убеден съм, че партията ще спечели изборите“, заяви той пред последователите, събрали се на ежегодния митинг на връх Бузлуджа в Централна България. Пътищата под планината, където през 1891 г. са поставени основите на социалистическото движение в България, се превърнаха в червени реки, след като организаторите събраха повече от 70 хил. души. \r\nПредседателят на БСП Корнелия Нинова заяви, че партията ѝ ще подобри жизнения стандарт, ако се върне на власт.  Тя допълни, че настоящето правителство също не  е успяло да се справи с демографския срив.  Виктор Турмаков", "date": "2018.07.29", "title": "Reuters: Българската социалистическа партия поиска предсрочни избори по време на годишния си митинг"}
{"url": "http://www.focus-news.net/news/2018/07/29/2550852/v-ruskata-federatsiya-se-otbelyazva-tarzhestveno-1030-g-ot-svetoto-krashtenie-na-rusiya.html", "text": "На 28 юли 2018 г., когато в Русия, по признатия от Руската православна църква календар, се прославя паметта на светия равноапостолен велик княз Владимир, във всички епархии на Руската православна църква се провеждат тържества по случай на 1030 години от Кръщението на Русия. Тържествата в столицата Москва са започнали с Божествена света Литургия на Съборния площад в Кремъл, оглавена от Светейшия Патриарх Московски и на цяла Русия Кирил и Блаженейшия патриарх Александрийски Теодор Втори, предаде репортер на  Агенция „Фокус“ .  \r\nВ богослужението са взели участие глави и представители на Поместните православни църкви. \r\nБългарската православна църква е представена на тържествата от Негово високопреосвещенство Ловчанския митрополит Гавриил, Негово преосвещенство Мелнишкия епископ Герасим - главен секратар на Светия Синод на Българската православна църква и Негово високопреподоие архимандрит Теоктист - предстоятел на  Подворието на Българската православна църква в Москова .  \r\nТържествата по случай  1030 г от Кръщението на Русия продължават с разнообразни църковни и граждански прояви .  \r\nНикола ПЕТКОВ", "date": "2018.07.29", "title": "В Руската федерация се отбелязва тържествено 1030 г. от Светото Кръщение на Русия"}
{"url": "http://www.focus-news.net/news/2018/07/29/2550855/plovdiv-povishena-e-opasnostta-ot-obrazuvaneto-na-svlachishta-v-planinskite-rayoni-patnite-nastilki-sa-mokri-i-hlazgavi.html", "text": "Трафикът по основните направления в Пловдивска област се осъществява нормално и без затруднения. Това съобщиха за  Радио „Фокус“ – Пловдив  от Областното пътно управление. Натоварено е движението по пловдивския участък на АМ „Тракия“. Пътищата на територията на областта са мокри, в планинските райони – мокри и хлъзгави, но нормално проходими. Опасност от образуването на свлачища има по направленията Асеновград - Смолян, Кричим - Девин и Югово - Лъки, предупреждават от Областното пътно управление. Водачите трябва да бъдат особено бдителни, преминавайки по посочените пътни участъци. До 3 август движението по пътя Югово - Лъки ще се осъществява в една лента, поради пропадане на част от пътното платно. Преминаването в проблемния участък се регулира с пътни знаци. До 15 септември движението по пътя Пловдив - Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Ограничено е преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. \r\nТрафикът на територията на град Пловдив се също се извършва нормално и без затруднения към този час на деня. Натоварено е движението в централната градска част. Преминаването през светофарните уредби се извършва средно за около 1 - 2 минути. Пътищата на територията на града са мокри, но нормално проходими. \r\nТони МИХАЙЛОВ", "date": "2018.07.29", "title": "Пловдив: Повишена е опасността от образуването на свлачища в планинските райони, пътните настилки са мокри и хлъзгави"}
{"url": "http://www.focus-news.net/news/2018/07/29/2550845/goryaha-tsarskite-konyushni-v-sofiya.html", "text": "Пожар е избухнал в ранните часове на днешния ден в имота на столичните булеварди „Дондуков” и „Васил Левски”, станал известен като „Царските конюшни”, съобщава  бТВ , позовавайки се на видео и информация на очевидец. \r\nОт любителските кадри се вижда изключително сериозен мащаб на пламъците и поне един екип огнеборци, изпратен да ги гаси. \r\nКъм момента няма официална информация от МВР и пожарната за причините, нанесените щети и дали има пострадали.", "date": "2018.07.29", "title": "Горяха „Царските конюшни” в София"}
{"url": "http://www.focus-news.net/news/2018/07/29/2550853/pazardzhik-zabraneno-e-dvizhenieto-na-tovarni-avtomobili-s-teglo-nad-10-tona-po-mosta-na-selo-boshulya.html", "text": "Натоварено е движението по главните пътища на областта, съобщи за  Радио „Фокус - Пазарджик  дежурният в Областно пътно управление – Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.07.29", "title": "Пазарджик: Забранено е движението на товарни автомобили с тегло над 10 тона по моста на село Бошуля"}
{"url": "http://www.focus-news.net/news/2018/07/29/2550854/tass-vaorazhenite-sili-na-sarbiya-saobshtiha-za-uspeshen-proben-polet-na-parviya-si-moderniziran-mig-29.html", "text": "Пресслужбата на армията на Сърбия съобщи, че първият от шестте изтребителя МиГ-29, предадени на страната от Русия в рамките на военно-техническото сътрудничество между Москва и Белград, е извършил пробен полет след проведена  модернизация, предава  ТАСС. \r\n„На военното летище „Батайница“ вчера и днес бяха проведени първите изпитателни полети на самолетите МиГ-29, които влязоха в страната ни миналата година от Русия“, пише в доклад на ВС на Сърбия. \r\nНа първия полет присъства началникът на Генералния щаб на Сърбия, генерал Любиша Дикович. Полетът е  успешно извършен от Дмитрий Селиванов, пилот-изпитател на руската корпорация „МиГ“.  \r\n„Полетът е последната проверка на самолета, преди да бъде пуснат в експлоатация“, пише в заявлението на сръбските въоръжени сили. Отбелязва се, че това е първият полет на първия от шестте изтребителя, пристигнали от Русия, както и първият полет на ново летателно средство над  територията на Сърбия през последните няколко десетилетия. \r\nВ допълнение към самолетите МиГ-29 Сърбия ще получи безплатно 30 танка T-72 и бойно-патрулни коли БРДМ-2. Също така се обсъжда въпрос за доставка на системи „Бук-М1“ и „Бук-М2“, както и зенитни комплекси „Тунгуска“.   Виктор Турмаков", "date": "2018.07.29", "title": "ТАСС: Въоръжените сили на Сърбия съобщиха за успешен пробен полет на първия си модернизиран МиГ-29"}
{"url": "http://www.focus-news.net/news/2018/07/29/2550859/blagoevgrad-bez-zabavyaniya-se-izvarshva-preminavaneto-prez-gkpp-kulata.html", "text": "Без забавяния се извършва преминаването през ГКПП „Кулата“. Това съобщиха за  Радио „Фокус“ – Пирин  от Гранична полиция. На ГКПП „Илинден“ трафикът също е нормално натоварен, както и на българо-македонската граница. Няма данни за образуването на задръствания или колони от автомобили към този час на деня. \r\nЛора КАЛЧЕВА", "date": "2018.07.29", "title": "Благоевград: Без забавяния се извършва преминаването през ГКПП „Кулата“"}
{"url": "http://www.focus-news.net/news/2018/07/29/2550857/ria-novosti-dvama-palestintsi-sa-zaginali-pri-raketen-udar-na-izraelskata-armiya-v-ivitsata-gaza.html", "text": "Двама палестинци са загинали тази сутрин при ракетен удар на израелската армия в Ивицата Газа, предава  РИА Новости. \r\n„В болницата на град Джабалия постъпиха телата на двама палестинеца, загинали при ракетния удар“, заяви прессекретарят на министерството на здравеопазването на палестинския анклав Ашраф ал Кедра.  \r\nСпоред него обстрелът е произведен източно от Джабалия.   Виктор Турмаков", "date": "2018.07.29", "title": "РИА Новости: Двама палестинци са загинали при ракетен удар на израелската армия в Ивицата Газа"}
{"url": "http://www.focus-news.net/news/2018/07/29/2550856/ministar-biser-petkov-oshte-nad-100-mln-lv-tryabvat-za-horata-s-uvrezhdaniya-za-da-poluchavat-mesechna-pomosht-obvarzana-s-praga-na-bednost.html", "text": "Допълнително над 100 милиона лева ще са необходими през следващата година, ако се приеме предложението на социалното министерство, хората с увреждания да получават месечна финансова помощ, обвързана с прага на бедност. Това  министърът на труда и социалната политика Бисер Петков в интервю за  БНР . По думите му тази помощ ще замени сегашните добавки за интеграция, а целта на законодателните предложения е хората с увреждания над 18 години да получават средства равни на тази, които им се полагат преди да навършат пълнолетие. \r\n„Подкрепата за тези хора - сумарно, която ще получават като социална инвалидна пенсия, на която те имат право и получават от държавното обществено осигуряване, и тази месечна финансова помощ да е 100 процента от линията на бедност. Като допълнително те получават и добавка за чужда помощ, допълнително имат право и на така наречената „асистентска услуга“. \r\nВ момента от бюджета за хората с увреждания се заделят над 2 милиарда лева, като само за инвалидни пенсии се изплащат 1.7 милиарда лева. Предстои изготвянето на финансова оценка на законопроекта, която ще се съгласува и с финансовото министерство, допълни Бисер Петков. \r\n„Въпросът е, че трябва кабинетът да има убеждението, че по този начин не решава съществените проблеми на хората с увреждания, защото не бива да се получава това, както стана, след като се увеличи финансовата подкрепа за семействата на деца с увреждания, за което се даде една немалка сума, а се оказа, че проблемите не са решени и майките излязоха на протест“. \r\nМайките на деца с увреждания излизат утре на национален протест с искане за законови промени, които да гарантират достоен живот на децата им.", "date": "2018.07.29", "title": "Министър Бисер Петков: Още над 100 млн. лв. трябват за хората с увреждания, за да получават месечна помощ, обвързана с прага на бедност"}
{"url": "http://www.focus-news.net/news/2018/07/29/2550862/gen-miho-mihov-s-vdignatiya-prez-2015-godina-pametnik-na-tsar-samuil-v-stolitsata-balgariya-otdade-nay-visoka-chest-na-balgarskiya-tsar.html", "text": "С вдигнатия през 2015 година паметник на цар Самуил в столицата България отдаде най-висока чест на българския цар. Това каза в интервю за предаването „За честта и славата на България“ на Радио \"Фокус\" ген. Михо Михов, бивш началник на Генералния щаб на Българската армия /1997 г. - 2002 г./ и бивш посланик на България в Македония /2005 г. -2009 г./. По думите му, обаче, е жалко, че паметникът е бил открит инкогнито с подбрани политици, възбуждайки обременени изказвания. „Истината е, че паметникът изглежда достолепно и всеки, минаващ покрай него, има потребност да го погледне в светещите очи“, каза още ген. Михов. „Разбира се, че трябва да бъдат вдигнати още паметници на цар Самуил, ние и с този паметник закъсняхме, той беше вдигнат за 1000-годишнината на Самуил. Българските царе от Първото и Второто българско царство, както и Третата българска държава имат своите достолепни владетели и държавници. Затова държавата не бива да се скъпи и от гледна точна и на художествени ценности, и на скулптори, и картини, грижейки се за израстването на българската държава. А тя, както се знае, не е зачената само на едно място, имало е няколко български държави, но в крайна сметка презумпцията е да браним тази, която ни е станала, и да я умножаваме с българи“, коментира ген. Михов. Той добави, че цар Самуил е владетел, който умело е съчетавал пълководческите с държавническите си умения. Според него въпросът с връщането на мощите на владетелq обратно у нас се отбягва от българските държавните и политици. „Скулптурата на цар Самуил, дело на Александър Хайтов, трябва да служи като напомняне за неизлечимата следа в българска история, оставена от владетеля“, поясни ген. Михов.", "date": "2018.07.29", "title": "Ген. Михо Михов: С вдигнатия през 2015 година паметник на цар Самуил в столицата България отдаде най-висока чест на българския цар"}
{"url": "http://www.focus-news.net/news/2018/07/29/2550861/veliko-tarnovo-v-pravoslavnite-hramove-v-grada-se-otsluzhva-sv-liturgiya-po-sluchay-9-ata-nedelya-sled-petdesetnitsa.html", "text": "Литургия по случай 9-ата Неделя след Петдесетница се отслужва в православните храмове в града. В катедралния храм „Рождество Богородично“ във Велико Търново се събраха десетки миряни, които запалиха свещ за здраве, предаде репортер на  Радио „Фокус“ – Велико Търново . Днес Православната църква почита паметта на св. вмчк Калиник и св. свщмчк Висарион Смоленски. Според каноните свети мъченик Калиник е роден в Киликия и е възпитан в християнско благочестие. Като достигнал зряла възраст, той видял колко много хора се държат за езическото нечестие и решил да започне открито да ги учи на познание на истината, за да се отвърнат от заблуждението си и да повярват в Христа Бога. Като проповядвал, подобно на апостолите, словото Божие, Калиник минал през много градове и села и накрая пристигнал в галатийския град Анкира. В този град той останал доста време. Като се грижел за спасението на човешките души и се трудел за Христовото благовестие, той обърнал мнозина към Христа. Заради това бил хванат от неверниците и изправен на съд пред княз Сакердон, който го осъдил на смърт. При изпълнение на присъдата, след много мъчения, св. Калиник напоил войниците на княза, които умирали от жажда. Те въпреки благодарностите си убили светеца като го изгорили жив, по нареждане на управника. \r\nЛуиза ТРАНЧЕВА", "date": "2018.07.29", "title": "Велико Търново: В православните храмове в града се отслужва св. Литургия по случай 9-ата Неделя след Петдесетница"}
{"url": "http://www.focus-news.net/news/2018/07/29/2550864/pss-usloviyata-v-planinite-ne-sa-podhodyashti-za-turizam.html", "text": "Условията в планините не са подходящи за туризъм. Това съобщиха за  Агенция „Фокус”  от  Планинската спасителна служба  (ПСС) при Българския червен кръст (БЧК). По високите части на планините духа слаб до умерен вятър. Има мъгла, на някои места с превалявания. Лифтовите съоръжения в курортите работят. Спасителите препоръчват туристите да избират по-краткотрайни маршрути в по-ниските части на планините заради динамичното време. Няма регистрирани инциденти с туристи през изминалото денонощие. \r\nИнформация за обстановката в планините може да намерите на адреса на ПСС в интернет или на телефоните на ПСС: 02/ 9632000 и 1470. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.29", "title": "ПСС: Условията в планините не са подходящи за туризъм"}
{"url": "http://www.focus-news.net/news/2018/07/29/2550860/cnn-nay-malko-trima-sa-zaginali-a-sedem-raneni-pri-strelba-v-nyu-orlians.html", "text": "Най-малко трима са загинали, а седем други са ранени при стрелба, открита в южния град на САЩ Ню Орлиънс. Полицията издирва двама заподозрени, предава   CNN. \r\nИзвършителите са стреляли с карабини без да подбират целите си по минувачите в събота вечерта в близост до старата част на сграда. Един от ранените е в критично състояние. \r\nКметът на Ню Орлиънс Латоя Кандрел заяви, че „властите ще съсредоточат необходимите ресурси, за да се сложи край на този ужас и справедливостта да възтържествува“.  \r\n„Няма място в града за подобно насилие. Още три живота са отнети. Това трябва да свърши. Да не говорим, че стрелбата се е случила до моя квартал. Това е неприемливо“, допълни той.  Виктор Турмаков", "date": "2018.07.29", "title": "CNN: Най-малко трима са загинали, а седем ранени при стрелба в Ню Орлиънс"}
{"url": "http://www.focus-news.net/news/2018/07/29/2550863/regnum-indiya-mozhe-da-pridobie-ot-sasht-sistema-za-pvo-nasams-ii.html", "text": "Индийските власти разглеждат възможността да придобият от САЩ системи за противовъздушна отбрана National Advanced Surface-to-Air Missile System II (NASAMS II), предава   Regnum,  позовавайки се на индийски медии. \r\nСъветът по отбрана при правителството на Индия, в който председател е министърът на отбраната на страната Нирмала Ситараман, вече е одобрил „признанието за нуждата“ да се купят от САЩ въпросните системи. Това означава, че покупката може да се проведе без обявен конкурс с няколко участници. Сумата на сделката може да е в размер на 1 милиард долара. \r\nСистемата NASAMS II е съвместна разработка между американската компания „Рейтеън“ и норвежката Kongsberg Defence & Aerospace. Комплексите са предназначени за поразяване на въздушни цели на малка и средна височина.  Виктор Турмаков", "date": "2018.07.29", "title": "Regnum: Индия може да придобие от САЩ система за ПВО NASAMS II"}
{"url": "http://www.focus-news.net/news/2018/07/29/2550866/blagoevgrad-povishena-e-opasnostta-ot-padashti-kamani-v-kresnenskoto-defile-i-prohoda-predel.html", "text": "Интензивен е трафикът по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Натоварено е и движението по второкласен път-19 Симитли – Гоце Делчев. През нощта няма регистрирани инциденти на пътя. Пътните настилки са предимно сухи. В областта няма въведения ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена опасност от падащи камъни има в Кресненското дефиле и прохода Предел. \r\nЛора КАЛЧЕВА", "date": "2018.07.29", "title": "Благоевград: Повишена е опасността от падащи камъни в Кресненското дефиле и прохода Предел"}
{"url": "http://www.focus-news.net/news/2018/07/29/2550865/vasil-tsolov-kmet-na-rayon-oborishte-nyama-postradali-pri-pozhara-v-tsarskite-konyushni-zapochva-protsedura-po-obezopasyavaneto-im.html", "text": "Няма пострадали при пожара в т.нар. „Царски конюшни” в центъра на София рано тази сутрин, но на старите сгради са нанесени сериозни щети. Това каза пред журналисти кметът на столичния район „Оборище” Васил Цолов, предаде  бТВ . По думите му „инцидентът с подпалването на сградите” е станал около 3:30 часа, като той се въздържа от коментар дали става дума за умишлен палеж. \r\nПострадали са сградите от вътрешната част на комплекса, както и тези, които са към улица „Панайот Волов”. Има паднали покриви. \r\n„По-скоро мен ме притеснява частта от покривите и сградите, които са открити – във връзка с откриването на учебната година, която може би е след месец и половина, но този месец и половина ще се изтъркаля много бързо”, коментира Цолов. Учениците от Първа английска гимназия и разположеното в сградата й основно училище трябва да минават точно покрай пострадалите сгради. \r\nИменно заради това още от понеделник започва процедура по обезопасяването им. Цолов подчерта, че извън „Царските конюшни” няма щети.", "date": "2018.07.29", "title": "Васил Цолов, кмет на район „Оборище”: Няма пострадали при пожара в „Царските конюшни”, започва процедура по обезопасяването им"}
{"url": "http://www.focus-news.net/news/2018/07/29/2550867/anadolu-agency-korab-v-koyto-e-imalo-i-zapodozreni-za-chlenuvane-vav-feto-sa-zadarzhani-v-severozapadna-turtsiya.html", "text": "Надуваема лодка, превозваща 16 души, сред които се смята че е имало и двама членове на забранената в Турция организация ФЕТО, са били задържани в северозападната част на страната, предава   Anadolu Agency. \r\n„Шест души, сред които и три бебета са се удавили, след като съдът им потъва край остров Киплък край провинция Балъкешир. Девет души са спасени от брегова охрана, а още един се смята за изчезнал“, съобщава провинциалният губернатор Гохан Горгюласлан. \"Сред групата се смята, че е имало и двама членове на ФЕТО, които са били организаторите на трафика\" според длъжностното лице. \r\nАнкара обвинява ФЕТО и ръководителя му - ислямския проповедник Фетхуллах Гюлен, който е в изгнание в САЩ, че стоят зад опита за преврат в Турция през юли 2016 година.  Виктор Турмаков", "date": "2018.07.29", "title": "Anadolu Agency: Кораб, в който е имало и заподозрени за членуване във ФЕТО са задържани в Северозападна Турция"}
{"url": "http://www.focus-news.net/news/2018/07/29/2550870/predsedatelyat-na-narodnoto-sabranie-tsveta-karayancheva-shte-prisastva-na-vrachvaneto-na-nagradite-na-28-iya-varnenski-mezhdunaroden-baleten-konkurs.html", "text": "Председателят на Народното събрание Цвета Караянчева ще присъства на връчването на наградите на 28-ия Варненски международен балетен конкурс в Летния театър във Варна в 20.30 часа днес. Това съобщиха от пресцентъра на  Народното събрание . \r\nНай-старият балетен конкурс в света се проведе под патронажа на председателя на българския парламент.", "date": "2018.07.29", "title": "Председателят на Народното събрание Цвета Караянчева ще присъства на връчването на наградите на 28-ия Варненски международен балетен конкурс"}
{"url": "http://www.focus-news.net/news/2018/07/29/2550871/33-godishen-mazh-e-bil-prostrelyan-v-kv-karshiyaka-v-plovdiv.html", "text": "33-годишен мъж е бил прострелян в кв. „Кършияка“ в Пловдив. Това съобщи за  Радио „Фокус“ – Пловдив  говорителят на ОДМВР- Пловдив. Сигналът е подаден от потърпевшия на телефон 112 към 7.30 часа тази сутрин. Мъжът е съобщил, че при слизане от автомобила си на улица в кв. „Кършияка“ е бил прострелян в краката от неизвестен извършител. Пострадалият е настанен в болница, като по първоначални данни няма сериозни наранявания. Местопроизшествието е запазено, извършва се оглед. По случая работят служители на Трето районно полицейско управление в Пловдив. \r\nТони МИХАЙЛОВ", "date": "2018.07.29", "title": "33-годишен мъж е бил прострелян в кв. „Кършияка“ в Пловдив"}
{"url": "http://www.focus-news.net/news/2018/07/29/2550873/stazhantskata-programa-na-chez-navarshi-10-godini-nad-650-mladezhi-sa-uchastvali-v-neya-do-momenta.html", "text": "10-годишният юбилей на стажантската програма на ЧЕЗ бе отбелязан с обща среща на стажантите, техните наставници и висшия мениджмънт на компанията, която се проведе на 23 юли в Техническия учебен център на „ЧЕЗ Разпределение България“ АД в София. Това съобщиха от пресцентъра на  ЧЕЗ . В срещата участваха 50 стажанти от 14 града - София, Разлог, Гулянци, Гоце Делчев, Плевен, Видин, Левски, Ботевград, Мездра, Бяла Слатина, Червен бряг, Тетевен, Дупница и Козлодуй. Те споделиха своите очаквания от стажа и наблюдаваха демонстрация на работа по въздушна линия средно напрежение, която бе представена от експертите на „ЧЕЗ Разпределение“ на учебния полигон в Техническия учебен център на компанията. \r\n„За десет години в стажантската ни програма се включиха повече от 650 младежи, а над 250 от тях намериха своята професионална реализация в ЧЕЗ и станаха част от голямото ни семейство“, отбеляза Евгения Накова, директор „Човешки ресурси“ в „ЧЕЗ България“ ЕАД. \r\nСтажантската програма на ЧЕЗ е целогодишна. Тя дава възможност на младите хора да придобият опит в реална работна среда, да се запознаят с дейността на компанията и с изискванията за избраната от тях професия. Участниците получават възнаграждение, докато същевременно натрупват ценни навици и умения. \r\nЧЕЗ България провежда дългосрочна политика в подкрепа на младите таланти и професионалното образование. За целта компанията успешно си партнира с висши учебни заведения и с професионалните гимназии в Западна България.", "date": "2018.07.29", "title": "Стажантската програма на ЧЕЗ навърши 10 години, над 650 младежи са участвали в нея до момента"}
{"url": "http://www.focus-news.net/news/2018/07/29/2550875/kyustendil-vavedeno-e-ogranichenie-na-skorostta-v-uchastak-ot-patya-rila-rilski-manastir-zaradi-svlachishte.html", "text": "Въведено е ограничение на скоростта в участък от пътя Рила – Рилски манастир заради свлачище. Това съобщи за  Радио „Фокус” – Пирин  дежурният в Областно пътно управление – Кюстендил. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/час, тъй като в участък с дължина 250 метра движението се извършва в една лента. Срокът е до 31 юли. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nЛора КАЛЧЕВА", "date": "2018.07.29", "title": "Кюстендил: Въведено е ограничение на скоростта в участък от пътя Рила – Рилски манастир заради свлачище"}
{"url": "http://www.focus-news.net/news/2018/07/29/2550874/tass-tri-koraba-na-grupirovkata-na-vms-na-nato-sa-vlezli-v-rumanskoto-pristanishte-konstantsa.html", "text": "Военни кораби на постоянната военноморска противоминна групировка на НАТО са влезли в румънското пристанище Констанца, предава  ТАСС,  позовавайки се на местни медии. \r\nРумънският морски минооградител „Лупу Динеску“, турският минооградител „Анамур“ и германският кораб за логистика „Рейн“ участваха в ученията „Бриз-2018“ между 16 и 20 юли , организиран от ВМС на България в териториалните и води и в международните на Черно море, както и в съвместни учения в морето с украински военни кораби. \r\n Сега в програмата стои посещение в командването на флота на Румъния в Констанца за обсъждане на резултатите от учението и провеждането на дни на откритите врати на съдовете.   Виктор Турмаков", "date": "2018.07.29", "title": "ТАСС: Три кораба на групировката на ВМС на НАТО са влезли в румънското пристанище Констанца"}
{"url": "http://www.focus-news.net/news/2018/07/29/2550869/petar-kichashki-horata-s-uvrezhdaniya-tryabva-da-sednat-na-masata-za-pregovori.html", "text": "Хората с увреждания трябва да седнат на масата за преговори. Това каза в интервю за  Агенция „Фокус“  Петър Кичашки - юрист, изпълнителен директор на Института за модерна политика и експерт в сферата на уврежданията. „Огромната враждебност и подозрителност, която се натрупа между тях трябва да бъде загърбена в името на голямата цел - коренно подобряване на живота на хората с увреждания у нас. Пред тази цел всяка дребна свада и всяко замерване с публични нападки трябва да остане на заден план. В такива разговори в спешен порядък трябва да се включат всички активни представители на хората с увреждания - майките, национално представителните организации, както и другите активни организации, които се занимават с тази тема“, коментира Кичашки. По думите му буквално става дума за 3-4 групи от представители на общността, които в момента не си говорят въобще, а какво остава да преговарят относно обща визия за бъдещето.  \r\n„Като седнат на масата за преговори, трябва да са готови и на отстъпки обаче. Важно е заедно да изготвят общо разбиране за това какво искат. След като тази обща представа се изготви и между тях се постигне изравняване и уравняване на разбиранията, тогава може да се претендира пред управляващите, които и да са те, какво трябва да се случи“, допълни той. Според него този процес е дълъг и сложен. „Аз запазвам умерен скептицизъм дали въобще е възможен към момента. Това, което описах до момента е единственият модел, който е сработвал убедително в световен мащаб. Това е реформа \"отдолу-нагоре\". В момента се случва нещо друго, а именно реализира се промяна \"отгоре-надолу\" - управляващите дават предложения и ги коригират според обществените настроения. Но какво вече казах - системата на уврежданията има различна политическа архитектура от тази на общите политически и социални въпроси“, каза още Петър Кичашки. Пълния текст на интервюто четете по-късно в „Мнение”", "date": "2018.07.29", "title": "Петър Кичашки: Хората с увреждания трябва да седнат на масата за преговори"}
{"url": "http://www.focus-news.net/news/2018/07/29/2550877/veliko-tarnovo-v-grada-se-provezhda-posledniyat-za-mesetsa-nedelen-bazar-za-podpomagane-na-dvoyki-s-reproduktivni-problemi.html", "text": "В града се провежда последният за месеца неделен базар за подпомагане на двойки с репродуктивни проблеми. Това е третата поредна инициатива за юли. Тя се случва в парк „Марно поле“ и се организира от фондация „Искам бебе“ с подкрепата на Община Велико Търново. Това каза за  Радио „Фокус“ – Велико Търново  Вероника Михайлова, представител на фондацията. Целта на инициативата е да подпомогне осигуряването на финансова подкрепа, дрехи, играчки и други нужни принадлежности на семейства, които искат деца, но имат трудности. Освен това дамите в парка обещават и психологическа подкрепа на двойките. Те ще останат в парка до около 14.00 часа и призовават всеки, който има желание да подкрепи каузата, да научи повече или има проблем, да се присъедини. \r\nФондация „Искам бебе“ съществува от 11 години. Благодарение на усилията на членовете и съмишлениците ѝ са разкрити много ин витро фондове на местно ниво, какъвто е и Общинският ин витро фонд във Велико Търново. \r\nЛуиза ТРАНЧЕВА", "date": "2018.07.29", "title": "Велико Търново: В града се провежда последният за месеца неделен базар за подпомагане на двойки с репродуктивни проблеми"}
{"url": "http://www.focus-news.net/news/2018/07/29/2550876/yuventus-pobedi-benfika-sled-ravenstvo-11-i-duzpi.html", "text": "Ювентус победи Бенфика след равенство 1:1 и дузпи на международния турнир „Чемпиънс Къп“ в Харисън, Съединените щати. \r\nСлед нулево първо полувреме португалците откриха резултата в 65-ата минута чрез Алехандро Грималдо. Лука Клеменца изравни шест минути преди края на редовното време. При дузпите „бианконерите“ не допуснаха грешка, а Алекс Сандро реализира победното попадение. Жонас и Жоао Феликс пропуснаха за Бенфика. Така Ювентус спечели и втория си мач от турнира. \r\nВ сряда „орлите“ от Лисабон играят с Лион, а на 7 август следва мач от квалификациите за Шампионската лига срещу Фенербахче. На 2 август Ювентус излиза срещу Сборен отбор на МЛС, а три дни по-късно предстои двубой с Реал (Мадрид).", "date": "2018.07.29", "title": "Ювентус победи Бенфика след равенство 1:1 и дузпи"}
{"url": "http://www.focus-news.net/news/2018/07/29/2550880/chelsi-pobedi-inter-sled-ravenstvo-11-i-duzpi-v-nitsa.html", "text": "Челси победи Интер след равенство 1:1 и дузпи на международния турнир „Чемпиънс Къп“ в Ница. На „Алианц Ривиера“ Педро Родригес откри резултата за Челси в 9-ата минута, а Роберто Галиардини изравни веднага след почивката. При дузпите Челси спечели с 5:4 и записа първи две точки в турнира. Следващият мач на „сините“ от Лондон е в Дъблин срещу Арсенал на 1 август. Следващата неделя Челси излиза в мач за „Къмюнити Шийлд“ срещу Манчестър Сити. \r\nНа Интер предстои втори мач от турнира на 4 август срещу Олимпик Лион в Лече и срещу Атлетико Мадрид на 11 август в Мадрид.", "date": "2018.07.29", "title": "Челси победи Интер след равенство 1:1 и дузпи в Ница"}
{"url": "http://www.focus-news.net/news/2018/07/29/2550881/euronews-populyarnostta-na-emanyuel-makron-se-e-uvelichila-vapreki-skandala-s-bodigarda-mu.html", "text": "Според социологическите проучвания популярността на френския президент Еманюел Макрон се е увеличила леко, въпреки скандала около неговия бодигард, сниман как бие протестиращи, предава    Euronews. \r\nСпоред проучване на компания „Харис Интерактив“ популярността на Макрон се е увеличила от 40 на 42%. Макрон бе обвинен миналия месец, че е „президент на богатите“, след като проведе реформи, смятани, че облагодетелстват имотните. \r\nПреди 10 дни  президентския бодигард Александър Бенала бе сниман как бие демонстратор по време на протестите от 1 май. В последствие той бе уволнен, но опозицията смята, че Макрон е реагирал твърде бавно. \r\nСоциолозите смятат, че фактът, че Франция е спечелила Световното първенство по футбол е причината негативите срещу президента да бъдат обърнати, а неговата популярност да се увеличи. \r\nПроучването е проведено сред 966 пълнолетни френски граждани.  Виктор Турмаков", "date": "2018.07.29", "title": "Euronews: Популярността на Еманюел Макрон се е увеличила въпреки скандала с бодигарда му"}
{"url": "http://www.focus-news.net/news/2018/07/29/2550879/sofiya-vav-vrazka-s-remonta-na-bul-vasil-levski-vremenno-se-promenya-marshrutat-na-avtobusna-liniya-10-t.html", "text": "Във връзка с ремонта на бул. „Васил Левски” временно се променя маршрутът на автобусна линия 10 Т. Това съобщиха от пресцентъра на  Столична община . Автобусите ще се движат по ул. „Гурко” и бул. „Васил Левски”, надясно по бул. „Васил Левски”, по бул. „Цар Освободител”, наляво по ул. „Раковски”, надясно по ул. „Гурко” по маршрута си.", "date": "2018.07.29", "title": "София: Във връзка с ремонта на бул. „Васил Левски” временно се променя маршрутът на автобусна линия 10 Т"}
{"url": "http://www.focus-news.net/news/2018/07/29/2550872/lokalno-makedoniya-vanshniyat-ministar-na-kosovo-zayavi-che-nikoy-v-stranata-dori-i-ne-si-pomislya-za-neynoto-razdelyane.html", "text": "Косовският министър на външните работи Беджет Пацоли заяви, че разделянето на страната и размяната  на територии със Сърбия би представлявало потъпкване на суверенитета на страната и че никой в нея не иска дори и да си помисли за такъв дебат, предава македонската електронна медия   „Локално“. \r\nПацоли заяви, че „има много въпроси, които остава да бъдат решени със Сърбия“ преди изобщо да бъде поставен на масата такъв проблем като размяната на територии.  \r\nНа свой ред сръбският външен министър Ивица Дачич заяви пред местни медии, че Вашингтон „има ново, конструктивно отношение към проблема на Косово“ и че за разлика от преди „САЩ са готови да приемат диалога за откриване на решение“. Той не уточни дали това означава, че Вашингтон приема разделянето на Косово и размяната  на територии като окончателно решение на спора между Белград и Прищина.   Виктор Турмаков", "date": "2018.07.29", "title": "„Локално“ (Македония): Външният министър на Косово заяви, че никой в страната дори и не си помисля за нейното разделяне"}
{"url": "http://www.focus-news.net/news/2018/07/29/2550868/mvr-okolo-3-chasa-e-prodalzhilo-gaseneto-na-pozhara-v-tsarskite-konyushni.html", "text": "В „Царските конюшни“ се извършва оглед. Това съобщиха за  Агенция „Фокус“  от  пресцентъра на МВР . Сигналът е подаден в 3.25 часа. Пожарът е погасен напълно в 6.30 часа сутринта. \r\nБиляна ИВАНОВА", "date": "2018.07.29", "title": "МВР: Около 3 часа е продължило гасенето на пожара в „Царските конюшни“"}
{"url": "http://www.focus-news.net/news/2018/07/29/2550878/reuters-broyat-na-zaginalite-pri-zemetresenieto-v-indoneziya-dostigna-do-12-dushi.html", "text": "Броят на загиналите при земетресението с магнитуд 6,4 по скалата на Рихтер край индонезийския ваканционен остров Ломбок е достигнал до 12 души. Хората са излезли навън, заради опасност от срутващи се сгради, предава   Reuters. \r\nЗеметресението, което разтърси острова рано сутринта, докато хората все още са спали, е ранило 40 души. Електрозахранването е прекъснато. \r\n„Основният ни фокус е да евакуираме хората. Някои от ранените са в болница“, съобщи прессекретарят на националната агенция за справяне с последствията от бедствия Сутопо Пурво Нугрохо.  \r\nСнимки от мястото на бедствието показват много повредени и частично срутени сгради. \r\n Земетресението, което е регистрирано в 6:47 сутринта местно време (1:47 часа българско време) е било на дълбочина от едва 7 км. , което усилва ефекта му.  Последвали са около 80 афтершока, най-силният от които с магнитуд 5,7.  Не е обявявана опасност за формирането на вълни-цунами.   Виктор Турмаков", "date": "2018.07.29", "title": "Reuters: Броят на загиналите при земетресението в Индонезия достигна до 12 души"}
{"url": "http://www.focus-news.net/news/2018/07/29/2550884/aktsenti-v-predavaneto-chudesata-na-severozapada-na-radio-fokus.html", "text": "В предаването „Чудесата на Северозапада“ на  Радио „Фокус“  и Предприемачи ГЕРБ всяка седмица ви представяме личности, борили се за освобождението, културното и духовното въздигане на Северозапада. През юли тази година се навършват 105 години от самоотвержената отбрана на Видинската крепост през Втората Балканска война - 1913 г., в която се проявява като отличен военачалник генерал-майор Кръстю Маринов. За генерала, който е участник в Руско турската освободителна война, завършил първия випуск на Военното училище в София ще ни разкаже историкът от Регионалния исторически музей във Видин Христина Кирилова. В „Чудесата на Северозапада“ ще извадим от архива интересни истории, свързани с Видин и Видинския край. Ще ви припомним уникални факти около снимките на знаменитото произведение на Жул Верн \"Михаил Строгов\" през 1935 г. край Видин.  \r\nВ „Чудесата на Северозапада“ ви разказваме за Северозападния регион, за хората, свързали живота си с този край и с делата си допринасящи за неговия просперитет и развитие. Отново ще се спрем на възможностите, които имат младите хора от Видин да продължат образованието си в родния си край, да останат в него и да работят да неговото развитие. В това предаване ще ви разкажем за фестивала \"Летни вечери на операта и балета \"Баба Вида\" във Видин, което е емблематично за културната програма на града и дава шанс Видин да стане целогодишна фестивална дестинация. Предаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2018.07.29", "title": "Акценти в предаването „Чудесата на Северозапада“ на Радио „Фокус“"}
{"url": "http://www.focus-news.net/news/2018/07/29/2550882/plovdiv-zhitelite-na-selata-rozino-i-voynyagovo-sa-s-narusheno-vodopodavane-zaradi-avarii.html", "text": "Жителите на карловските села Розино и Войнягово са с нарушено водоподаване заради аварии на водопроводната мрежа. Това съобщиха за  Радио „Фокус“ – Пловдив  от водоснабдителното дружество, обслужващо Пловдивска област. Не е посочен краен срок за възстановяване на нормалното водоподаване в засегнатите населени места. Поради изграждане на нова водопроводна връзка, водоподаването в района на Индустриалната зона в село Стряма ще бъде нарушено за времето до 13.00 часа днес. \r\nБез вода до 18.00 часа днес ще бъдат и стотици домакинства в кварталите „Изгрев“ и „Тракия“. Причината е планов ремонт на Помпена станция „Изток 1“. Дружеството се извинява на своите потребители за създаденото временно неудобство. \r\nТони МИХАЙЛОВ", "date": "2018.07.29", "title": "Пловдив: Жителите на селата Розино и Войнягово са с нарушено водоподаване заради аварии"}
{"url": "http://www.focus-news.net/news/2018/07/29/2550883/mvr-petima-dushi-sa-zaginalia-30-sa-raneni-pri-katastrofi-v-stranata-prez-izminaloto-denonoshtie.html", "text": "Петима души са загинали, а 30 са ранени при 21 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 3 тежки и 45 леки пътни инцидента, при които са пострадали 4 души. \r\nОт началото на годината в столицата са загинали 306 души, а 4653 са ранени.", "date": "2018.07.29", "title": "МВР: Петима души са загинали,а 30 са ранени при катастрофи в страната през изминалото денонощие"}
{"url": "http://www.focus-news.net/news/2018/07/29/2550885/mohamad-dzhavad-zarif-iran-shte-zastavi-sasht-da-izostavi-pagubnata-zavisimost-ot-sanktsiite.html", "text": "Иранският външен министър Мохамад Джавад Зариф заяви, че американците са се „пристрастили“ твърде много към въвеждането на санкции и Иран ще ги накара „да изоставят тази пагубна привичка“, предава  РИА Новости. \r\n„Силите ни стигат, за да покажем на САЩ, че трябва да изоставят тази пагубна привичка. Смятаме, че светът е достигнал до извода, че САЩ трябва да преборят своята зависимост от санкциите“, заяви Зариф. Според него Европа сама трябва да реши дали да подкрепя своите страни да постигат целите си или да следват САЩ и техния президент Доналд Тръмп, което „силно противоречи на европейските интереси“. \r\n„Разбира се, не смятам, че можем да създадем конфликт между САЩ и Европа. Но между тях съществува различие, от което трябва да се възползваме“, допълни министърът.   Виктор Турмаков", "date": "2018.07.29", "title": "Мохамад Джавад Зариф: Иран ще застави САЩ да изостави пагубната зависимост от санкциите"}
{"url": "http://www.focus-news.net/news/2018/07/29/2550886/dobrich-s-moleben-i-ritual-po-podnasyane-na-ventsi-i-tsvetya-v-grada-beshe-pochetena-pametta-na-gen-ivan-kolev.html", "text": "Общината отбеляза 101 години от смъртта на ген. Иван Колев с поклонение на паметника на българския герой, предаде кореспондентът на  Радио „Фокус” – Варна . На паметника на генерал Иван Колев и загиналите за освобождението на Добруджа през 1916 г. се събраха граждани, общественици и официални лица, за да отдадат почит пред подвига на прославения български пълководец. Беше отслужен молебен от отец Велико. Изпълнение на Духовия оркестър на Добрич на химна на Република България беляза началото на поклонението. Ритуалът беше посветен на генерал-лейтенант Иван Колев и на българските войници и офицери, които през 1916 г. са загинали за Свободата на Добрич и Добруджа. Историческите хроники разказват, че повечето от тях са били млади. И както бе отбелязано: „Ако животът се измерваше не в години, а в единица смелост, саможертва и преданост пред Родината, те щяха да са живели по-дълго и по-пълноценно от мнозина“. На поклонението присъстваха кметът на град Добрич Йордан Йорданов, вицепремиерът Валери Симеонов и народни представители от Националния фронт за спасение на България и от други политически партии, областният управител на Добрич Красимир Кирилов, председателят на Общинския съвет на Добрич Иво Пенчев. На колене и с минута мълчание присъстващите почетоха паметта на ген. Иван Колев, чието име се свързва с паметните боеве, в които е участвал край Тервел, Кочмар, Карапелит, Добрич, Мустафа Ачи, Кубадин, Кара Мурад, Мачин и Тулча. Признателните потомци поднесоха венци и цветя на паметника на героя. Иван Колев е роден през 1863 г. в бесарабското село Бановка. През периода 1908–1912 г. той командва Лейбгвардейския конен полк. Първата балканска война го заварва като началник-щаб на Ямболския укрепен пункт. През ноември 1912 г. го назначават за началник-щаб на ІІІ-а армия, а през май 1913 г. – за началник-щаб на V-а армия. На 2 август 1915 г. е произведен в чин генерал-майор. По време на Първата световна война Иван Колев е инспектор на конницата и командир на Първа конна дивизия. Под негово ръководство тя взема участие в настъплението на Трета армия в Добруджа. Безспорна е и заслугата му за успешното приключване на Добричката епопея. Боевете за отбраната на града започват на 5 септември. Най-ожесточени и критични са сраженията на 7 септември. Добрич е спасен, а днес неговото име носят селища, улици, площади и училища в страната. Класици на българската литература, като Иван Вазов, Йордан Йовков, Любомир Бобевски му посвещават свои творби.  \r\nЖулиета НИКОЛОВА", "date": "2018.07.29", "title": "Добрич: С молебен и ритуал по поднасяне на венци и цветя в града беше почетена паметта на ген. Иван Колев"}
{"url": "http://www.focus-news.net/news/2018/07/29/2550888/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-30-yuli.html", "text": "„Софийска вода” временно ще прекъсне водоснабдяването в някои части на столицата на 30 юли. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Черковна“, кв. „Горни Богров“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Трети март“, ул. „Александър Стамболийски“, ул. „Здравец“, ул. „Морава“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Караджа“ срещу 115 СОУ. \r\nВъв връзка с монтаж на спирателни кранове на ул. „Елин Пелин“ и ул. „Лагадина“ кв. „Драгалевци“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Лагадина“, ул. „Елин Пелин“, ул. „Панайот Пипков“, ул. „Горска поляна“, ул. „Момино венче“, ул. „Вълшебно биле“, ул. „Горски дух“, ул. „Крайречна“, ул. „Папрат“, както и ул. „Глухарче“ от №2 до №6. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лагадина“ ъгъла с ул. „Горска поляна“. \r\nВъв връзка с подмяна на сградно водопроводно отклонение на ул. „Космонавт“ гр. Банкя кв. „Изгрев“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Космонавт“, по ул. „София“ от ул. „Космонавт“ до ул. „София“ №88; по ул. „Иларион Макариополски“ от ул. „София“ до ул. „Иларион Макариополски“ №60. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „София“ до бензиностанция „Симона“. \r\nВъв връзка с подмяна на сградно водопроводно отклонение на ул. „Витиня“ кв. „Ботунец“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Витиня“, ул. „Балкан“, ул. „Мусала“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ ъгъла с ул. „Витиня“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.29", "title": "„Софийска вода” временно ще прекъсне водоснабдяването в някои части на столицата на 30 юли"}
{"url": "http://www.focus-news.net/news/2018/07/29/2550887/stara-zagora-otlaga-se-demonstratsiyata-na-hibriden-avtobus-v-grada-poradi-tehnicheski-prichini.html", "text": "Отлага се демонстрацията на хибриден автобус за градския транспорт, предвидена за утре, по технически причини за неопределено време. Това съобщиха от пресцентъра на  Община Стара Загора .", "date": "2018.07.29", "title": "Стара Загора: Отлага се демонстрацията на хибриден автобус в града поради технически причини"}
{"url": "http://www.focus-news.net/news/2018/07/29/2550889/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от  екипа на предаването  „Беновска пита“ по „Канал 3” и Радио К2. Темата е \"Политиката, глупако!\". В днешното издание на предаването ще чуете коментар на Илиана Беновска, а след това нейни гости ще бъдат: \r\nЩе тръшне ли „чума“-та  или Симеонов правителството ще отговарят Явор Нотев, заместник-председател на 44-тото НС, Обединени патриоти и Димитър Главчев, експредседател на 44 НС, ГЕРБ.  \r\nБългария - към река Москва или към  Потомак е темата на разговора с министъра на енергетиката Теменужка Петкова.  \r\nС 3 ли ще сме юристи или ще сме ок с професия отговорът на тези въпроси ще даде заместник-министърът на образованието и науката Таня Михайлова  \r\nС Георги Чолаков, ВАС, ще разговарят по темата дали ще има вето на президента Радев заради АПК. \r\nПовторението на предаването гледайте по Канал 3 и слушайте по Радио К2 в неделя вечер от 22.30 часа. Пишете на benovskapita@gmail.com", "date": "2018.07.29", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/07/29/2550890/vitsepremierat-valeri-simeonov-v-dobrich-za-nfsb-na-parvo-myasto-sa-zakonat-i-istinata.html", "text": "За НФСБ на първо място са законът и истината. Това заяви в Добрич вицепремиерът Валери Симеонов, който заедно с народни представители от Националния фронт за спасение на България участваха в поклонение, организирано от Община град Добрич по повод 101 години от смъртта на ген. Иван Колев, предаде кореспондентът на  Радио „Фокус” – Варна . Симеонов заяви, че НФСБ е политическа сила, „за която няма лобита, връзки, няма кадрови назначения, няма пробутване на удобни закончета. Напротив на първо място са законът и истината“.  \r\n„Такива ще бъдат принципите и подходът в работата на НФСБ и занапред в управляващата коалиция и Народното събрание\", добави Симеонов. Той коментира темата за проверките по Черноморието във връзка със спазване на забраните за шума на обществени места и заяви, че тези инспекции не са негови лични спрямо някои „хотелиери-тарикати“, които неспазвайки нормативните изисквания в страната, се стремят да забогатеят. „Това не е лична битка, а битка за спазването на закона. И във всички свои действия до момента аз показвам, че на първо място трябва да е законът. Когато това стане факт, огромна част от проблемите на България ще изчезнат и тя ще действително ще тръгне по пътя на развитието, какъвто ѝ се полага като демократична държава“, подчерта Валери Симеонов. Той отбеляза, че в политически план трябва да бъдат преодолени разногласията в името на това, за което велики личности като ген. Иван Колев са дали живота си – за България.  \r\nЖулиета НИКОЛОВА", "date": "2018.07.29", "title": "Вицепремиерът Валери Симеонов в Добрич: За НФСБ на първо място са законът и истината"}
{"url": "http://www.focus-news.net/news/2018/07/29/2550892/iliana-benovska-g-zho-ninova-350-000-leva-sabrahte-ot-chashi-s-lika-vi-na-buzludzha-za-zabi-na-protestirashtiya-bos-dnes-bie-rekord-na-gines-za-gladuvane-ili-za-byudzhet-na-viziya-za-bgi.html", "text": "Г-жо Нинова, 5 лева ли струвате, Вие, председателката на БСП, на Бузлуджа?! Вашият лик и логото на БСП се продаваше на чаши с лепнат етикет, редом до чаши с ликове и цитати на Сталин, Путин, Тодор Живков – явление , което се нуждае от спешна Ваша пресконференция за обяснение! Това коментира журналистът Илиана Беновска, водещ на предаването  „Беновска пита”  по  Канал 3  и  К2 , съобщиха от екипа на предаването.  \r\nКой е организирал, на този надморска височина от 1 441 метра , на този свят за БСП връх Бузлуджа, Търговия - с лика на  Нинова на чаши,  за по 5 лева на парче? Нали, там е бедният народ, който е поканен да му обясните Вие, председателката на БСП, как ще заживее по-богато , ако Вие, Нинова станете  министър-председател?  \r\nСъбитието на БСП „Бузлуджа – за по-добър живот, нашата кауза е България“ търговски цели ли имаше?! Такса „вход“ ли  взехте от „бедните“ хора, както ги окачествихте - от по 5 лева за Вашия, на Нинова, отпечатан  лик на чаши  - за да си платите разходите по създаването и произнасянето на „пламенната“ Ви  реч срещу ГЕРБ ? Защо просто не подарихте на горките хорица по една „благословена“ от Вас, Нинова, чаша с лика Ви ? Да си имат хорицата по една чаша и да си пийват я водичка,я  чайче, я млечице с Вашето личице? Или  както се изрази човек във ФБ „да си слагат вечер гладните ченета в чашата с лика на Нинова“? \r\nГолемият въпрос, обаче, е защо нямаше на празника на БСП такива атрибути с лика на патриарха  на социализма в България Димитър Благоев ? Защо нямаше чаши с изображението на символа на БСП - връх Бузлуджа? Защо нямаше чаши с исторически забележителности  на България? По биха подхождали на тезите , които пропагандирате. \r\nКогато пътувам, купувам за спомен чаши от различни държави. Вижте , г-жо Нинова, защото  твърдите ,че сте  патриотка и защитник на националните ценности , произволно избрани от домашното ми шкафче чаши от България , Виена и Варшава, Белград, Сърбия, Москва, Кавала…   Какво е изобразено на тях?! Национални и исторически  ценности, а не ликовете на Корнелиите  в политиката на съответната държава… И струват под 1 евро. \r\nА танците Ви, г-жо Нинова, на финала на социалното тържество на БСП на Бузлуджа ми е неудобно да окачествя … Е, Горан Брегович е известен ,че вълнува много женски сърца … Но! Погледнете се на видеото във ФБ ...Положението е, цитирам една чалга, „щракай с пръсти, завърти, дай, дай...“ Или , както се пее в  една популярна песен: „Покажи на тия хора как са мяташ, как го движиш, как са бараш, колко са раздаваш...“ \r\nИначе, днес Босият, за чиято гладна стачка има съмнения ,че е инспирирана от БСП, ще подобри рекорда на „Гинес“ за гладуване. А, Вие, още  не сте ми отговорила на въпроса:Колата на гравитиращия около БСП, уволнения от ДАИ Кънчо Димитров,защо вози Босия и БСП ли му плаща? Между другото ,близкият Ви оргсекретар на БСП, Кирчо Добрев заяви на Бузлуджа,че БСП е нормално да е съпричастна към протестите, защото е опозиция… Ама , чухте ли,че по Закона за достъп до информация министърът на транспорта Московски ми отговори ,че няма НИТО ЕДИН СИГНАЛ ОТ БОСИЯ  ?! \r\nБеновска: Г-жо Нинова, 350 000 лева събрахте от чаши с лика Ви на Бузлуджа  за зъби на протестиращия Бос - днес бие рекорд на „Гинес“ за гладуване -  или за бюджет на „ Визия за Бг“? \r\nАз съм Беновска. И питам.", "date": "2018.07.29", "title": "Илиана Беновска: Г-жо Нинова, 350 000 лева събрахте от чаши с лика Ви на Бузлуджа  за зъби на протестиращия Бос - днес бие рекорд на „ Гинес“ за гладуване -  или за бюджет на „ Визия за Бг“?"}
{"url": "http://www.focus-news.net/news/2018/07/29/2550891/a1on-makedoniya-srabskite-advokati-izlizat-na-stachka-zaradi-ubiystvoto-na-dragoslav-ognyanovich.html", "text": "Адвокатската колегия на Сърбия нареди на всички адвокати в страната да спрат работа в знак на протест срещу убийството на известния им колега Драгослав Огнянович, който снощи бе застрелян пред дома си в Белград, предава скопският телевизионен канал   „A1oN“. \r\nПо време на кариерата си 57-годишният Огнянович е бил адвокат на Лука Бойович, лидер на „Земунския клан“, както и на бившия югославски лидер Слободан Милошевич пред Трибунала в Хага и на съпругата му Мира Маркович. \r\n„Искаме да изпратим ясно послание за единството в професията и категоричната решимост, че такива случаи няма да бъдат толерирани“, съобщава адвокатската колегия. \r\nСпоред местните медии, 26-годишният син за убития е бил ранен при нападението, което се случило преди влизането в сградата, в която живеят. Свидетел твърди, че след стрелбата той е видял мъж, облечен в черно, избягал от мястото на престъплението. \r\nКамарата предложи добра награда за информация, която би спомогнала за арестуването на убиеца на Онянович.  Виктор Турмаков", "date": "2018.07.29", "title": "„A1oN“ (Македония): Сръбските адвокати излизат на стачка заради убийството на Драгослав Огнянович"}
{"url": "http://www.focus-news.net/news/2018/07/29/2550896/livarpul-pobedi-manchestar-yunayted-s-41-v-mach-ot-interneshanal-chempians-kap.html", "text": "Ливърпул победи Манчестър Юнайтед с 4:1 в мач от Интернешънъл Чемпиънс Къп. Двубоят се проведе на Мичиган Стейдиъм - „Голямата къща“, пред 101 254 зрители в американския град Ан Арбър. Жозе Моуриньо обяви в стартовия състав петима футболисти, които не играха във Висшата лига през миналия сезона. От друга страна Юрген Клоп заложи на силен отбор, включващ Мохамед Салах и Садио Мане. \r\nВ началото на мача два гола на Хуан Мата не бяха зачетени заради засади. След това Ливърпул откри резултата. Садио Мане беше точен от дузпа, отсъдена за нарушение на Деметри Мичъл срещу Салах. Авансът на „червените“ не се задържа дълго и Андреа Перейра изравни от пряк свободен удар от 25 метра. Резервата Даниел Стъридж продължи прекрасното си представяне през лятото и в 66-ата минута се разписа с първото си докосване на топката в мача. Шест минути по-късно Шей Оджо реализира втората дузпа в мача. \r\nШакири, който премина при мърсисайдци от Сток Сити през това лято срещу 13 милиона паунда, оформи крайния резултат със задна ножица, с която прати топката във вратата на Бен Уудбърн. \r\nЛивърпул приключи турнира с две победи (срещу Сити и Юнайтед) и загуба от Борусия Дортмунд. \r\nЛивърпул ще завърши предсезонната си подготовка с два мача в Европа. Първо в събота срещу Наполи в Дъблин, а след това на 7 август на „Анфилд“ приема Торино. Манчестър Юнайтед остава в САЩ за мач срещу Реал (Мадрид) в сряда в Маями, а след това пътува до Мюнхен за контрола срещу Байерн на 5 август.", "date": "2018.07.29", "title": "Ливърпул победи Манчестър Юнайтед с 4:1 в мач от Интернешънъл Чемпиънс Къп"}
{"url": "http://www.focus-news.net/news/2018/07/29/2550899/lokalno-makedoniya-izgorya-tsarskata-konyushnya-v-sofiya.html", "text": "Царската конюшня в София, голям комплекс в центъра на града, датиращ от времето на българския цар Фердинанд, е изгорял при пожар, предава македонската електронна медия    „Локално“. \r\nОколо 1500 кв. метра от покрива са унищожени от стихията, а пожарната служба в течение на три часа се е борила с пламъците.  \r\nКомплексът беше продаден на Янко Иванов, бивш директор на фалиралата Корпоративна търговска банка през 2016 г., за сума от 90 лева на квадратен метър, която се смята за абсурдно ниска.   Виктор Турмаков", "date": "2018.07.29", "title": "„Локално“ (Македония): Изгоря Царската конюшня в София"}
{"url": "http://www.focus-news.net/news/2018/07/29/2550900/plovdiv-gradskata-biblioteka-v-asenovgrad-zapochna-izpalnenieto-na-proekt-za-populyarizirane-rolyata-na-balgarskata-shevitsa-v-traditsionnata-kultura.html", "text": "Градската библиотека „Паисий Хилендарски” в Асеновград започна изпълнението на проект „Завръщане към корените”. Това каза за  Радио „Фокус“ – Пловдив  директорът на културната институция Милена Марковска. Тя обясни, че библиотеката е спечелила този проект, кандидатствайки по една от отворените покани на Фондация „Пловдив 2019“. „Проектът се изпълнява в партньорство с Читалище „Никола Й. Вапцаров“ в село Тополово и Регионален етнографски музей – Пловдив. Идеята на проекта е да се върнем към нашите корени и традиции, както подсказва самото му заглавие, като фокусът в нашия проект е българската шевица. Безспорно шевицата е едно от богатствата на нашата култура и традиции. Тя винаги е съществувала в бита на българите. Този проект има за цел да създаде едно ново познание за шевицата, тъй като преди всичко тя представлява една красота и багри, но освен всичко останало, в нея има много символи и знаци, които ние съвременните хора не разпознаваме. Именно тази информация, която е загубена с времето, се стремим да предадем на съвременните поколения чрез нашия проект“, посочи Милена Марковска. По думите ѝ сред основните дейности по проекта е подготовка на пътуваща изложба „Българската шевица – тайният код”, в която цялото древно познание на знаците, съдържащи се в шевицата, ще бъде представено успоредно със същите тези знаци, които са открити по глинените съдове, намирани от археолозите в цялата страна. „Друга дейност към проекта е организирането на арт работилници с деца и възрастни, в които те ще имат възможността да се запознаят основно с това какво представлява шевицата, с отделните бодове, също със символите и знаците на шевицата. Ще могат и сами да създават красота под формата на различни предмети, предимно сувенири, с които ще подготвим изложбата в края на лятото и началото на есента. По този начин всички, които не са успели да се включат в работилниците, ще могат да ги видят и да се запознаят с везбарското изкуство. По изпълнението на проекта са предвидени също кръгла маса и дефиле-конкурс за автентична носия. Шевицата е съществувала под различни форми – както за предмети за битова украса, така и върху облеклото на българите“, каза още Милена Марковска. Тя посочи, че чрез този проект ще се популяризира ролята и значението на българската шевица в традиционната култура, която за съвременните поколения е непозната. „Надявам се да предадем това познание на повече хора, особено чрез изложбата, която ще има възможността да пътува в различни културни и образователни институции в страната“, коментира директорът на Градската библиотека „Паисий Хилендарски“ в Асеновград. \r\nТони МИХАЙЛОВ", "date": "2018.07.29", "title": "Пловдив: Градската библиотека в Асеновград започна изпълнението на проект за популяризиране ролята на българската шевица в традиционната култура"}
{"url": "http://www.focus-news.net/news/2018/07/29/2550897/pepa-bruseva-turoperator-spestyavaneto-na-vreme-i-pari-pri-izbor-na-pochivka-sa-dvete-osnovni-prichini-da-se-tarsyat-uslugite-na-turisticheski-agentsii.html", "text": "Спестяването на време и пари при избор на почивка са двете основни причини, заради които трябва да се търсят услугите на туристическите агенции. Това каза за  Радио „Фокус“ – Велико Търново  туроператорът от Велико Търново Пепа Брусева. Тя добави, че всички фирми от бранша имат изготвени каталози, в които освен подбрани хотели, са описани и услугите и цените в тях. „Посещавайки агенция, клиентът може да вземе по-бързо решение за своята почивка, тъй като му се представят готови оферти, в които хотелите са подредени според услугите, които предлагат и цената, която са определили за тях. Не е нужно клиентът сам да търси хотел и това да му отнеме 2 - 3 дни. Много често се случва и клиентите да изберат хотели, в които няма места. Така, че посещавайки туроператорски фирми, които предлагат различни продукти, избирането на хотел става много по бързо“, коментира специалистът. Тя уточни, че повечето туристически агенции търсят обратна връзка с тези, които са ползвали услугите им, затова и знаят кои хотели са добри и кои – не. Тя припомни, че чрез услугите на фирма може да се намери по-хубав хотел на по-ниска цена, отново заради познанията на туристическите агенти. „Това е смисълът на служителите в туристическите офиси – да могат правилно да реагират и да ориентират своите клиенти, които отново да се върнат при тях“, подчерта Пепа Брусева. \r\nЛуиза ТРАНЧЕВА", "date": "2018.07.29", "title": "Пепа Брусева, туроператор: Спестяването на време и пари при избор на почивка са двете основни причини да се търсят услугите на туристически агенции"}
{"url": "http://www.focus-news.net/news/2018/07/29/2550894/yordanka-fandakova-kmet-na-sofiya-stolichna-obshtina-shte-zadalzhi-sobstvenika-na-sgradata-na-tsarskite-konyushni-da-ya-vazstanovi-v-avtentichniya-vid.html", "text": "Кметът на София Йорданка Фандъкова сформира експертна комисия с представители от „Направление архитектура и градоустройство” на Столична община и от район „Оборище”, която да направи оценка на щетите на пострадалата от пожар сграда от Царските конюшни и да задължи собственика да я възстанови в автентичния ѝ вид. Това съобщиха от  пресцентъра на Столична община . \r\n Столична община с приетия през 2015 г. Подробен устройствен план за местност „Център - Зона А” запазва сградите на Царските конюшни.  При изработването на плана Столична община установява, че сградите притежават високи исторически качества и въпреки, че нямат статут на паметник на културата, с плана е предвидено запазването им.  В специфичните правила и норми, които са неразделна част от плана, е записано, че „в кв. 532 не се допуска пристрояване, надстрояване и ново строителство”. Единствено допустими са дейности по консервация и реставрация на сградите в комплекса. Това е и причината главният архитект на Столична община през май 2017 г. да откаже издаването на виза за високо строителство, поискано от собственика.  През февруари тази година кметът на София е поискала от Министерство на културата сградите на Царските конюшни да бъдат обявени за паметник на културата с най-високата степен на защита „от национално значение”.  Със същото писмо е поискан статут и за къща на ул. „Хан Крум”, както и възстановяване на свален статут на още три сгради - на ул. „Шести септември”, на бул. „Васил Левски” и на бул. „Цариградско шосе”.", "date": "2018.07.29", "title": "Йорданка Фандъкова, кмет на София: Столична община ще задължи собственика на сградата на Царските конюшни да я възстанови в автентичния ѝ вид"}
{"url": "http://www.focus-news.net/news/2018/07/29/2550898/sofiya-oganyat-e-obhvanal-okolo-2000-kv-m-ot-pokriva-na-tsarskite-konyushni.html", "text": "Малко след 3 часа тази сутрин е получен сигнал за горяща сграда на столичните булеварди „Дондуков“ и „Левски“. Незабавно на място са изпратени четири специализирани автомобила и 30 пожарникари. Огънят е обхванал около 2000 кв.м покривна конструкция. Това съобщиха от пресцентъра на  МВР . Към  6.30 часа е напълно погасен, няма пострадали. На мястото на инцидента е направен  оглед. Причините са в процес на изясняване.", "date": "2018.07.29", "title": "София: Огънят е обхванал около 2000 кв. м. от покрива на „Царските конюшни“"}
{"url": "http://www.focus-news.net/news/2018/07/29/2550903/blagoevgrad-prez-sledvashtite-dni-sa-vazmozhni-kratkotrayni-povisheniya-na-rechnite-niva-v-zapadnobelomorskiya-baseyn-zaradi-ochakvani-valezhi.html", "text": "През следващите дни в следобедните и вечерни часове ще има краткотрайни повишения на речните нива в Западнобеломорския басейн заради очаквани валежи, сочи справка на  сайта на Националният институт по метеорология и хидрология  към БАН. Днес по-значителни повишения на водните нива ще има във водосборите на река Струма - реките Рилска, Бистрица Благоевградска, Бистрица Санданска, както и на ека Места - реките Белишка, Бяла Места, Грамадна, Дъбнишка, Честна, Бистрица).  \r\nНа 30 юли по-значителни повишения на водните нива ще има във водосборите на река Струма - рилските и пирински притоци, както и на река Места - пиринските и родопските притоци, река Доспат - целия водосбор.  \r\nНа 31 юли по-значителни повишения на водните нива ще има във водосборите на река Струма - рилските и пиринските притоци, река Места - рилските и пиринските притоци, река Доспат - целия водосбор.", "date": "2018.07.29", "title": "Благоевград: През следващите дни са възможни краткотрайни повишения на речните нива в Западнобеломорския басейн заради очаквани валежи"}
{"url": "http://www.focus-news.net/news/2018/07/29/2550904/sport-manchestar-siti-pobedi-bayern-myunhen-s-32-v-mayami.html", "text": "Манчестър Сити победи Байерн Мюнхен с 3:2 в мач от международния турнир „Чемпиънс Къп“. На стадион „Хард Рок“ в Маями баварците поведоха с 2:0, но с два гола на резервата Бернардо Силва и на 19-годишния Лукас Нмеча, Сити постигна първата си победа на турнира след загубите от Ливърпул и Борусия Дортмунд. \r\nМанчестър Сити се връща в Англия за мача срещу Челси за Къмюнити Шийлд, който ще се играе следващата неделя. На 5 август на Байерн предстои контрола с Манчестър Юнайтед в Мюнхен, а на 12-и следва мач за Суперкупата на Германия срещу Айнтрахт (Франкфурт).", "date": "2018.07.29", "title": "Спорт: Манчестър Сити победи Байерн Мюнхен с 3:2 в Маями"}
{"url": "http://www.focus-news.net/news/2018/07/29/2550902/mateo-salvini-es-ne-pregovaryat-po-brekzit-s-dobra-volya.html", "text": "Вътрешният министър на Италия Матео Салвини заяви, че ЕС не води преговорите за Брекзит с Великобритания „с добра воля“.  Политикът е говорил преди в полза на излизането на страната от Съюза, но неговите настоящи думи бележат откъсване от обединените позиции на блока по преговорите, предава  Politico. \r\n„Надявам се преговорите да приключат добре за Великобритания и да послужат за пример на хората, които ще застанат начело на ЕС“, заяви Салвини.  Същевременно той стана първият високопоставен политик в ЕС, който открито разкритикува начина, по който Съюзът води преговорите по Брекзит: „Няма обективност или добра воля от европейска страна“, допълни той. \r\nСъветът на политика-евроскептик към Великобритания е да се подготви за Брекзит без споразумение, „защото по някои принципи не трябва да има гъвкавост и не трябва да се отстъпва“.   Виктор Турмаков", "date": "2018.07.29", "title": "Матео Салвини: ЕС не преговарят по Брекзит с добра воля"}
{"url": "http://www.focus-news.net/news/2018/07/29/2550907/pregled-na-mezhdunarodnite-novini-do-13-chasa-agentsiya-fokus.html", "text": "Известният белградски адвокат Драгослав Огнянович, който в миналото е защитавал бившия лидер на Югославия Слободан Милошевич, е бил застрелян пред дома си. \r\nПо данни на МВР на Сърбия 57-годишният Огнянович е бил застрелян пред блока си в кв. „Нови Белград“, а неговият син е бил ранен в ръката.  Известен адвокат, той е част от защитата на Милошевич по време на процеса срещу него за военни престъпления в трибунала в Хага.  \r\nПрез годините юристът е защитавал някои от водещите фигури в престъпния свят на Сърбия.   \r\nПрез последните години в Белград са зачестили случаите на убийства на членове на сръбските и черногорските мрежи на организираната престъпност. Полицията смята, че се води война между престъпните кланове за преразпределяне на територия в наркотрафика. \r\n*** \r\nКосовският министър на външните работи Беджет Пацоли заяви, че разделянето на страната и размяната  на територии със Сърбия би представлявало потъпкване на суверенитета на страната и че никой в нея не иска дори и да си помисли за такъв дебат. \r\nПацоли заяви, че „има много въпроси, които остава да бъдат решени със Сърбия“ преди изобщо да бъде поставен на масата такъв проблем като размяната на територии.  \r\nНа свой ред сръбският външен министър Ивица Дачич заяви пред местни медии, че Вашингтон „има ново, конструктивно отношение към проблема на Косово“ и че за разлика от преди „САЩ са готови да приемат диалога за откриване на решение“. Той не уточни дали това означава, че Вашингтон приема разделянето на Косово и размяната  на територии като окончателно решение на спора между Белград и Прищина.  \r\n***  Министърът на отбраната на Германия Урсула Фон дер Лайен разкритикува президента на САЩ Доналд Тръмп, заявявайки, че той няма „различима стратегия“ при общуването със своя руски колега Владимир Путин. \r\nФон дер Лайен осъди Тръмп по време на интервю пред „Шпигел“, заявявайки, че след срещата си с Путин в Хелзинки, американският президент е оставил европейските си съюзници в неведение. Съдържанието на обсъжданията в столицата на Финландия е неизвестно.  \r\n„Няма различима стратегия в начина, по който президентът общува с Русия“, заяви тя. „Проблемът на Хелзинки е, че никой не знае що е било обсъждано или за какво са се разбрали“, допълни тя. \r\nФон дер Лайен изрази интерес Германия да поддържа по-близки отношения с Русия, но предупреди, че правителството на Путин трябва да се докаже като доверен партньор. \r\n„Разбира се, ние искаме по-добри отношения с Москва, но топката е в двора на Кремъл в това отношение“, смята тя. \r\nГерманският политик обясни  относително студените отношения на Тръмп с германския канцлер Ангела Меркел като  резултат не от политически различия, а от това, че президентът се чувства заплашен, когато види могъща жена. \r\n***   Индийските власти разглеждат възможността да придобият от САЩ системи за противовъздушна отбрана National Advanced Surface-to-Air Missile System II (NASAMS II). \r\nСъветът по отбрана при правителството на Индия, в който председател е министърът на отбраната на страната Нирмала Ситараман, вече е одобрил „признанието за нуждата“ да се купят от САЩ въпросните системи. Това означава, че покупката може да се проведе без обявен конкурс с няколко участници. Сумата на сделката може да е в размер на 1 милиард долара. \r\nСистемата NASAMS II е съвместна разработка между американската компания „Рейтеън“ и норвежката Kongsberg Defence & Aerospace. Комплексите са предназначени за поразяване на въздушни цели на малка и средна височина. \r\n*** Пет души са загинали в горските пожари в американския щат Калифорния. \r\nГорските пожари в северната част на американския щат Калифорния са причинили смъртта на пет души, включително две деца, според местно издание, цитирано от агенцията. \r\nПо-рано стана известно за двама мъртви. Посочено е, че още трима души - възрастна жена и две малки деца на  четири и пет години, са загинали в северната част на окръг Шаста. \r\nПожарът в Шаста унищожи 500 къщи и повреди още 75 . Понастоящем площта на пожара надхвърля 19,5 хиляди хектара, като само 5% се локализират. 38 000 жители от околните селища са били евакуирани. Президентът на САЩ Доналд Тръмп обяви извънредно положение във връзка с горските пожари в щата Калифорния. \r\nСпоред Националния междуведомствен противопожарен център на САЩ (NIFC) в момента бушуват 89 горски пожара в 13 щата в страната, повечето от пожарите са в северозападната част на страната и в Аляска. Според NIFC, площта на горските пожари в Съединените щати през 2018 г. е вече 16,7 хиляди квадратни километра, броят на пожарите от началото на годината надхвърля 36 хиляди. \r\n***   Броят на загиналите при земетресението с магнитуд 6,4 по скалата на Рихтер край индонезийския ваканционен остров Ломбок е достигнал до 12 души. Хората са излезли навън, заради опасност от срутващи се сгради. \r\nЗеметресението, което разтърси острова рано сутринта, докато хората все още са спали, е ранило 40 души. Електрозахранването е прекъснато. \r\n„Основният ни фокус е да евакуираме хората. Някои от ранените са в болница“, съобщи прессекретарят на националната агенция за справяне с последствията от бедствия Сутопо Пурво Нугрохо.  \r\nСнимки от мястото на бедствието показват много повредени и частично срутени сгради. \r\n Земетресението, което е регистрирано в 6:47 сутринта местно време (1:47 часа българско време) е било на дълбочина от едва 7 км. , което усилва ефекта му.  Последвали са около 80 афтершока, най-силният от които с магнитуд 5,7.  Не е обявявана опасност за формирането на вълни-цунами.  \r\n***", "date": "2018.07.29", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/07/29/2550895/ekathimerini-tsunami-ot-solidarnost-ot-kipar-za-postradalite-ot-pozhara-v-kipar.html", "text": "Медиите в Кипър са организирали благотворителен концерт, благотворителен маратон  и събиране на помощи в подкрепа на жертвите от пожарите край Атина, предава   Ekathimerini. \r\nМеждувременно 1000 кутии с 10 тона помощ са събрани по цялата страна за помощ на региона Атика, който бе опустошен от пожарите. Координаторът на доброволците от Кипър Янис Янаки съобщи, че хиляди кипърци са се събрали на помощ и заяви, че тяхната мобилизация представлява „цунами“ от солидарност.   Виктор Турмаков", "date": "2018.07.29", "title": "Ekathimerini: „Цунами“ от солидарност от Кипър за пострадалите от пожара в Кипър"}
{"url": "http://www.focus-news.net/news/2018/07/29/2550906/gd-granichna-politsiya-intenziven-e-trafikat-na-balgaro-rumanskata-granitsa-kakto-i-na-gkpp-kapitan-andreevo-gkpp-makaza-i-gkpp-kalotina.html", "text": "Интензивен е трафикът на българо-румънската граница, както и на ГКПП „Капитан Андреево“, ГКПП „Маказа“ и ГКПП „Калотина“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 12.00 часа. На ГКПП „Калотина“ трафикът е интензивен на вход и на изход за леки автомобили. На българо-гръцката граница трафикът е интензивен на ГКПП „Маказа“ на изход. На българо-турската граница на ГКПП „Капитан Андреево“ трафикът е интензивен на изход за товарни автомобили. На българо-румънската граница трафикът е интензивен на вход за леки автомобили на всички гранични контролно-пропускателни пунктове. На българо-македонската граница трафикът е нормален на всички гранични контролно-пропускателни пунктове. \r\nПо информация на дружеството “Дунав мост Видин – Калафат” АД, от 25 юли до 25 август 2018 г. ще бъде извършван ремонт на участък от пътя преди ГКПП - Видин. За този период временно движението ще се осъществява двупосочно в едно платно.", "date": "2018.07.29", "title": "ГД „Гранична полиция“: Интензивен е трафикът на българо-румънската граница, както и на ГКПП „Капитан Андреево“, ГКПП „Маказа“ и ГКПП „Калотина“"}
{"url": "http://www.focus-news.net/news/2018/07/29/2550908/veliko-tarnovo-obshto-62-ideyni-proekta-sa-podadeni-ot-arhitekti-ot-tsyal-svyat-v-mezhdunarodniya-konkurs-za-proektirane-na-ekspozitsionen-tsentar-na-grada.html", "text": "От 2019 година стартира реализацията на най-мащабния в България проект – поетапното създаване на нов градски център на Велико Търново върху територия от 190 декара, колкото е площта на Старото военно училище. Това съобщиха от пресцентъра на  Община Велико Търново . За целта по инициатива на кмета Даниел Панов, Община Велико Търново обяви международен архитектурен конкурс за проектиране на експозиционен център – първата сграда в бъдещата централна градска част, както и за градоустройствени концепции за развитието, пространственото и устройственото планиране на цялата територия. В тази част участниците предлагат различни решения – голяма пешеходна зона, зелени площи, паркове и спортни зони, музеи и туристически атракции. \r\nОбщо 62 идейни проекта за експозиционен център и концепции за градоустройствено решение бяха подадени от архитекти от цял свят. Разработките бяха оценявани от 9-членно жури, чийто председател бе проф. Георги Станишев. Членове на комисията бяха също архитектите проф. Андрю Йеомен (Великобритания), проф. Доминик Роялд (Франция), Хеле Джул (Дания), Андреа Д‘Антраси (Италия), Андрей Чернихов (Русия), Николай Малаков, Юрий Любомирски и Лора Бъчварова (България, Велико Търново). \r\nНа първо място авторитетното жури от архитекти от шест държави класира проекта на арх. Клаудио Нарди от Италия. На второ място е проектът на арх. Диего Терна (Италия), а на трето – разработката на „Стивън Джордж Интернешънъл“ ООД – България.  \r\nОще пет проекта получиха поощрителни награди – те са на архитектурни екипи от Полша – „ОВО Грабчевски“, Испания – „МРВ Интернешънъл“, Турция – „Копс“ ООД, България – „Мая Шопова и архитекти“, „Имидж Бюро“ ЕООД.  \r\nС класирания на първо място архитект предстои сключването на договор, както и провеждане на необходимите процедури, предшестващи изработката на технически проект за строителството на експозиционния център и съпътстващата инфраструктура. Допустимата височина на застрояване е 12 метра. С идейния проект Община Велико Търново ще кандидатства за финансиране по оперативна програма „Региони в растеж“ 2014-2020. Инвестиционното намерение е част от одобрената инвестиционна програма по приоритетната ос за градска среда. Допустим разход по него е и осигуряването на наградния фонд за международния конкурс.  \r\n„Именно със строителството на първата сграда ще бъде поставено началото на цялото развитие на територията на Старото военно училище“, подчертаха проф. Георги Станишев и главният архитект на Велико Търново Николай Малаков. \r\nПодадените 62 проекта ще бъдат подредени в изложба.  Великотърновци ще могат да се запознаят с идеите за градоустройствено планиране на новия център, които ще бъдат подложени и на обществено обсъждане. Архитектите предлагат „зелени пешеходни булеварди“, подземни улици и паркинги, за което да бъдат ползвани и съществуващите траншеи, голямо централно ларго, нови обществени сгради – библиотека, музеи и др. Наборът от тези идеи ще бъде ползван за изготвяне на нов устройствен и регулационен план на територията от 190 декара, обясни арх. Малаков.  \r\n„Всяка една от тези концепции е съобразена с изградените вече инфраструктурни трасета, с кадастралната карта на територията и със съществуващия план за развитие. Всяко едно от предложените от архитектите решения представлява алтернатива за развитие на новия център на Велико Търново, какво по-хубаво от това“, подчерта проф. Георги Станишев.", "date": "2018.07.29", "title": "Велико Търново: Общо 62 идейни проекта са подадени от архитекти от цял свят в международния конкурс за проектиране на експозиционен център на града"}
{"url": "http://www.focus-news.net/news/2018/07/29/2550910/gabrovo-rzi-napomnya-da-ne-se-izbyagva-zadalzhitelnata-vaksina-sreshtu-morbili.html", "text": "Регионалната здравна инспекция в Габрово напомня да не се избягва задължителната ваксина срещу морбили. Специалистите са уточняват, че заболяването е изключително сериозно и трябва да му се отдаде нужното внимание. Те съобщиха за  Радио „Фокус“ – Велико Търново , че единственият начин за превенция от морбили или дребна шарка е имунизацията, защото лечение не съществува. Заболяването е силно заразно. Разпространява се по въздуха чрез кихане и кашляне. Инкубационният период (периодът от заразяването до първите прояви на болестта) е около 9 - 11, понякога до 17 - 21 дни. Започва с повишаване на температурата до 38 – 39 градуса, силна кашлица, сълзотечение и светобоязън. След 5 - 6 дни се появява характерен обрив по лигавицата на небцето и сливиците, а по-късно и по цялото тяло. След преминаването му по кожата остава кафеникава пигментация. Морбили е заболяване при което често се получават усложнения, които да доведат до трайни увреждания и дори до смърт. Най-чести са усложненията, засягащи дихателната система. Обикновено се касае за вторична бактериална инфекция под формата на пневмония или плеврит. Усложнения настъпват и в другите органи и системи: нефрит (възпаление на бъбреците), ендо- и миокардити (възпаления на вътрешната ципа на сърцето или сърдечния мускул), отит (възпаление на ухото) и други. \r\nПо данни на Европейския център за превенция и контрол на заболяванията, Стокхолм, от началото на годината на територията на Европейския съюз са регистрирани 8 343 случая на морбили. Най-голям много от тях са във Франция – 2 380, Гърция – 2 075, Италия  – 1 715 и Румъния – 504. Установено е, че болшинството от заболелите са деца и възрастни, неимунизирани срещу заболяването. От началото на годината до момента са докладвани и 31 лица, починали от морбили. \r\nЗначителен брой заболявания от морбили са съобщени и от други държави на Европейския континент: Украйна- 18 188 случая, Сърбия – 4 784 случая и Русия – 1 063 случая. \r\nОт началото на годината в България са регистрирани седем пациенти със заболяването. Те са на възраст между 2 и 39 години, като 5 от тях са неимунизирани или без данни за имунизация. \r\nРЗИ - Габрово призовава родителите да проверят имунизационния статус на децата си по отношение на имунизацията срещу морбили. \r\nЛуиза ТРАНЧЕВА", "date": "2018.07.29", "title": "Габрово: РЗИ напомня да не се избягва задължителната ваксина срещу морбили"}
{"url": "http://www.focus-news.net/news/2018/07/29/2550912/milena-markovska-gradska-biblioteka-paisiy-hilendarski-asenovgrad-balgarskata-shevitsa-e-golyamo-bogatstvo-s-koeto-tryabva-da-se-gordeem.html", "text": "Българската шевица е голямо богатство, с което трябва да се гордеем. Това каза за  Радио „Фокус“ – Пловдив  Милена Марковска, директор на Градската библиотека „Паисий Хилендарски“ в Асеновград, във връзка с изпълнението на проект „Завръщане към корените“, финансиран от проект „Читалища” на Фондация „Пловдив 2019”. По думите ѝ българската шевица не носи само красота, а е натоварена с голямо символно значение. „През годините интересът към шевицата не винаги е бил толкова голям. Спомням си, че през предходните години изхвърлихме от къщите си изработените от нашите баби неща, а сега се забелязва повишен интерес към шевицата. Освен красотата и багрите, които носи, тя ни дава и древното познание, което са имали и нашите предци. За съжаление, ние съвременните хора, сме загубили връзката с природата, потиснали сме нашата интуиция. Нашите прадеди са притежавали тази интуиция и затова именно в шевицата са вплели онези знаци, за които са вярвали, че ще ги предпазят от зли сили и ще предизвикат доброто. Разбира се, шевиците са били свързани също така с отделните важни събития от живота на хората - с раждането, кръщенето, сватбата и много други“, коментира Милена Марковска. Тя посочи, че се наблюдава възраждане на интереса към българската шевица. „Дори в социалните мрежи вече има много групи, в които хората споделят различни схеми и техники за шевици. Хора, които сами правят такива предмети, като книгоразделители и ключодържатели, представят снимки на изработеното от тях. Особено приятно е, че виждам все повече млади хора, които проявяват интерес към българската шевица, която е не само красота, а и енергия“, каза още Марковска. Тя добави, че завръщането ни към корените е гаранция за нашето бъдеще. „За да гледаме напред към бъдещето, винаги трябва да обърнем поглед към миналото и към нашите традиции. Именно към онова познание, което са имали предците ни“, посочи директорът на Градската библиотека „Паисий Хилендарски“ в Асеновград. \r\nТони МИХАЙЛОВ", "date": "2018.07.29", "title": "Милена Марковска, Градска библиотека „Паисий Хилендарски“-Асеновград: Българската шевица е голямо богатство, с което трябва да се гордеем"}
{"url": "http://www.focus-news.net/news/2018/07/29/2550905/burgas-bezproblemno-se-osashtestvyava-dvizhenieto-na-avtomobili-prez-gkpp-malko-tarnovo.html", "text": "Безпроблемно се осъществява движението на автомобили през ГКПП „Малко Търново“. Това съобщи за  Радио „Фокус“ – Бургас  дежурният на пункта. „Движението е нормално, към този момент няма образували се колони от автомобили“, посочи още дежурният. \r\nМария ГЕОРГИЕВА", "date": "2018.07.29", "title": "Бургас: Безпроблемно се осъществява движението на автомобили през ГКПП „Малко Търново“"}
{"url": "http://www.focus-news.net/news/2018/07/29/2550909/fokus-makedoniya-spored-ochevidtsi-ubietsat-na-dragoslav-ognyanovich-e-izbyagal-s-avtobus-ot-mestoprestaplenieto.html", "text": "Според очевидци на убийството на известния белградски адвокат Драгослав Огнянович, извършителят е мъж, облечен с черно и с каскет на главата, висок около метър и 80 сантиметра, предава македонският  „Фокус. \r\nСпоред свидетели, убиецът след стрелбата е отпътувал с автобус, с който е избягал. \r\n„Нападателят избяга на автобусна спирка и се качи на автобус“, твърдят жителите на улица „Антифашистката борба“ в кв. „Нови Белград“, където е извършено престъплението.  \r\nПо време на нападението е бил ранен синът на Огнянович – 26-годишният Петър. Очевидци твърдят, че бащата е издъхнал в ръцете на сина си. \r\n„Когато излязох, видях Петър да седи  и да държи баща си в прегръдките си. Той повтаряше „татко, татко“. Полицията и лекарите дойдоха бързо, но те само потвърдиха смъртта“, заяви очевидец пред  сръбските медии. \r\nСъседите са чули няколко изстрела. Синът на Огнянович, Петър, е ранен в дясната ръка.  Виктор Турмаков", "date": "2018.07.29", "title": "„Фокус“ (Македония): Според очевидци убиецът на Драгослав Огнянович е избягал с автобус от местопрестъплението"}
{"url": "http://www.focus-news.net/news/2018/07/29/2550914/pazardzhik-zheni-gerb-organizirat-fotokonkurs-moyata-krasiva-gradina-ili-balkon.html", "text": "Атрактивни награди очакват победителите в традиционния фотоконкурс „Моята красива градина или балкон“, който организира структурата на ЖЕНИ ГЕРБ - Пазарджик. Това съобщиха за  Радио „Фокус“ - Пазарджик  от пресцентъра на ПП ГЕРБ в Пазарджик. Инициативата е посветена на световния ден на градинаря – 1 август. Конкурсът е за любители градинари, които ще могат да покажат своите  градини и балкони. Участието в конкурса е чрез снимки на лично съобщение на страницата на ЖГЕРБ Пазарджик във Фейсбук или в офиса на ГЕРБ в Пазарджик на ул. „Екзарх Йосиф“ 15 А ет. 2 до 31 юли 2018 г. До участие ще бъдат допускани снимки само от определената тематика: „Моята градина или моят балкон“; снимките трябва да бъдат с кратко описание (име на участника и място  на заснемане); участниците изпращат само една снимка; градината или балконът трябва да са на територията на Община Пазарджик. На страницата на ЖГЕРБ във Фейсбук ще бъдат публикувани всички  изпратени снимки. Класирането става с гласуване под снимката. Първите три снимки, събрали най-много харесвания, ще получат награди, осигурени от общинските съветници на ГЕРБ - Пазарджик. Победителят ще получи градинска люлка. За второто и третото място наградите са съответно дървена масичка със столове и барбекю. Ще има и поощрителни награди - соларни градински лампички. Победителите ще бъдат обявени на 1 август във Фейсбук страницата на ЖГЕРБ - Пазарджик. \r\nРадослава МУРДЖЕВА", "date": "2018.07.29", "title": "Пазарджик: ЖЕНИ ГЕРБ организират фотоконкурс „Моята красива градина или балкон“"}
{"url": "http://www.focus-news.net/news/2018/07/29/2550916/blagoevgrad-do-nyakolko-mesetsa-shte-priklyuchat-stroitelnite-deynosti-po-novoizgrazhdashtite-sotsialni-zhilishta-v-grada.html", "text": "До няколко месеца ще приключат строителните дейности по новоизграждащите социални жилища в Благоевград. Това каза за  Радио „Фокус“ - Пирин  Велизар Еремиев, експерт „Връзки с обществеността“ в Община Благоевград. Дейностите по изграждане на новите 183 социални жилища в IV микрорайон в Благоевград протичат по план. Към момента е завършена фазата „груб строеж“ и се извършват довършителни работи. „Новите жилища са разположени в три блока в квартал „Освобождение“. Единият от тях е с 54 апартамента, вторият е със 78, а третият – 51. Жилищата са едностайни, двустайни и тристайни“, каза още Еремиев. Строително-монтажните дейности се очаква да приключат през месец ноември 2018 г. По думите му социалните жилища са предназначени за хора в нужда, а именно родители с деца, включително непълнолетни родители, многодетни семейства, деца с влошено здраве и увреждания, хора в риск от бедност и социално изключване. „Обектите се реализират по проект „Изграждане на социални жилища в IV- ти микрорайон“, който се финансира по Оперативна програма „Региони в растеж“ 2014-2020 г. Социалната политика е сред приоритетите на община Благоевград. Освен новоизграждащите се жилища, в момента в Благоевград има още 525 такива, предназначени за хора в нужда“, каза още Еремиев. \r\nЛора КАЛЧЕВА", "date": "2018.07.29", "title": "Благоевград: До няколко месеца ще приключат строителните дейности по новоизграждащите социални жилища в града"}
{"url": "http://www.focus-news.net/news/2018/07/29/2550915/barselona-pobedi-totnam-sled-ravenstvo-22-i-duzpi-v-pasadena.html", "text": "Барселона победи Тотнъм след равенство 2:2 и дузпи на международния турнир „Чемпиънс Къп“ в Пасадена, Съединените щати. На стадион „Роуз Боул“ Барселона поведе с 2:0 преди почивката, но Тотнъм отбеляза две попадения за три минути и стигна до равенство. При дузпите петимата играчи на Барселона отбелязаха голове за победата с 5:3. \r\nВ сряда на Барселона предстои мач срещу Рома, а другата неделя е срещата с Милан. На 1 август Тотнъм излиза срещу Милан, а след това има контрола с Жирона на 4 август.", "date": "2018.07.29", "title": "Барселона победи Тотнъм след равенство 2:2 и дузпи в Пасадена"}
{"url": "http://www.focus-news.net/news/2018/07/29/2550913/luidzhi-di-mayo-vitsepremier-na-italiya-referendumat-za-evroto-ne-e-sred-planovete-na-pravitelstvoto.html", "text": "Италианският вицепремиер Луиджи ди Майо заяви, че референдум дали страната трябва да остане еврото не присъства в коалиционния договор на правителството и няма да бъде поставян за цел, предава  Reuters. \r\nПо време на интервю пред водещия италиански ежедневник „Кориере дела Сера“ Ди Майо заяви, че въпросът за еврото е „чувствителен“ за правителството, но и, че не е част от коалиционния договор, постигнат между неговата популистка партия „Движение пет звезди“ и евроскептичната „Северна Лига“. \r\n„Това правителство не си го е поставило за цел“, допълни вицепремиерът.  \r\nПо-рано и министър-председателят Джузепе Конте и министърът на финансите Джовани Триа също заявиха, че правителството няма намерение да извежда Италия от Еврозоната.   Виктор Турмаков", "date": "2018.07.29", "title": "Луиджи ди Майо, вицепремиер на Италия: Референдумът за еврото не е сред плановете на правителството"}
{"url": "http://www.focus-news.net/news/2018/07/29/2550911/kommersant-neizvestni-litsa-sa-ubili-advokata-na-slobodan-miloshevich.html", "text": "Сръбският адвокат Длагослав Огнянович, защитавал бившия сръбски президент Слободан Милошевич на трибунала в Хага, е убит на прага на дома си в Белград, пише  „Коммерсант“. \r\nСпоред публикациите на местните медии неизвестни лица са застреляли 57-годишния адвокат, след като се е приближавал до входната врата на къщата си на улица „Антифашистка борба“ в Белград. Сега кварталът е отцепен, полицейски постове проверяват всички излизащи автомобили. \r\nОгнянович беше член на групата адвокати, защитаващи интересите на бившия сръбски президент Слободан Милошевич в Трибунала в Хага. Въпреки усилията си през 2002 г. бившият президент беше осъден на доживотен затвор за геноцид и престъпления срещу човечеството и четири години по-късно почина в затвора в Хага след сърдечен удар на 64-годишна възраст. \r\nВъпреки факта, че адвокатът не успя да получи оправданието на този свой клиент, процесът донесе на Огнянович слава, която му позволи да изгради успешна кариера. Според местните медии сред клиентите му са били най-известните криминални авторитети в страната, сред които и Лука Бойович, обвинени в контролиране на трафика на наркотици. По-рано неотдавна са били убити няколко приятели на Бойович и че е възможно адвокатът му да е станал жертва на войната между групировките.  Виктор Турмаков", "date": "2018.07.29", "title": "„Коммерсант“ : Неизвестни лица са убили адвоката на Слободан Милошевич"}
{"url": "http://www.focus-news.net/news/2018/07/29/2550920/plovdiv-20-oto-yubileyno-izdanie-na-kinofestivala-filmovi-noshti-vav-filipopolis-zavarshva-s-dve-prozhektsii.html", "text": "20-ото юбилейно издание на кинофестивала „Филмови нощи във Филипополис“ завършва с прожекция на две хитови заглавия. Това съобщиха за  Радио „Фокус“ – Пловдив  организаторите на събитието, което се провежда в Лятно кино „Орфей“ в града. От 21.10 часа днес ще бъде прожекцията на филма на Уди Алън „Въртележка” с участието на Джъстин Тимбърлейк, Кейт Уинслет и Джуно Темпъл, а от 23.30 часа ще се излъчи филма „Потапяне“ на режисьора Вим Вендерс, с участието на Алисия Викандер и Джеймс Макавой. \r\nКинофестивалът „Филмови нощи във Филипополис“ започна на 6 юли, като програмата му включваше над 50 продукции от комерсиалното, фестивално и родно кино, както и трите класики „Боен клуб”, „Матрицата” и „Криминале”. Организаторите споделят, че лятната кинопанорама е преминала повече от успешно. „Филмови нощи във Филипополис“ е събитие от Културния календар на града и се провежда с подкрепата на Община Пловдив. \r\nТони МИХАЙЛОВ", "date": "2018.07.29", "title": "Пловдив: 20-ото юбилейно издание на кинофестивала „Филмови нощи във Филипополис“ завършва с две прожекции"}
{"url": "http://www.focus-news.net/news/2018/07/29/2550893/filip-popov-bsp-viziya-za-balgariya-e-nasheto-poslanie-balgarskiyat-narod-da-tragne-po-drug-pat.html", "text": "„Беше крайно необходимо и точно навреме да излезем с „Визия за България”. Тя не е готова предизборна програма или платформа, както се опитаха да я нарекат, а отворен документ”. Това каза секретарят на ПГ на „БСП за България” Филип Попов пред БНР, съобщиха от пресцентъра на  НС на БСП . Той добави, че визията е отворена, защото показва общата картина и чака мнението на хората, въпреки че за отделните региони в нея има доста конкретика. „Визия за България” е нашето послание и желание българският народ да тръгне по друг път. Очевидно е, че този път, по който вече 29 години върви България, не е правилен”, каза още Попов. Той коментира, че няма български гражданин, който да не сподели мнението на Левицата, че България не се развива така, както трябва. \r\nФилип Попов добави, че правителството, начело с Бойко Борисов и ГЕРБ, управлява вече десета година, а Левицата предлага нов разговор – за промяна на системата, развитие на регионите. „Предлагаме този разговор на всеки един българин, който желае да даде своята идея за развитието на региона си и България. Поставяме разговора за достъпа до здравеопазване, образование и алтернативата за развитие на България пред целия български народ”, обясни народният представител. Той уточни, че този разговор е надпартиен.  \r\n„Не може да се живее с 200 лв. пенсия. Не може българите да нямат достъп до здравеопазване и образование. Не може майките на деца с увреждания да стоят на палатки, защото това правителство ги излъга за пореден път”, коментира още Филип Попов. Той каза, че е трябвало пакетът от закони за интеграция на хората с увреждания да се приеме още през 2016. „Пари за интеграцията на хората с увреждания, образование, здравеопазване, икономика  има. Жалкото е, че голяма част от тях, 10 млрд. лв., всяка година се губят в паралелната държава, задкулисието и сивата икономика”, категоричен бе секретарят на ПГ на БСП. \r\nПопов изтъкна, че управляващата коалиция е раздирана от вътрешни противоречия, базирани най-вече на желанието им- всеки да вземе колкото се може повече пари от държавата. „БСП не иска да е част от тази шайка, която се стреми единствено да вземе поредния си порцион от държавната власт. Ние предлагаме алтернатива на българския народ”, заяви той. „Управляващата шайка със своите икономически и властови лостове убиват всяка възможност на хората за нормален живот”, допълни Попов. Той припомни, че ако се обявиш против шайката, която управлява страната, ще бъдеш уволнен от работа, оплют и обруган по всевъзможни начини. \"Всеки един ден от оставането на тази шайка на власт носи тежки последици за всеки един български гражданин и развитието на България\", заключи Филип Попов", "date": "2018.07.29", "title": "Филип Попов, БСП: „Визия за България” е нашето послание - българският народ да тръгне по друг път"}
{"url": "http://www.focus-news.net/news/2018/07/29/2550921/sport-milan-s-krachka-napred-za-iguain.html", "text": "В Италия големите новини са по оста между Милан и Ювентус. Все по-усилено се твърди, че двете страни са постигнали споразумение за Гонсало Игуаин, а сега решението да премине на \"Меаца\" зависи изцяло от самия футболист. Аржентинецът вече няма място в Торино след привличането на Кристиано Роналдо и от няколко дни е свързван с росонерите. Вариант пред него е Челси. Според \"Скай Италия\" Милан и Юве са се разбрали за наем на стойност 15 милиона евро. \"Гадзета дело Спорт\" информира за същото и допълва, че червено-черните ще имат задължение да привлекат за постоянно Гонсало следващото лято. Проблемът в случая е, че самият футболист не желае да напуска Юве, а в същото време не би и намалил заплатата си. Очаква се в следващите дни неговият брат и агент Николас да пристигне в Италия, където да обсъди ситуацията. Много скоро в Милан може да има и смяна на треньора. Бъдещето на Дженаро Гатузо продължава да е несигурно, а на неговото място се очаква след турнето в САЩ да бъде назначен доскорошният мениджър на Челси Антонио Конте.", "date": "2018.07.29", "title": "Спорт: Милан с крачка напред за Игуаин"}
{"url": "http://www.focus-news.net/news/2018/07/29/2550917/bbc-zastrelyan-e-bivshiyat-advokat-na-slobodan-miloshevich.html", "text": "Известен адвокат, който е бил част от защитата на бившия сръбски лидер Слободан Милошевич по време на процеса срещу него в Хага за военни престъпления, е бил убит, предава  ВВС. \r\n57-годишният Драгослав Огнянович е бил убит в събота вечерта пред апартамента си в Белград. „Неговият 26-годишен син е бил ранен при стрелбата“, уточнява МВР на страната. \r\nОгнянович е бил адвокат на Милошевич в Трибунала в Хага в началото на века. Бившият президент на Сърбия бе арестуван през 2001 г. и обвинен за геноцид и други военни престъпления. \r\nАдвокатската колегия на Белград обяви, че убийството на Огнянович е атака срещу всички адвокати. „Ще упражним максимален натиск върху съответните държавни власти, за да открием извършителите на престъплението“, съобщи директорът на колегията Виктор Гостилац.  \r\nОгнянович също е бил адвокат по защитата на няколко известни мафиотски дела в Сърбия и Черна гора. През последните години в Белград бяха убити известен брой членове на организирани престъпни мрежи в Сърбия и Черна гора. Полицията твърди, че убийствата са част от война на бандите над незаконния пазар на наркотици.  Виктор Турмаков", "date": "2018.07.29", "title": "BBC: Застрелян е бившият адвокат на Слободан Милошевич"}
{"url": "http://www.focus-news.net/news/2018/07/29/2550919/ria-novosti-poveche-ot-11-hil-dushi-sa-evakuirani-v-italiya-zaradi-bomba-ot-vtorata-svetovna-voyna.html", "text": "Властите на италианския град Терни евакуираха повече от 11 хил. местни жители за откриване на авиобомба от Втората световна война, предава  РИА Новости. \r\nАмериканската бомба с тегло от 250 кг. е открита на строеж недалеч от гарата на града в централната област Умбрия. Кметът на града Леонардо Латини заяви, че снарядът може да се взриви затова и първоначалният радиус на евакуацията е разширен от 380 метра на 1,8 километра. Местните жители са помолени да вземат със себе си вещи от първа необходимост. \r\nСлед края на евакуацията военните сапьори ще пристъпят към обезвреждането на бомбата, след което ще я изведат на безопасно място за контролиран взрив.   Виктор Турмаков", "date": "2018.07.29", "title": "РИА Новости: Повече от 11 хил. души са евакуирани в Италия заради бомба от втората световна война"}
{"url": "http://www.focus-news.net/news/2018/07/29/2550901/vitsepremierat-valeri-simeonov-upravlenieto-e-stabilno.html", "text": "Вицепремиерът Валери Симеонов заяви, че управлението на страната ни е стабилно, предаде  БНТ . Заедно с депутати и представители на местната власт той присъства на възпоменателна церемония за 101-та годишнината от смъртта на генерал Иван Колев в Добрич. Поклонението се проведе на паметника на българския пълководец и загиналите за освобождението на Добруджа през 1916 г.  \r\n„Няма нищо по-добро от една политическа стабилност в нашата родина, особено в един период, когато всичко наоколо се тресе, всичко се променя, под въпрос е даже съществуването на ЕС, така че нищо по-добро не можем да дадем на своята родина, освен стабилност. В името на тази стабилност се разбрахме да потушаваме нашите различия, разногласия“, каза вицепремиерът.", "date": "2018.07.29", "title": "Вицепремиерът Валери Симеонов: Управлението е стабилно"}
{"url": "http://www.focus-news.net/news/2018/07/29/2550922/veliko-tarnovo-nakazanite-za-oboshtoopasni-prestapleniya-zaemat-osnoven-dyal-sred-osadenite-litsa-v-oblastta-prez-2017-godina.html", "text": "Броят на наказаните за общоопасни престъпления лица е най-висок в структурата на престъпленията, завършили с осъждане в областта през 2017 година. Това сочи справка на  Териториално статистическо бюро – „Север“ , Отдел „Статистически изследвания – Велико Търново“. Според данните броят на заведените дела с подобни обвинения е 411, което се равнява на 50% от всички дела. Спрямо предходната година се отчита намаление с 3%. Броят на осъдените за такива деяния лица е 366 лица. Спрямо 2016 година се наблюдава намаление с 12%. Второ място по относителен дял в съвкупността на наказаната престъпност заемат престъпленията против собствеността. И в тази група броят на осъдените лица е намалял спрямо предходната година. През 2017 година те са били 223, или с 10% по-малко. Кражбите на имущество са най-разпространените сред наказаните престъпления против собствеността и заемат 58%. С присъда са завършили 118 престъпления от този вид, като осъдените лица са 141. 51 престъпления против личността са наказани за същия период. Това ги извежда на трето място по наказана престъпност за 2017 година. За тях са осъдени 47 лица. За периода са наказани 44 престъпления против стопанството. Осъдени са 43 лица за извършването на такива деяния. 28 лица са били съдени за документни престъпления. С 6 по-малко са осъдените за престъпления против реда и общественото спокойствие. Най-малък е броят на осъдените за престъпления против правата на гражданите – едно лице. \r\nМария НЕДЕВА", "date": "2018.07.29", "title": "Велико Търново: Наказаните за обощоопасни престъпления заемат основен дял сред осъдените лица в областта през 2017 година"}
{"url": "http://www.focus-news.net/news/2018/07/29/2550923/ria-novosti-do-kraya-na-godinata-v-sastava-na-ruskiya-chernomorski-flot-shte-vlyazat-shest-novi-koraba.html", "text": "Шест нови кораба ще влязат в състава на Руския черноморски флот до края на годината, предава  РИА Новости. \r\nТова бе отбелязано от командващия на Руския черноморски флот Александър Моисеев. Той отбеляза ,че три кораба са влезли в състава на формированието от началото на годината като фрегатата „Адмирал Макаров“. \r\nТой уточни, че в състава на ЧФ ще влязат малки ракетни кораби, катери и друга техника.   Виктор Турмаков", "date": "2018.07.29", "title": "РИА Новости: До края на годината в състава на руския черноморски флот ще влязат шест нови кораба"}
{"url": "http://www.focus-news.net/news/2018/07/29/2550918/sadat-ostavi-v-aresta-15-godishniya-mladezh-koyto-rani-svoy-vrastnik.html", "text": "Софийският градски съд реши да остави в ареста 15-годишния младеж, който рани тежко друго момче на 16 години, предаде  Нова телевизия . Мярката се гледа при закрити врати.Той е обвинен в опит за убийство и беше задържан първоначално за 72 часа. Разпитан е и дал е обяснения. Пред разследващите казал, че е бил подложен на интернет тормоз в продължение на година.   \r\nПострадалият е настанен в „Пирогов” с прободни рани в корема и врата. Лекарите го стабилизираха още в първите часове след нападението, но състоянието му е тежко.", "date": "2018.07.29", "title": "Съдът остави в ареста 15-годишния младеж, който рани свой връстник"}
{"url": "http://www.focus-news.net/news/2018/07/29/2550929/burgas-intenzivno-e-dvizhenieto-po-patya-burgas-sozopol.html", "text": "Интензивно е движението по пътя Бургас – Созопол, предаде репортер на  Радио „Фокус“ – Бургас . Образувала се е колона от автомобили, пътищата са мокри и хлъзгави. Натоварен е трафикът и по пътя Поморие – Равда – Слънчев бряг. На входно-изходните артерии на Бургас движението също е интензивно. Водачите да се движат с повишено внимание и съобразена скорост. \r\nМария ГЕОРГИЕВА", "date": "2018.07.29", "title": "Бургас: Интензивно е движението по пътя Бургас – Созопол"}
{"url": "http://www.focus-news.net/news/2018/07/29/2550924/d-r-sotir-ivanov-istoricheski-muzey-petrich-bitkata-pri-klyuchkata-klisura-e-osobeno-tezhka-i-vazhna-zaradi-duhovnata-vrazka-mezhdu-upravlyavashti-i-upravlyavani.html", "text": "Битката при Ключката клисура е особено тежка. Това каза за  Радио „Фокус“ - Пирин  Сотир Иванов, директор на Исторически музей - Петрич във връзка с навършване на 1004 години от битката при село Ключ. „Аз мисля, че събитие като битката при Ключката клисура е особено важно, защото е една история, написана със славната си част и тежките си поражения, като е важна с емоцията и духовната връзка между управляващи и управлявани, които позволяват едно общество да се превърне в народ. С превземането на Велики Преслав през 971 година се поставя началото на един 50-годишен период, който приключва с превземането на последната столица на Първото българско царство - Охрид, през 1018 година. Цялата тази епоха се символизира от едно име - това на Самуил, като ние говорим за Самуил в България и за Самуиловата епоха“, каза Иванов. По думите му тя е много важна за създаването на средновековната българска народност, защото създава духовните връзки между управляващи и управлявани от едно общество, което до този момент безспорно има своето място на Балканския полуостров и в Европа. Създава народ, който все повече съзнава своите духовни принципи, политически, икономически, културни свери на влияние и неслучайно днес я има България, а не Византия. „Началото на Самуилова България е поставено от комитопулите Давид, Мойсей, Арон и Самуил. Това се случва в един много труден период, като синовете на комит Никола се противопоставят на византийските войски за съхраняване на независимостта на българското царство. Това е много добре описано от Йоан Скилица, който дава прекрасно обяснение на борбите на българите и солидарността и организацията на западнобългарските земи, които в един момент успяват да възстановят целостта на българската държава“, каза Иванов. По думите му за съжаление тази битка е изключително тежка, а най- големият брат Давид намира смъртта си в местността „Хубавите дъбове“, която днес е в Албания, погубен от скитащи се власи, които са се опитвали да преминат българската граница, вероятно запознати с трудностите на българската държава. „Самият Мойсей умира при обсадата на Сяр. Основна фигура в тази съпротива остава Самуил, който Йоан Скилица описва като войнствен човек, който никога не знаел покой с бойните си действия на юг в земите на Солун. Самуил се превръща в продължител на политиката на цар Симеон Велики и възвръща надеждата в българите да запазят своята независимост“, каза Иванов. \r\nЛора КАЛЧЕВА", "date": "2018.07.29", "title": "Д-р Сотир Иванов, Исторически музей - Петрич: Битката при Ключката клисура е особено тежка и важна заради духовната връзка между управляващи и управлявани"}
{"url": "http://www.focus-news.net/news/2018/07/29/2550927/plovdiv-vtoriyat-den-ot-kravodaritelskata-kampaniya-v-tsentara-na-asenovgrad-shte-se-sastoi-na-30-yuli.html", "text": "Кръводарителската кампания в центъра на Асеновград продължава на 30 юли. Това съобщиха за  Радио „Фокус“ – Пловдив  от отдел „Връзки с обществеността“ на Общината. Кампанията се организира от Кръвен център – Пловдив в рамките на два дни. В първата част на кампанията, която се осъществи на 27 юли, са се включили общо 15 души, предимно мъже, като най-младият кръводарител е на 18 години. На 30 юли кемперът за кръводаряване ще бъде позициониран отново пред сградата на Историческия музей за времето от 9.00 до 12.30 часа. \r\nСъбитието е част от регионалната програма за безвъзмездно и доброволно кръводаряване „Дарете кръв, подарете живот” и се осъществява с подкрепата на Община Асеновград. \r\nТони МИХАЙЛОВ", "date": "2018.07.29", "title": "Пловдив: Вторият ден от кръводарителската кампания в центъра на Асеновград ще се състои на 30 юли"}
{"url": "http://www.focus-news.net/news/2018/07/29/2550928/interfaks-v-moskva-se-e-provel-protest-protiv-povishavaneto-na-pensionnata-vazrast.html", "text": "Според данните на полицията около 2500 души са участвали в митинг в Москва срещу повишаването на пенсионната възраст в Русия, предава  Интерфакс. \r\n„На бул. „Академик Сахаров“ се провежда съгласуван с властите на Москва митинг, в който участват около 2500 души“, съобщава пресслужбата на столичните власти. На място има полиция, която осигурява сигурността.  \r\nВ средата на юни правителството на Русия внесе в Държавната Дума законопроект за повишаване на пенсионната възраст до 65 години за мъжете и до 63 за жените. В момента тя е съответно 60 и 65 години. Думата прие на 19 юли закона на първо четене.  Виктор Турмаков", "date": "2018.07.29", "title": "Интерфакс: В Москва се е провел протест против повишаването на пенсионната възраст"}
{"url": "http://www.focus-news.net/news/2018/07/29/2550925/blagoevgrad-planinski-spasiteli-provezhdat-aktsiya-po-spasyavane-na-mazh-na-patekata-na-vrah-orelyak-koyto-e-udaren-ot-gram.html", "text": "Планински спасители от Благоевград провеждат акция по спасяване на мъж на пътеката на връх Ореляк, който е ударен от гръм. Това каза за  Радио „Фокус“ - Пирин  дежурният спасител от Планинска спасителна служба - Благоевград. Спасителите са се насочили към пострадалия и все още не е известно състоянието му. \r\nЛора КАЛЧЕВА", "date": "2018.07.29", "title": "Благоевград: Планински спасители провеждат акция по спасяване на мъж на пътеката на връх Ореляк, който е ударен от гръм"}
{"url": "http://www.focus-news.net/news/2018/07/29/2550930/d-r-sotir-ivanov-silnite-strani-na-samuil-sa-negovata-vrazka-s-balgarskiya-narod-i-onova-koeto-pravi-za-izgrazhdane-na-useshtaneto-che-vsichki-sa-edno-tsyalo.html", "text": "Силните страни на Самуил са неговата връзка с българския народ и онова, което той прави за изграждане на солидарност между отделните социални групи и усещането, че всички са едно цяло. Едно цяло, което за да има бъдеще трябва да опази своята независимост. Това каза за  Радио „Фокус“ - Пирин  д-р Сотир Иванов, директор на Исторически музей - Петрич. „Времето на Самуил е изключително сложно. Неслучайно намира дори образ в произведенията на Шекспир. Слабите страни на Самуил са в това, че българската държава не случайно е изпаднала в криза и в продължение на десетилетия е принудена да се отбранява от различни нашественици- унгарци, печенези и др.“, каза още Иванов. По думите му българското общество се нуждае от реформа - вътрешна и външна, промяна в политиката. „Може би това е фаза много сходна с тази, която попада хан Крум когато прави своята вътрешна и външнополитическа реформа в началото на 9 век, превръщайки България от една държава с наследени вероятно номадски традиции, но със сигурност традиции от рода Дуло, традиции свързани от едни по-ранни векове, в една централизирана средновековна монархия, която много бързо реализира своя потенциал“, каза още Иванов.  \r\nПо думите му времето на Самуил не успява да намери тези решения и вероятно това предопределя вътрешната му слабост. Според Иванов в историята не всичко е черно и бяло. Неспособността да извърши реформи, съчетани с онази солидарност, която се изгражда в българското общество, дава възможност на българите да вземат въздух и макар десетилетия по-късно да намерят своя път в сферата на Балканския полуостров и Европейския континент. „При битката при Ключката клисура ние виждаме от една страна големите цели, а от друга тактиката и стратегията на местно ниво. Със сигурност тук няма големи военни отряди, а ако трябва да се спрем конкретно на чисто археологическите данни, които имаме още от Димка Серафимова, съоръжението, което днес всеки може да посети - Самуилова крепост, съдържа 41 землянки, с площ от около 30 на 6 метра, като във всяка една землянка биха могли да се поберат максимално между 5 или 10 човека. Ние говорим за военен пост, за ограничен военен ресурс, но той е стъпка към реализиране на голямата политика, която през тази епоха за цар Самуил е да вземе въздух и да направи отсрочка чрез пасивни действия, да запази сигурност в тези макар и ограничени територии на българската държава, за да може тя макар и в бъдеще да има възможността да възстанови своите пълни граници и да запази ресурса на българското население, да успее да се противопостави на силния натиск на византийската империя“, каза още Иванов. \r\nЛора КАЛЧЕВА", "date": "2018.07.29", "title": "Д-р Сотир Иванов: Силните страни на Самуил са неговата връзка с българския народ и онова, което прави за изграждане на усещането, че всички са едно цяло"}
{"url": "http://www.focus-news.net/news/2018/07/29/2550926/a1on-makedoniya-vuk-yeremich-zayavi-che-aleksandar-vuchich-planira-provezhdaneto-na-referendum-za-kosovo-prez-noemvri.html", "text": "Председателят на опозиционната сръбска Народа Партия  Вук Йеремич обвини президента на страната Александър Вучич, че планира референдум за статута на Косово, който да се проведе паралелно с предсрочни парламентарни избори, предава  „A1oN“. \r\nСпоред Йеремич референдумът ще бъде свързан с искането на Косово да получи членство в ООН.; \r\nОпозиционерът в момента води кампания за събиране на подписи в Сърбия, в която гражданите да се обявят срещу възможността Сърбия да позволи приемането на Косово в Световната организация.  Виктор Турмаков", "date": "2018.07.29", "title": "„A1oN“ (Македония): Вук Йеремич заяви, че Александър Вучич планира провеждането на референдум за Косово през ноември"}
{"url": "http://www.focus-news.net/news/2018/07/29/2550931/pepa-bruseva-turoperator-po-visoki-sa-tsenite-na-pochivkite-v-turtsiya-i-gartsiya-v-sravnenie-s-minalata-godina.html", "text": "Малко по-високи са цените на почивките в Турция и Гърция в сравнение с миналата година. Това са две от дестинациите, в които жителите на Велико Търново почиват най-често. Това каза за  Радио „Фокус“ – Велико Търново  туристическият агент от Велико Търново Пепа Брусева. Тя посочи, че увеличението в цената на пакетите не е драстично. По думите ѝ в Турция все още е по-евтино. „Ако можем да си позволим да отседнем за почивка в 4-звезден хотел в Турция за определени дати, то за същия период и за същите пари ще можем да наемем хотел 3 звезди в Гърция“, коментира специалистът. Брусева каза още, че и двете държави запазват своите клиенти. Най-често почивки там се организират през юни и септември. Причините са по-ниските температури и по ниската цена. Други харесвани страни са Хърватия и Черна гора, но за там пакетите са значително по-скъпи. \r\nЛуиза ТРАНЧЕВА", "date": "2018.07.29", "title": "Пепа Брусева, туроператор: По-високи са цените на почивките в Турция и Гърция в сравнение с миналата година"}
{"url": "http://www.focus-news.net/news/2018/07/29/2550935/reuters-broyat-na-zhertvite-ot-zemetresenieto-na-indoneziyskiya-ostrov-lombok-dostigna-14-oshte-162-sa-postradali.html", "text": "Силно земетресение с магнитуд 6.4 разлюля популярния индонезийски туристически остров в неделя, като по последните данни жертвите са 14, а още най-малко 162 са пострадали, предава  Reuters . \r\nМощният трус принуди хората да занесат леглата си на открити места извън сградите, които се срутват, отбелязва американската агенция. \r\nПревод и редакция:", "date": "2018.07.29", "title": "Reuters: Броят на жертвите от земетресението на индонезийския остров Ломбок достигна 14, още 162 са пострадали"}
{"url": "http://www.focus-news.net/news/2018/07/29/2550933/tass-ruskite-vms-shte-poluchat-obshto-26-koraba-prez-2018-godina-4-ot-tyah-sa-oborudvani-sas-sistemi-kalibar.html", "text": "Военноморският флот (ВМФ) на Русия ще получи общо 26 нови кораби, катери и други плавателни съдове до края на 2018 година, като четири от тях ще бъдат въоръжени с ракетни системи „Калибър“. Това съобщи в неделя президентът на Русия Владимир Путин на тържествения прием по случай деня на ВМФ, предава  ТАСС . \r\n„Общо през 2018 година флотът трябва да получи 26 нови кораби, катери и други плавателни съдове, като четири от тях ще имат ракетни системи „Калибър““, заяви руският държавен глава. \r\nПутин напомни, че от началото на годината във флота вече са постъпили четири надводни кораба, един противодиверсионен катер и три снабдителни съда. \r\n„Добрите темпове на превъоръжаване и модернизация са огромна заслуга на нашия корабостроителен отрасъл и резултат от техния професионализъм и отговорност към работата“, отбеляза руският президент. \r\nПутин добави, че инфраструктурата на руския флот се развива в съответствие с най-съвременните изисквания, включително и обектите на базиране. \r\nПревод и редакция:", "date": "2018.07.29", "title": "ТАСС: Руските ВМС ще получат общо 26 кораба през 2018 година, 4 от тях са оборудвани със системи „Калибър“"}
{"url": "http://www.focus-news.net/news/2018/07/29/2550932/sofiya-vazstanoven-e-marshrutat-na-avtobus-po-liniya-10-t.html", "text": "Възстановен е маршрутът на автобус по линия 10 Т. Това съобщиха от пресцентъра на  Столична община .", "date": "2018.07.29", "title": "София: Възстановен е маршрутът на автобус по линия 10 Т"}
{"url": "http://www.focus-news.net/news/2018/07/29/2550934/blagoevgrad-pochinal-e-mazhat-koyto-beshe-udaren-ot-gram-na-vrah-orelyak.html", "text": "Починал е мъжът, който беше ударен от гръм на връх Ореляк. Това съобщиха за  Радио „Фокус“ - Пирин  от Планинска спасителна служба. Мъжът е българин и е бил заедно с група туристи. По време на гръмотевична буря е ударен от гръм, като тялото се е овъглило. В момента планински спасители от ПСС - Банско провеждат акция за достигане до починалия мъж, което ще отнеме над час. След това тялото ще бъде свалено от планината. \r\nЛора КАЛЧЕВА", "date": "2018.07.29", "title": "Благоевград: Починал е мъжът, който беше ударен от гръм на връх Ореляк"}
{"url": "http://www.focus-news.net/news/2018/07/29/2550936/plovdiv-dve-momicheta-ot-basketbolen-klub-asenovets-2005-sa-na-lager-s-natsionalniya-otbor.html", "text": "Две момичета от Баскетболен клуб „Асеновец 2005” в Асеновград са на лагер с Националния отбор. Това съобщи за  Радио „Фокус“ – Пловдив  треньорът им Диян Гочев. По думите му лагерът се провежда в Самоков. „Това е лагер на проектонационален отбор от набор 2004 година. Главен треньор е треньорът на „Рилски спортист“. Нашите момичета са Дилек Хайрула и Соня Дичева – две от най-перспективните ни състезателки, които са в отбора до набор 2004 година. Радващото е, че бяха забелязани, въпреки недоброто ни класиране на последното Републиканско първенство. Явно това какви възможности имат и как са се справили в отделни ситуации и моменти не е останало скрито за треньорите там. Изключително радващо за нас е, че след около 5 години, през които нямахме представители на нашия клуб в националните гарнитури за подрастващи, сега имаме две. Това говори и за нас, че добре сме си свършили работата като треньори, че сме ги научили на неща, които не са останали скрити, че самите момичета са ги показали. Надявам се момичетата да се представят добре и да продължат нагоре по националните гарнитури“, коментира треньорът Диян Гочев. \r\nНа въпрос какъв е най-добрият сценарий за двете момичета, той отговори, че първата крачка е направена и те вече са забелязани. „Оттук нататък момичетата ще бъдат картотекирани към FIBA Eвропа – там, където са националните състезатели. Следващото лято тези момичета вече трябва да участват на финали в Европейско първенство, дивизия „Б“. За тях най-голямото признание ще е да бъдат извикани и да участват на такъв форум догодина, след като тази година оставят добри впечатления на летния лагер“, каза още Диан Гочев. Той коментира, че момичетата са се потрудили много тази година, като са били „гръбнака“ на отбора до 14 и до 16 години. „Радвам се, че техният труд се оценява. Когато имаш цел и знаеш къде отиваш – това е добре. Обикновено, когато не знаеш къде отиваш, отиваш там, където не искаш. Хубаво е, че момичетата преследват целите си и заедно се опитваме да постигаме високи резултати“, добави Гочев. \r\nТони МИХАЙЛОВ", "date": "2018.07.29", "title": "Пловдив: Две момичета от Баскетболен клуб „Асеновец 2005” са на лагер с Националния отбор"}
{"url": "http://www.focus-news.net/news/2018/07/29/2550937/blagoevgrad-planinski-spasiteli-sa-pomognali-na-postradal-turist-v-rayona-na-mechi-vrah-v-rila.html", "text": "Планински спасители са помогнали на пострадал турист в района на Мечи връх в Рила. Това съобщиха за  Радио „Фокус“ - Пирин  от ПСС - Благоевград. Акцията се е провела на 27 юли, като туристическа група е тръгнала от хижа „Македония“, към хижа \"Рибни езера“. След изкачване на Мечи връх, един от туристите е стъпил на голям лабилен камък. Последвало падане и фрактура на раменната става. Туристите са подали сигнал в 08.50 часа на ПСС и са оказали помощ на пострадалия с подръчни материали. Един от тях решава да го съпроводи обратно към хижа „Македония\", след което да настигне групата. В 09.45 часа на слизане от върха са посрещнати от спасителите, които са дежурни в района на летовище „Бодрост“. На пострадалите е направена имобилизираща превръзка на лявата ръка. Съпроводен е до хижа „Македония“, след което е транспортиран до Спешен център - Благоевград. \r\nЛора КАЛЧЕВА", "date": "2018.07.29", "title": "Благоевград: Планински спасители са помогнали на пострадал турист в района на Мечи връх в Рила"}
{"url": "http://www.focus-news.net/news/2018/07/29/2550942/bsp-ima-dogovor-s-obshtinskata-firma-v-kazanlak-za-pochistvane-na-polyanata-pod-buzludzha.html", "text": "Във връзка с медийни публикации, че поляната под връх Бузлуджа не е почистена след традиционния събор на Левицата, БСП заявява, че има сключен договор с общинската фирма в Казанлък за почистване. Това съобщиха от пресцентъра на  НС на БСП . Днес сутринта почистването е започнало от прилежащите райони в посока към самата поляна.", "date": "2018.07.29", "title": "БСП има договор с общинската фирма в Казанлък за почистване на поляната под Бузлуджа"}
{"url": "http://www.focus-news.net/news/2018/07/29/2550940/gd-granichna-politsiya-intenziven-e-trafikat-na-balgaro-rumanskata-granitsa-za-leki-avtomobili-na-vhod.html", "text": "Интензивен е трафикът на българо-румънската граница за леки автомобили на вход. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 16.00 часа. На българо-сръбската граница на ГКПП „Калотина“ трафикът е интензивен на вход и на изход за леки автомобили. На българо-гръцката граница на ГКПП „Маказа“ трафикът е интензивен на вход. На българо-турската граница на ГКПП „Капитан Андреево“ трафикът е интензивен на изход за товарни автомобили. На българо-македонската граница трафикът е нормален на всички гранични контролно-пропускателни пунктове. \r\nПо информация на дружеството “Дунав мост Видин – Калафат” АД, от 25 юли до 25 август 2018 г. ще бъде извършван ремонт на участък от пътя преди ГКПП - Видин. За този период временно движението ще се осъществява двупосочно в едно платно.", "date": "2018.07.29", "title": "ГД „Гранична полиция“: Интензивен е трафикът на българо-румънската граница за леки автомобили на вход"}
{"url": "http://www.focus-news.net/news/2018/07/29/2550939/yanko-ivanov-evrotransbild-eood-opozharenata-sgrada-ot-tsarskite-konyushni-ne-e-nasha-sobstvenost.html", "text": "Опожарената сграда от „Царските конюшни“ не е наша собственост. Това се посочва в официално становище на управителя на „Евротрансбилд“ ЕООД Янко Иванов. По думите му спекулации, че опожаряването на сградата отваря врати към последващо застрояване на терена, не отговарят на фактическата обстановка.   \r\nВъв връзка с пожар на територията на обект, станал известен като „Царските конюшни“, бихме искали да заявим, че опожарената сграда не е собственост на Евротрансбилд ЕООД, а е друга сграда в същото каре.  \r\nЦелият обект, познат в публичното пространство като „Царските конюшни”, е съвкупност от над 20 отделни сгради на различни собственици – държавни и частни. Евротрансбилд ЕООД, управлявано от Янко Иванов, е собственик на терена и съсобственик заедно с Националната художествена академия на една от всичките сгради, която не е засегната от пожара през изминалата нощ. Сградата, на която Евротрансбилд е съсобственик се намира на административен адрес бул „Васил Левски“ 108, а засегната от пожара сграда се намира на ъгъла между ул „Врабча“ и ул. „Панайот Волов“.  \r\nВъпреки че собственик на терена е Евротрансбилд ЕООД, всеки собственик на сграда върху терена има учредено право на строеж и при погиване на сградата има право да я възстанови първоначалния ѝ вид и в пълния ѝ обем, без да е нужно за това да иска разрешение от собственика на терена. Спекулации, че опожаряването на сградата отваря врати към последващо застрояване на терена не отговарят на фактическата обстановка.  \r\nКато съсобственик на имот върху терена сме силно притеснени от събитието и вярваме, че компетентните органи ще установят причините за възникналия пожар. На разположение сме на разследващите органи при нужда от съдействие и допълнителни разяснения.", "date": "2018.07.29", "title": "Янко Иванов, „Евротрансбилд“ ЕООД: Опожарената сграда от „Царските конюшни“ не е наша собственост"}
{"url": "http://www.focus-news.net/news/2018/07/29/2550938/burgas-dve-pesni-zaeha-parvoto-myasto-v-36-oto-izdanie-na-natsionalniya-konkurs-za-pesen-burgas-i-moreto.html", "text": "За първи път в историята на конкурса „Бургас и морето“ две песни събраха максималния брой точки на журито – 50, и по регламент се изправиха на дуел, който отново завърши без победител. Това съобщиха от пресцентъра на  Община Бургас . Така баладата „Как искам времето да върна“ по музика и аранжимент на Димитър Гетов, текст на Джина Дундова, изпълнена от Симона Загорова и песента на бургазлията Димитър Атанасов – „Неочаквано“, по текст на Бистра Александрова и изпълнена в дует с Гергана Великова заслужено си поделиха първото място на конкурса. Третото място остана за Дани Милев и неговата „Песен на любовта“, музика и аранжимент Светослав Лобошки, текст Дани Милев. \r\nТази година фестивалът беше посветен на големия Тончо Русев. \r\nСърцето на публиката, която въпреки дъждовното време препълни Летния театър на Бургас, беше за веселата и лятна мелодия „Морско синя любов“, изпълнена от бургазлията Стефан Илчев, по музика и аранжимент Светослав Лобошки, и текст на Ники Комедвенска. \r\n12-те песни-финалисти, избрани между 46 нови български песни, написани специално за конкурса, бяха оценявани на живо от жури в състав: Силвия Кацарова, Мими Иванова, Развигор Попов, Петър Алексиев, Георги Янакиев и Димитър Маджаров. \r\nМиналогодишният победител – вокалният ансамбъл „Фортисимо“ също поздравиха зрителите в Летния театър, само дни след като донесоха поредна слава на Бургас – гран при и златен медал от Световните хорови игри в Южна Африка. \r\nВ церемонията се включиха актьорите Ненчо Илчев и Мая Бежанска, които за втори път бяха водещи на „Бургас и морето“. \r\nАплодисментите и обичта на зрителите обаче бяха за незабравимото и богато творчество на най-големия и успешен композитор в българската поп музика – Тончо Русев, чиито гениални произведения поемаха своя вечен път именно от сцената на „Бургас и морето“ в Летния театър в града. В негова памет зрителите отново видяха едни от неговите златни хитове, изпълнени от най-именитите и любими български изпълнители като Силвия Кацарова, Панайот Панайотов, Росица Борджиева, Росица Кирилова, Тоника СВ, Тоника Домини, Йорданка Христова и Мустафа Чаушев, който изпя „Зимно море“ на Тончо Русев, която е и първият победител на конкурса „Бургас и морето“ през далечната 1973 година. \r\nСред публиката беше и внучката на големия бургаски композитор Елена Хаджистоянова.", "date": "2018.07.29", "title": "Бургас: Две песни заеха първото място в 36-ото издание на Националния конкурс за песен „Бургас и морето”"}
{"url": "http://www.focus-news.net/news/2018/07/29/2550944/reuters-podkrepata-za-bloka-na-angela-merkel-se-srina-pod-30-protsenta-za-parvi-pat-ot-12-godini-sochi-anketa.html", "text": "Независимо, че Християндемократичния и баварския Християнсоциален съюз успяха да разрешат различията си по мигрантската политика, подкрепата за Блока (ХДС/ХСС) на Ангела Меркел се срина под 30% за първи път от 2006 година насам, показва публикувана в неделя анкета, предава  Reuters . \r\nСпоред данните от проучването на общественото мнение на Emnid, публикувано от Bild am Sontag, подкрепата за Съюза продължава да пада и вече е достигнала до 29%. Американската агенция припомня, че на парламентарните избори през септември Блока на Меркел получи 33% и че през октомври ще се проведат ключовите са ХСС регионални избори в Бавария, като проучванията сочат, че той може да загуби мнозинството си в местния парламент. \r\nАнкетата показва още, че Германската социалдемократическа партия (ГСДП) не успява да се възползва от проблемите на коалиционния си партньор и получава доверието на 18% от запитаните, което е с един по-малко от миналия месец. \r\nСпоред резултатите от анкетата на Bild am Sonntag, дясната „Алтернатива за Германия“ продължава да се ползва с подкрепата на 15% от избирателите, докато „Зелените“ подобряват позициите си и предпочитания към тях са изразили 14% от запитаните, с 2% повече от предишната анкета и най-добрия им резултат за тази година. \r\n„Ройтерс“ припомня, че преди около един месец коалицията на Ангела Меркел беше на ръба на разпад заради фундаментални разлики по мигрантската политика между ХДС и ХСС, които искат затягане на граничния контрол. Все пак бе постигнат крехък компромис, но напрежението в Съюза остава, коментира американската агенция. \r\nПревод и редакция:", "date": "2018.07.29", "title": "Reuters: Подкрепата за Блока на Ангела Меркел се срина под 30 процента за първи път от 12 години, сочи анкета"}
{"url": "http://www.focus-news.net/news/2018/07/29/2550946/donald-tramp-shte-spra-deynostta-na-kongresa-ako-demokratite-ne-ni-podkrepyat-za-granichnata-sigurnost.html", "text": "Президентът на САЩ Доналд Тръмп в неделя обяви на  своята страница в „Туитър“ , че може да спре дейността на правителството, ако Демократическата партия не подкрепи политиките му за затягане на граничния контрол на страната, в пореден опит да уреди финансиране за построяването на прословутата стена по границата с Мексико, която обеща по време на предизборната си кампания. \r\n„Готов съм „да спра“ правителството, ако Демократите не дадат нужните ни гласове за граничната сигурност, което включва и стената. Трябва да се отървем от лотариите, арестуванията, освобождаванията и т.н. и най-накрая да въведем имиграционна система, основана на качества! Имаме нужда в нашата страна да идват страхотни хора!“ – написа Тръмп. \r\nПревод и редакция:", "date": "2018.07.29", "title": "Доналд Тръмп: Ще спра дейността на Конгреса, ако Демократите не ни подкрепят за граничната сигурност"}
{"url": "http://www.focus-news.net/news/2018/07/29/2550947/prof-plamen-pavlov-istorik-v-savremennite-balgaro-makedonski-otnosheniya-ne-mogat-da-badat-praveni-nikakvi-kompromisi-na-temata-tsar-samuil.html", "text": "В съвременните българо-македонски отношения не могат да бъдат правени никакви компромиси на темата „Цар Самуил“. Това каза за предаването „За честта и славата на България“ на  Радио „Фокус“  историкът проф. Пламен Павлов. Той коментира още, че Самуил е един невероятен българин, който е наричан Самуил Българинът от самите византийци.  \r\n„Всъщност, всички в рода на Самуил са наричани „българите“, даже третото поколение във Византия продължава да ги наричат Арон Българинът, Лусиян Българинът и прочие. И тук „българинът“ означава човек, който има права върху българската корона, човекът от българския царски род. Или пък както в Битолския надпис е казано: „Българин родом“ – тоест, това е царският род на българите, не само етническа принадлежност, но и принадлежност към династията - Крумовата династия. Тъй като Самуил не е случаен човек. Неговият род е един от най-знатните родове на Първото българско царство и аз затова настоявам, че ние трябва да казваме Първо българско царство, а Самуилова България може да го казваме само така в някакъв алегоричен план, тъй като става дума за абсолютно същата държава. Просто нейната източна част е била окупирана от Византия и затова Самуил и неговите потомци управляват от Югозападните български земи, или както пък са казвали по времето на Иван Александър – има Горна земя, тоест, това е Северна България по времето на Иван Александър, има и Долна земя Охридска, тоест южната българска земя – нейният най-ярък знак е Охрид - столицата на цар Самуил“, допълни историкът.  \r\nПроф. Пламен Павлов коментира още , че Битолският надпис е една от най-ярките манифестации на българското народностно чувство и на българското държавно мислене. Той уточни  е открит по време на разчистването на една рухнала джамия в Битоля, като голяма заслуга за неговото откриване има покойният Панде Евтимов.", "date": "2018.07.29", "title": "Проф. Пламен Павлов, историк: В съвременните българо-македонски отношения не могат да бъдат правени никакви компромиси на темата „Цар Самуил“"}
{"url": "http://www.focus-news.net/news/2018/07/29/2550948/barselona-pobedi-totnam-sled-ravenstvo-22-i-duzpi-v-pasadena.html", "text": "Барселона победи Тотнъм след равенство 2:2 и дузпи на международния турнир „Чемпиънс Къп“ в Пасадена, Съединените щати. На стадион „Роуз Боул“ Барселона поведе с 2:0 преди почивката, но Тотнъм отбеляза две попадения за три минути и стигна до равенство. При дузпите петимата играчи на Барселона отбелязаха голове за победата с 5:3. \r\nВ сряда на Барселона предстои мач срещу Рома, а другата неделя е срещата с Милан. На 1 август Тотнъм излиза срещу Милан, а след това има контрола с Жирона на 4 август.", "date": "2018.07.29", "title": "Барселона победи Тотнъм след равенство 2:2 и дузпи в Пасадена"}
{"url": "http://www.focus-news.net/news/2018/07/29/2550945/veliko-tarnovo-uvelichil-se-e-broyat-na-osadenite-zheni-v-oblastta-prez-2017-godina.html", "text": "Увеличил се е броят на осъдените жени във Великотърновска област през 2017 година. Това сочи справка на  Териториално статистическо бюро – „Север“ , Отдел „Статистически изследвания – Велико Търново“. Според данните те са 51 от общия брой осъдени лица или 7%. Осъдените мъже са 724, в сравнение с 2016 година борят им е намалял с 6%. Най-много от наказаните лица са на възраст между 30 и 39 години, като техният брой е 203. Присъда са получили 166 лица на възраст между 40 и 49 години. В третата възрастова категория, между 18 и 24 години, осъдени са 149 лица. За последните пет години, техния дял от общия брой осъдени лица е намалял с 3%. Най-малък е броят и делът на осъдените непълнолетни лица на възраст между 14 и 17 години – 34. \r\nМария НЕДЕВА", "date": "2018.07.29", "title": "Велико Търново: Увеличил се е броят на осъдените жени в областта през 2017 година"}
{"url": "http://www.focus-news.net/news/2018/07/29/2550943/umbalsm-pirogov-bez-promyana-ostava-sastoyanieto-na-16-godishnoto-momche-koeto-beshe-naragano-ot-svoy-vrastnik-na-26-yuli-v-stolitsata.html", "text": "Без промяна остава състоянието на 16-годишното момче, което беше наръгано от свой връстник на 26 юли в столицата. Това съобщиха за  Агенция „Фокус“  от  УМБАЛСМ „Пирогов“ . „Фокус“ припомня:   Момчето беше наръгано на 26 юли, на междуетажна площадка на жилищен блок в ж.к. „Надежда 3“. Същия ден младежът претъпя няколкочасова животоспасяваща операция от мултидисциплинарен екип от специалисти на „Пирогов“. Извършител на престъплението е 15-годишно момче. Причина за нападението се оказа публикуван пост в интернет, чието съдържание се изяснява от Прокуратурата. Софийският градски съд реши да остави момчето в ареста. \r\nБиляна ИВАНОВА", "date": "2018.07.29", "title": "УМБАЛСМ „Пирогов“: Без промяна остава състоянието на 16-годишното момче, което беше наръгано от свой връстник на 26 юли в столицата"}
{"url": "http://www.focus-news.net/news/2018/07/29/2550941/hurryiet-viktor-orban-pohvali-erdogan-i-razkritikuva-nedemokratichnata-evropa.html", "text": "Унгарският консервативен премиер Виктор Орбан разкритикува „недемократичните“ Западноевропейски държави и похвали турския президент Реджеп Таийп Ердоган за това, че е донесъл стабилност на Турция, която нареди сред страните, които „могат да спрат“ мигрантския поток към Европейския съюз, пише  електронното издание на вестник Hurryiet . \r\n„Може да критикувате системата на Ердоган, но за нас е добре Турция да е стабилна. Днес, цялостната сигурност на карпатския регион и Европа зависи от стабилността на Турция, Израел и Египет, които могат да спрат потока от мюсюлмани“, заяви Орбан по време на среща с етнически унгарци в Румъния. \r\nДокато нахвърляше визията си за бъдещето на континента, унгарският премиер отбеляза, че според него, „на Запад има либерализъм, а не демокрация“. \r\nТой изрази мнение, че „ограниченията върху свободата на изразяване са станали нещо обичайно в Западноевропейските държави. \r\nНещо повече, Орбан изрази мнение, че Европейската комисия е „символ на провала“. „ЕК си отива, идваме ние“, подчерта унгарският лидер. \r\nВестникът припомня, че след последните спорове по миграционната политика между Будапеща и Брюксел, Комисията даде Унгария на Европейския съд заради новоприетите закони, с които се инкриминира оказването на помощ на мигранти. \r\nОсвен това Орбан даде кратка дефиниция за това, какво разбира под „Християндемокрация“. \r\n„Да кажем така, тя е нелиберална“, обясни унгарският премиер, като подчерта, че по същество тя е срещу миграцията и срещу мултикултурализма и се основава на християнския семеен модел“. \r\nВ тази връзка, той обяви, че ще направи имиграцията основна тема на изборите за Европейски парламент през следващата година. \r\n„Европейските лидери са неадекватни, те не могат да защитят Европа от имиграцията“ продължи унгарският лидер. \r\n„Хюриет“ отбелязва, че за разлика от критичния тон към  Западна Европа и миграцията, Орбан говори по съвсем друг начин за страните по външните граници на Европейския съюз, които са подложени на критики от Брюксел. \r\nМинистър-председателят на Унгария обяви, че европейската политика на въвеждане на санкции срещу Русия е „примитивна“. \r\nПревод и редакция:", "date": "2018.07.29", "title": "Hurryiet: Виктор Орбан похвали Ердоган и разкритикува „недемократичната“ Европа"}
{"url": "http://www.focus-news.net/news/2018/07/29/2550949/diyan-gochev-trenyor-na-bk-asenovets-2005-asenovgrad-badeshteto-na-zhenskiya-basketbol-v-balgariya-e-pod-vapros.html", "text": "Бъдещето на женския баскетбол в България е под въпрос. Това каза за  Радио „Фокус“ – Пловдив  Диян Гочев, треньор на Баскетболен клуб „Асеновец 2005“ в Асеновград. „Много малко състезателки остават в горните възрасти, вече много малко искат да играят баскетбол. Моето желание е да продължим да имаме жени в нашия клуб, но от един месец се опитвам да правя селекция и е много трудно. Момичетата на по 18, 19, 20 и нагоре години вече са избрали друг път. Не искат бъдещето им да бъде свързано с баскетбола. Ето, че не можем да направим селекция за жени. Какво бъдеше тогава ще имаме? Разговарял съм с колеги, които са от по-възрастните поколения и са водили женски баскетболни отбори преди 30 години. Сегашното поколение е просто несравнимо по отношение на постигнатите резултати в миналото. Наистина ние вървим стремглаво надолу и не знам докъде може да стигнем. Съвсем скоро женското направление в баскетбола ще си остане от 2 - 3 отбора, които ще си играят и ще си взимат медали. Това е най-жалкото в случая. Много ми се иска да не съм такъв песимист в случая, но имаме широка основа, а не знам защо после не можем да си задържим децата и да ги накараме да играят баскетбол. Явно баскетболът е спорт, с който не може да си изкарваш хляба в България. Нашият клуб има традиция да пътува в чужбина за участия. Водим по 50 - 60 деца, за да играят, като сме ходили в Турция, Сърбия и Испания. Не отстъпваме по нищо на другите страни в тези възрасти – до 16 години. Да не говоря, че дори ги побеждаваме. Обаче като стигнем възраст от 16 - 18 години, там вече сме задминати по физика, техника и други основни показатели“, коментира Диян Гочев. Той посочи, че в малките възрасти, 12 - 14 години, наистина има добри и талантливи деца, които се забелязват. „Лошото при нас е това, че не можем да си задържим децата. В другите държави когато станат на 16 години, баскетболистките вече наистина разбират за какво става въпрос, че чрез този спорт могат да вървят напред и че спортът ще им помогне много за самото израстване. Баскетболът е колективен спорт и спомага много за работата в колектив. Тук в България нещата не изглеждат по този начин. Навършвайки 16 - 18 години, момичетата вече търсят препитание другаде. Виждат, че баскетболът не може да им осигури нито прехрана, нито някакви привилегии. Ние се сблъскваме с много проблеми. Например, трудно освобождаваме децата от училище, за да ги заведем на републиканско първенство. Не срещаме разбиране. Сякаш спортът отстъпва значително мястото си в училищата. Жалко е, но е така. Децата нямат привилегиите, които аз съм имал едно време, бидейки ученик и състезател в клуба в родния си град. Сега ситуацията е съвсем различна и те го виждат. Постепенно емоцията, която ги е завладяла и която сме се опитвали да им придадем в най-ранна възраст, започва да преминава. Изправени пред многобройните възможности, които животът им предлага, те забравят за спорта. А иначе талантливи деца наистина има, но с годините не можем да ги запазим“, отбеляза Диян Гочев. \r\nТреньорът е категоричен, че е необходим различен подход по отношение на женския баскетбол. „Някъде тотално се бърка. За жалост, не съм аз човекът, който може да го промени. Има си федерация, има си и хора, които трябва да мислят върху тази насока. Жалкото е, че толкова години ние вървим по път надолу и нищо не правим. Аз няма да спра да съм оптимист. Спра ли, това означава да си сменя професията и да започна да се занимавам с нещо различно. Докато има деца, с които да вървим напред, които да ги учим да играят и да се борят за целта си в живота, няма да се откажем. Ще се опитваме да променим нещата. Нашият клуб работи за това да има качествени състезателки и в крайна сметка да се вдига нивото на българския баскетбол като цяло. Наистина трябва да работим много здраво, за да успеем“, посочи Гочев. Той каза още, че е необходима добра комуникация между ръководните органи в този спорт. „Хората, които работим в тази сфера трябва да си комуникираме и да си помагаме, защото някъде нишката се къса и от това страдаме всички“, смята треньорът на Баскетболен клуб „Асеновец 2005“ в Асеновград. \r\nТони МИХАЙЛОВ", "date": "2018.07.29", "title": "Диян Гочев, треньор на БК „Асеновец 2005“ - Асеновград: Бъдещето на женския баскетбол в България е под въпрос"}
{"url": "http://www.focus-news.net/news/2018/07/29/2550951/tass-aleksandar-vuchich-ochakva-vladimir-putin-da-poseti-sarbiya-prez-noemvri.html", "text": "Президентът на Сърбия Александър Вучич заяви в неделя, че очаква руския му колега Владимир Путин да посети Белград през ноември тази година, предава  ТАСС . \r\n„Еманюел Макрон ще бъде в Сърбия през декември, а Путин ще дойде през ноември“, заяви Вучич. \r\nПо-рано сръбският държавен глава определи като голяма чест за страната му очакваната визита на руския лидер. Преди това за такова посещение говори и външния министър на Сърбия Ивица Дачич, но Кремъл засега не е потвърдил информацията. \r\nПревод и редакция:", "date": "2018.07.29", "title": "ТАСС: Александър Вучич очаква Владимир Путин да посети Сърбия през ноември"}
{"url": "http://www.focus-news.net/news/2018/07/29/2550950/plovdiv-intenziven-e-trafikat-po-avtomagistrala-trakiya-po-patya-za-karlovo-i-patya-za-asenovgrad.html", "text": "Интензивен е трафикът по участъка на АМ „Тракия“ в Пловдивска област, също по пътищата Пловдив - Карлово и Пловдив - Асеновград - Смолян. Това съобщиха за  Радио „Фокус“ – Пловдив  от Областното пътно управление. Натоварено движение се отчита и по пътя Пловдив - Пещера. Пътищата на територията на областта са предимно сухи, в планинските райони – частично мокри и хлъзгави, но нормално проходими. Заради валежите от дъжд е повишена опасността от образуването на свлачища и срутища по направленията Бачково - Нареченски бани, Кричим - Девин и Югово - Лъки. От Областното пътно управление предупреждават водачите да бъдат особено бдителни, преминавайки по посочените пътни участъци. До 3 август движението по пътя Югово - Лъки ще се осъществява в една лента, поради пропадане на част от пътното платно. Преминаването в проблемния участък се регулира с пътни знаци. До 15 септември движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Ограничено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим - Девин. Все още е ограничено движението за МПС над 5 тона по пътя Плодовитово - Първомай - Асеновград, в района на км 6, поради намален габарит на пътното платно на стоманения мост на река Марица. Обходният маршрут е през път ІІ-66 Стара Загора - Поповица и път І-8 София - Пловдив - Свиленград. \r\nТрафикът на територията на град Пловдив също е интензивен към този час на деня. По-засилено автомобилно движение се отчита по булевардите „Найчо Цанов“, „Христо Ботев“, „Цар Борис III Обединител“, Шести септември“, „Руски“, Васил Априлов“, „Пещерско шосе“, „Източен“ и „Санкт Петербург“. Интензивен е трафикът и по-входно-изходните артерии. Пътищата на територията на града са предимно сухи и нормално проходими. \r\nТони МИХАЙЛОВ", "date": "2018.07.29", "title": "Пловдив: Интензивен е трафикът по автомагистрала „Тракия“, по пътя за Карлово и пътя за Асеновград"}
{"url": "http://www.focus-news.net/news/2018/07/29/2550954/afp-izrael-sprya-korab-na-nepravitelstvena-organizatsiya-opital-da-probie-blokadata-na-ivitsata-gaza.html", "text": "Военноморските сили на Израел са преградили пътя на плаващ под норвежки флаг кораб на неправителствена организация, който се е опитал да пробие продължаващата вече десет години морска блокада на Ивицата Газа, предава  AFP , като се позовава на информация и от двете страни. \r\n„Случката приключи без да се случи нещо изключително“, съобщиха от Силите за отбрана на Израел. „В момента корабът плава към пристанището на Ашдод“ в централната част на израелското крайбрежие. \r\nНеправителствената организация „Ал Авда“ (Завръщането), изпратила кораба, уточни, че на борда е имало 22 души и товар от медицински материали. \r\nПревод и редакция:", "date": "2018.07.29", "title": "AFP: Израел спря кораб на неправителствена организация, опитал да пробие блокадата на Ивицата Газа"}
{"url": "http://www.focus-news.net/news/2018/07/29/2550955/d-r-sotir-ivanov-im-petrich-samuilova-krepost-tryabva-da-bade-nasha-vizitnata-kartichka-za-chuzhdentsite-zashtoto-predstavlyava-mnogo-emotsionalna-chast-ot-nashata-istoriya.html", "text": "Самуилова крепост трябва да бъде наша визитната картичка за чужденците, защото представлява много емоционална част от нашата история. Това каза за  Радио „Фокус“ - Пирин  д-р Сотир Иванов, директор на Исторически музей - Петрич. „Самуилова крепост е свързана със съкровена част от българската история, защото обикновено ние се свързваме и правим обекти, когато има славна победа или искаме да се похвалим с нещо, което безспорно е постижение. Самуилова крепост е свързана с една специфична духовна връзка между владетел и народ. Това е много важно и е уникално в средновековната история, не само българската, но и европейската. По тази причина ние искаме Самуилова крепост да бъде отворена, експонирана и да бъде разбрана не само от българските туристи. Хубаво е тя да бъде наша визитна картичка за чужденците, независимо откъде идват те, защото представлява много емоционална част от нашата история и е като притча. Тя показва, че не трябва да се предаваш, независимо колко е тежко в даден момент, защото твоя подвиг или действие може да се превърне в самочувствие, във вяра на възможностите на този народ, за да постигне своята независимост, макар и на по-късен етап“, каза още Иванов. По думите му можем да говорим не само за независимост, а и за други чисто духовни ценности и принципи. Самуилова крепост е показателна част от историята на българите и трябва да бъде разбрана, като може да бъде визитна картичка. „Може да бъде интересна за чужденците, независимо откъде идват.  \r\nСамуил е не по-малко важен, защото показва силата на духа в труден момент и обединението у една личност в името на държавата и нейното оцеляване. На Самуилова крепост ние ще се стремим в бъдеще да предложим и други варианти за докосване до историята - интерактивни, когато говорим за по-малко посетители чрез игра, независимо от възраст и ценз да търсим образователен ефект от гледна точка на това, че ние се учим не от опита, а от осмисляне на опита и бихме могли в тази паркова среда, чрез различни програми свързани със средновековието, да дадем възможност да се докоснем и да осмислим тази час от средновековната българска история“, каза Иванов. \r\nЛора КАЛЧЕВА", "date": "2018.07.29", "title": "Д-р Сотир Иванов, ИМ - Петрич: Самуилова крепост трябва да бъде наша визитната картичка за чужденците, защото представлява много емоционална част от нашата история"}
{"url": "http://www.focus-news.net/news/2018/07/29/2550952/aktsenti-v-sutreshniya-blok-dobro-utro-balgariya-po-radio-fokus-na-30-yuli.html", "text": "След огнения ад в Гърция какви са изводите, които събитията в съседката ни дават и достатъчно добре подготвени ли сме за реакция при подобни мащабни бедствия? Тези и други въпроси ще коментираме с главния експерт в „Пожарна безопасност и защита на населението“ Стефан Стефанов. Балканите остават гореща точка, доказват го и последните събития. Известният белградски адвокат Драгослав Огнянович е бил застрелян. Случаят буди интерес, тъй като Огнянович беше част от юридическия екип, защитавал бившия югославски президент Слободан Милошевич в Хага. Сръбски медии отбелязват, че той е защитавал много клиенти, извършили тежки престъпления, а в последните години е представлявал един от водачите на престъпен клан. Неуредени сметки между престъпни кланове или нерешени проблеми, останали още при спорното дело за Милошевич? Отговорите търсим с бившия директор на националната разузнавателна служба ген. Кирчо Киров. Смолян е едно от предпочитаните места за зимен туризъм, особен ръст на посетителите има и след обединението на ски зоните на Пампорово и Чепеларе. Остава ли предпочитано място за почивка смолянския регион и през летните месеци- ще ни каже кметът на Смолян Николай Мелемов. В минутите след 9 часа Весела Кръстева от Радио „Фокус“-Пловдив ще ни разкаже повече за традиционните „Празници на Стария град“, които предстоят през месец септември.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2018.07.29", "title": "Акценти в сутрешния блок „Добро утро, България“ по Радио „Фокус“ на 30 юли"}
{"url": "http://www.focus-news.net/news/2018/07/29/2550953/pepa-bruseva-turoperator-zhitelite-na-grada-obichat-da-hodyat-na-organizirani-pochivki-v-balgariya-ima-mnogo-destinatsii-sas-seriozen-interes.html", "text": "Освен в чужбина, великотърновци обичат да ходят на организирани почивки и в България. Това каза за  Радио „Фокус“ – Велико Търново  туроператорът от Велико Търново Пепа Брусева. Тя уточни, че този вид ваканции са за много по-кратък период – за по ден - два. По думите ѝ цената е много по-ниска, но това не влияе по никакъв начин на качеството на услугата. „Групови пътувания правим до Северозападна България, до Белоградчишките скали, Кърджали, Перперикон и Родопите. Има много дестинации, към които има сериозен интерес“, допълни Брусева. Тя каза още, че последните години все повече се увеличават почиващите в чужбина българи. Те ходят както на летни ваканции, така и просто на екскурзии. Предпочитани дестинации са Испания, Италия, Поругалия и др. \r\nЛуиза ТРАНЧЕВА", "date": "2018.07.29", "title": "Пепа Брусева, туроператор: Жителите на града обичат да ходят на организирани почивки в България, има много дестинации със сериозен интерес"}
{"url": "http://www.focus-news.net/news/2018/07/29/2550957/veliko-tarnovo-namalyal-e-broyat-na-osadenite-litsa-za-izvarsheni-prestapleniya-v-oblastta-prez-2017-godina.html", "text": "Намалял е броят на осъдените лица за извършени престъпления в област Велико Търново през 2017 година. Това сочи справка на  Териториално статистическо бюро – „Север“ , Отдел „Статистически изследвания – Велико Търново“. Броят на осъдените с влезли в сила присъди е 775. Спрямо 2016 г. техният брой е намалял с 5%. През 2017 година в областта са приключили делата за 1 093 извършени престъпления. Броят на осъдителните присъди (ефективни и условни) е 826, той също е намалял в сравнение с предходния период. За 26 престъпления са произнесени оправдателни присъди, 6 дела са били прекратени, а 235 са приключили с освобождаване от наказание. Общият брой обвиняеми лица през изминалата година е бил 1 040. От тях 351 лица са били осъдени ефективно. Условно осъдените за този период са 424, а освободените от наказателна отговорност – 237. \r\nСпоред статистиката на Териториалното статистическо бюро – „Север“ 78% от общия брой осъдени лица са получили наказание „лишаване от свобода\". От тях най-голям е делът на лишените от свобода до шест месеца – 60%. 100 лица са получили наказание пробация, с глоба са наказани 60, а обществено порицание са получили 7 лица. На територията на област Велико Търново има и една присъда с наказание доживотен затвор за извършването на убийство в условията на опасен рецидив. \r\nМария НЕДЕВА", "date": "2018.07.29", "title": "Велико Търново: Намалял е броят на осъдените лица за извършени престъпления в областта през 2017 година"}
{"url": "http://www.focus-news.net/news/2018/07/29/2550956/varna-intenziven-e-trafikat-na-avtomagistrala-cherno-more-predi-asparuhoviya-most.html", "text": "Интензивен е трафикът на автомагистрала „Черно море“ преди Аспаруховия мост. Движението се извършва в една лента, съобщи  слушател на Радио „Фокус“ .", "date": "2018.07.29", "title": "Варна: Интензивен е трафикът на автомагистрала „Черно море“ преди Аспаруховия мост"}
{"url": "http://www.focus-news.net/news/2018/07/29/2550958/pazardzhik-natovareno-e-dvizhenieto-po-vhodno-izhodnite-arterii-v-grada.html", "text": "Натоварено е движението по входно-изходните артерии в Пазарджик и по околовръстния път, предаде репортер на  Радио „Фокус“ – Пазарджик . Колони от автомобили са се образували по пътя от и до автомагистрала „Тракия“. На места се образуват струпвания на автомобили, движещи се по посока Пазарджик. Патрули на „Пътна полиция“ има край сградата на затвора, на разклона за Мало Конаре, на изхода на село Звъничево и на Септемврийски ханчета. \r\nРадослава МУРДЖЕВА", "date": "2018.07.29", "title": "Пазарджик: Натоварено е движението по входно-изходните артерии в града"}
{"url": "http://www.focus-news.net/news/2018/07/29/2550964/ana-mpa-sled-pozhara-prez-sedmitsata-v-atika-prolivnite-dazhdove-v-nedelya-navodniha-gratskata-stolitsa.html", "text": "Противопожарната служба в гръцкия  столичен регион Атика съобщи, че е получила повече от 190 обаждания за помощ, след като в неделя следобед над Атина се изля внезапен порой, който наводни домове и търговски обекти, предава  гръцката държавна агенция АНА-МПА . \r\nПовечето обаждания са от западните предградия на столицата, центъра на града и кварталите Галаци и Маруси, а 16 от тях са на хора, попаднали в капан в домовете или колите си. Службата уточнява, че не се е наложило да се намеси в нито един от случаите, тъй като хората са успели да се освободят преди пристигането на помощта, отбелязва гръцката агенция. \r\nПроливните дъждове са наводнили основни пътни артерии в Атина, като движението на автомобили е спряно в много части от града. \r\nВ неделя службата за гражданска защита на Гърция е предупредила намиращите се в Атика да са особено внимателни, когато излизат навън заради необикновените порои в района на гръцката столица, да избягват ненужни излизания в частите на Атина, където дъждът е най-силен и да следват инструкциите на властите. \r\nПревод и редакция:", "date": "2018.07.29", "title": "АНА-МПА: След пожара през седмицата в Атика, проливните дъждове в неделя наводниха гръцката столица"}
{"url": "http://www.focus-news.net/news/2018/07/29/2550965/gabrovo-ogranicheno-e-dvizhenieto-po-pat-sevlievo-draganovtsi-poradi-izvarshvane-na-remontni-deynosti.html", "text": "Ограничено е движението по път Севлиево – Драгановци поради извършване на ремонтни дейности. От км 7+331 до км се 13+138 трафикът се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. От Областно пътно управление – Габрово уточниха за  Радио „Фокус“ – Велико Търново , че срокът за приключване на дейностите е 31 октомври. Условията за пътуване в региона са нормални. Ремонтни дейности текат в друга отсечка от път II-44  между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Остава в сила забраната за тирове над 12 тона в района на прохода Шипка. Ограничено е преминаването в участък от път Велико Търново – Дряново – Габрово – Стара Загора, в района на град Габрово.  \r\nПо улица „Малина“ в областния център се извършват строителни дейности, които трябва да приключат до 31 август, информират още от Областно пътно управление – Габрово. На място е поставена необходимата сигнализация, а обходният маршрут за квартал \"Чехлевци\" е по път III – 5004 – път II – 44 – път III – 4404. \r\nМария НЕДЕВА", "date": "2018.07.29", "title": "Габрово: Ограничено е движението по път Севлиево – Драгановци поради извършване на ремонтни дейности"}
{"url": "http://www.focus-news.net/news/2018/07/29/2550961/pregled-na-mezhdunarodnite-novini-do-18-chasa-agentsiya-fokus.html", "text": "По-високите вносни мита върху стоманата от Европа могат да бъдат отменени, ако търговските преговори с Европейския съюз са успешни, заяви съветникът по икономическите въпроси на американския президент Лари Кудлоу, предава  РИА Новости. \r\n„Ако сделката тръгне добре, тя трябва да мине няколко етапа. Не мисля, че ще има мита върху стоманата от Европейския съюз. Не мисля, че ще има мита и върху вносните автомобили. Не искам да изпреварвам събитията, но президентът обозначи... Обсъдихме това“, заяви Кудлоу. \r\nНа свой ред, министърът на финансите на САЩ Стивън Мнучин отбеляза, че ЕС трябва да отвори пазарите си за селскостопанска продукция от САЩ. \r\n„Имахме конкретни разговори за соята, но... беше казано ясно, че нашата цел е част от общото споразумение да се заключва в това, че европейците ще дадат по-големи възможности на нашите фермери и нашето селско стопанство“, подчерта министърът в ефира на Fox News. \r\nРИА припомня, че по-рано тази седмица се проведоха преговори между президента на САЩ Доналд Тръмп и председателя на Европейската комисия Жан-Клод Юнкер. След преговорите, американският държавен глава обяви, че страните започват да работят по посока отмяна на всички мита и субсидии, както и че ЕС ще започне да купува повече втечнен газ и соя от Съединените американски щати. \r\nМинистърът на търговията на страната Уилбър Рос уточни, че Вашингтон засега няма да увеличава митата върху европейските автомобили, но оставя в сила вече увеличените ставки върху вноса на стомана и алуминий. \r\n*** Президентът на САЩ Доналд Тръмп в неделя обяви на  своята страница в „Туитър“ , че може да спре дейността на правителството, ако Демократическата партия не подкрепи политиките му за затягане на граничния контрол на страната, в пореден опит да уреди финансиране за построяването на прословутата стена по границата с Мексико, която обеща по време на предизборната си кампания. \r\n„Готов съм „да спра“ правителството, ако Демократите не дадат нужните ни гласове за граничната сигурност, което включва и стената. Трябва да се отървем от лотариите, арестуванията, освобождаванията и т.н. и най-накрая да въведем имиграционна система, основана на качества! Имаме нужда в нашата страна да идват страхотни хора!“ – написа Тръмп. \r\n*** Военноморските сили на Израел са преградили пътя на плаващ под норвежки флаг кораб на неправителствена организация, който се е опитал да пробие продължаващата вече десет години морска блокада на Ивицата Газа, предава  AFP , като се позовава на информация и от двете страни. \r\n„Случката приключи без да се случи нещо изключително“, съобщиха от Силите за отбрана на Израел. „В момента корабът плава към пристанището на Ашдод“ в централната част на израелското крайбрежие. \r\nНеправителствената организация „Ал Авда“ (Завръщането), изпратила кораба, уточни, че на борда е имало 22 души и товар от медицински материали. \r\n***  Силно земетресение с магнитуд 6.4 разлюля популярния индонезийски туристически остров в неделя, като по последните данни жертвите са 14, а още най-малко 162 са пострадали, предава  Reuters . \r\nМощният трус принуди хората да занесат леглата си на открити места извън сградите, които се срутват, отбелязва американската агенция. \r\n***  Унгарският консервативен премиер Виктор Орбан разкритикува „недемократичните“ Западноевропейски държави и похвали турския президент Реджеп Таийп Ердоган за това, че е донесъл стабилност на Турция, която нареди сред страните, които „могат да спрат“ мигрантския поток към Европейския съюз, пише  електронното издание на вестник Hurryiet . \r\n„Може да критикувате системата на Ердоган, но за нас е добре Турция да е стабилна. Днес, цялостната сигурност на карпатския регион и Европа зависи от стабилността на Турция, Израел и Египет, които могат да спрат потока от мюсюлмани“, заяви Орбан по време на среща с етнически унгарци в Румъния. \r\nДокато нахвърляше визията си за бъдещето на континента, унгарският премиер отбеляза, че според него, „на Запад има либерализъм, а не демокрация“. \r\nТой изрази мнение, че „ограниченията върху свободата на изразяване са станали нещо обичайно в Западноевропейските държави. \r\nНещо повече, Орбан изрази мнение, че Европейската комисия е „символ на провала“. „ЕК си отива, идваме ние“, подчерта унгарският лидер. \r\nВестникът припомня, че след последните спорове по миграционната политика между Будапеща и Брюксел, Комисията даде Унгария на Европейския съд заради новоприетите закони, с които се инкриминира оказването на помощ на мигранти. \r\nОсвен това Орбан даде кратка дефиниция за това, какво разбира под „Християндемокрация“. \r\n„Да кажем така, тя е нелиберална“, обясни унгарският премиер, като подчерта, че по същество тя е срещу миграцията и срещу мултикултурализма и се основава на християнския семеен модел“. \r\nВ тази връзка, той обяви, че ще направи имиграцията основна тема на изборите за Европейски парламент през следващата година. \r\n„Европейските лидери са неадекватни, те не могат да защитят Европа от имиграцията“ продължи унгарският лидер. \r\n„Хюриет“ отбелязва, че за разлика от критичния тон към  Западна Европа и миграцията, Орбан говори по съвсем друг начин за страните по външните граници на Европейския съюз, които са подложени на критики от Брюксел. \r\nМинистър-председателят на Унгария обяви, че европейската политика на въвеждане на санкции срещу Русия е „примитивна“. \r\n***   Шест нови кораба ще влязат в състава на Руския черноморски флот до края на годината, предава  РИА Новости. \r\nТова бе отбелязано от командващия на Руския черноморски флот Александър Моисеев. Той отбеляза ,че три кораба са влезли в състава на формированието от началото на годината като фрегатата „Адмирал Макаров“. \r\nТой уточни, че в състава на ЧФ ще влязат малки ракетни кораби, катери и друга техника. \r\n***  Според очевидци на убийството на известния белградски адвокат Драгослав Огнянович, извършителят е мъж, облечен с черно и с каскет на главата, висок около метър и 80 сантиметра, предава македонският  „Фокус. \r\nСпоред свидетели, убиецът след стрелбата е отпътувал с автобус, с който е избягал. \r\n„Нападателят избяга на автобусна спирка и се качи на автобус“, твърдят жителите на улица „Антифашистката борба“ в кв. „Нови Белград“, където е извършено престъплението.  \r\nПо време на нападението е бил ранен синът на Огнянович – 26-годишният Петър. Очевидци твърдят, че бащата е издъхнал в ръцете на сина си. \r\n„Когато излязох, видях Петър да седи  и да държи баща си в прегръдките си. Той повтаряше „татко, татко“. Полицията и лекарите дойдоха бързо, но те само потвърдиха смъртта“, заяви очевидец пред  сръбските медии. \r\nСъседите са чули няколко изстрела. Синът на Огнянович, Петър, е ранен в дясната ръка. \r\n***  Адвокатската колегия на Сърбия нареди на всички адвокати в страната да спрат работа в знак на протест срещу убийството на известния им колега Драгослав Огнянович, който снощи бе застрелян пред дома си в Белград, предава скопският телевизионен канал   „A1oN“. \r\nПо време на кариерата си 57-годишният Огнянович е бил адвокат на Лука Бойович, лидер на „Земунския клан“, както и на бившия югославски лидер Слободан Милошевич пред Трибунала в Хага и на съпругата му Мира Маркович. \r\n„Искаме да изпратим ясно послание за единството в професията и категоричната решимост, че такива случаи няма да бъдат толерирани“, съобщава адвокатската колегия. \r\nСпоред местните медии, 26-годишният син за убития е бил ранен при нападението, което се случило преди влизането в сградата, в която живеят. Свидетел твърди, че след стрелбата той е видял мъж, облечен в черно, избягал от мястото на престъплението. \r\nКамарата предложи добра награда за информация, която би спомогнала за арестуването на убиеца на Онянович. \r\n***", "date": "2018.07.29", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/07/29/2550963/predstoyashti-sabitiya-v-stranata-za-30-yuli-agentsiya-fokus.html", "text": "*** \r\nОт 11.00 часа в зала „Киев“ на парк-хотел „Москва“ ще се проведе заседание на Националния съвет на Съюза на демократичните сили. След заседанието ръководството на синята партия от 13.00 часа ще даде пресконференция на тема: Десният прочит на „Визията за България“ на БСП. \r\n*** \r\nОт 13.30 часа в галерия „Сердика“, в обновеното пространство на Женския пазар на бул. „Стефан Стамболов“ 90Б, ще се проведе пресконференция във връзка с тазгодишното издание на най-стария еко фест в България – „Беглика фест“. \r\n*** \r\nОт 17.00 часа пред сградата на Народното събрание ще се съберат участниците в протеста на родителите на лица с увреждания под надслов „Системата убива - всички“. В 17.30 часа протестиращите ще се отправят към сградата на Министерския съвет, където протестът се очаква да продължи до 20.00 часа. \r\n*** \r\nОт 17.30 часа в хотел „Маринела“ ще се състои церемонията по награждаване на победителите в Световното първенство по шахмат за незрящи. \r\n*** \r\nОт 14.00 часа в зала „Компас“ на хотел „България“ ще се проведе информационен ден във връзка с ОП „Добро управление“ (ОПДУ) и нова процедура за предоставяне на безвъзмездна финансова помощ чрез подбор на проектни предложения за повишаване на гражданското участие в процесите на формулиране, изпълнение и мониторинг на политики и законодателство. \r\n*** \r\nОт 20.30 на Лятна сцена „Охлюва“ ще се проведе концерт „Гласовете на маестро Валентин Пейчинов“.  \r\n*** \r\nОт 17.00 часа до палатковия лагер на родителите на деца и младежи с увреждание отново ще се проведе протест \"Системата ни убива\". Към 18.00 часа към техния протест ще се присъединят представители на мотоклубовете във Варна.  \r\n***  \r\nОт 20.00 часа в Летния театър ще бъде представена „Горката Франция“ – театрална постановка.  \r\n*** \r\nОт 10.00 часа в заседателната зала на Община Враца ще се проведе пресконференция на кмета Калин Каменов.  \r\n*** \r\nОт 11.00 часа на пл. „България“ кметът на Община Димитровград Иво Димов и служители от общинска администрация ще направят демонстрация на най-новите високотехнологични превозни средства в общината - електрически триколки. \r\n*** \r\nОт 08.00 часа в Народно читалище „Йордан Йовков – 1870 г.“ ще се проведе летен детски център за игри и забавления. \r\n*** \r\nОт 09.00 часа в Младежки център – Добрич ще започне поредният ден от Еко лято 2018. \r\n*** \r\nОт 10.30 часа в Художествена галерия – Добрич ще се проведе лятна работилница за въображение. \r\n*** \r\nВ 09.30 часа е зала 2 на Окръжния съд ще се проведе заседание по делото срещу Анна П., обвинена, че в ролята си на счетоводител на К.К. е избегнала установяването и плащането на данъчни задължения в особено големи размери.  \r\n*** \r\nВ 13.30 часа в зала 2 на Окръжния съд ще се проведе заседание по делото срещу Борис Г. и Едуард М., обвинени в палеж на шахта с прилежащите в нея движими вещи, собственост на две търговски дружества за предоставяне на интернет- и телевизионни услуги.  \r\n*** \r\nОт 20.00 часа в Античния театър ще се състои церемонията по официално откриване на 24-тото издание на Международния фолклорен фестивал в Пловдив. \r\n*** \r\nОт 19.00 часа започва програмата на празниците „Море от вино“ - на три места в града музиканти от Джаз формация Fourth Edition-София и Нейко Бодуров Квартет – Варна ще изнасят концерти на крайбрежната алея при фигурата „Чайка”, на емблематичната беседка до Стария кей и в парка до кафе „Summer refresh“. От 20.30 часа на външната сцена на НЧ „Просвета 1888“ ще се състои и официалното откриване на празниците, ще бъде посрещнат Дионисий и свитата му, след което започва концертът на Теодосий Спасов Джаз Квартет. \r\n*** \r\nОт 10.00 часа председателят на Държавната агенция за закрила на детето (ДАЗД) д-р Елеонора Лилова и д-р Джейн Муита – представител на УНИЦЕФ за България, ще гостуват на децата от Центъра за настаняване от семеен тип в гр. Разлог. Те ще бъдат придружени от кмета на Община Разлог инж. Красимир Герчев. След посещението в Центъра, от 12.00 часа, д-р Лилова и д-р Муита ще участват в приготвянето на традиционни български ястия в с. Горно Драглище.  \r\n***  \r\nОт 10.00 часа в Детски отдел на Градската библиотека ще се проведе инициативата„7 –те чудеса на света”-пътешествие без куфар до храма на Артемида в Ефес. \r\n*** \r\nОт 10.00 до 12.00 часа в къщата музей „Гео Милев“ ще се проведат литературни занимания за деца от 5 до 9 години. \r\n*** \r\nОт 10.00 до 12.00 часа в детския отдел на библиотека „Родина“ ще се проведе лятна детска академия.", "date": "2018.07.29", "title": "Предстоящи събития в страната за 30 юли (Агенция „Фокус“)"}
{"url": "http://www.focus-news.net/news/2018/07/29/2550960/nimh-utre-na-mnogo-mesta-otnovo-shte-ima-valezhi-pridruzheni-s-gramotevitsi-maksimalnite-temperaturi-shte-sa-mezhdu-28-i-33.html", "text": "През следващото денонощие облачността над страната ще е разкъсана, през деня над Източна България по-често намаляваща до слънчево. През нощта и преди обяд в отделни райони, а в следобедните часове на много места отново ще има краткотрайни валежи придружени с гръмотевици. На отделни места, главно в северозападната половина на страната и Родопите валежите ще са временно интензивни. Остават условията за локални градушки. Ще духа слаб до умерен вятър от север-североизток. Температурите ще останат без съществена промяна и максималните ще са между 28° и 33°. Това съобщи за  Агенция „Фокус”  дежурният синоптик Евгения Егова от  Националния институт по метеорология и хидрология (НИМХ) при Българската академия на науките (БАН) . \r\nНад Черноморието ще бъде предимно слънчево, с временни увеличения на облачността. На места, главно в следобедните часове, ще има краткотрайни валежи придружени с гръмотевици. Ще духа слаб до умерен вятър от север-североизток. Максималните температури ще са 27°-29°. Температурата на морската вода е 25°-27°. Вълнението на морето ще бъде 1-2 бала. \r\nНад планините ще се развива купесто-дъждовна облачност и ще има краткотрайни, временно интензивни валежи, придружени с гръмотевици и временно усилване на вятъра. Максималната температура на височина 1200 метра ще е около 21°, на 2000 метра – около 16°. Атмосферното налягане е по-ниско от средното за юли и ще остане без съществена промяна. \r\nПрез нощта срещу вторник на отделни, а през деня във вторник на много места в страната, ще има краткотрайни, в отделни райони интензивни валежи, главно в следобедните часове и до полунощ, придружени с гръмотевици, възможни са и градушки. По-голяма вероятност за значителни количества има в Западна и Централна България. Температурите ще останат малко по-ниски от обичайните за края на юли - преобладаващите максимални ще са между 27° и 32°. През първите два дни от август пак ще има превалявания, но те ще са в следобедните часове и главно в Западна и Централна България, където отново са възможни интензивни, в отделни райони значителни извалявания. Преди обяд ще бъде предимно слънчево.", "date": "2018.07.29", "title": "НИМХ: Утре на много места отново ще има валежи, придружени с гръмотевици, максималните температури ще са между 28° и 33°"}
{"url": "http://www.focus-news.net/news/2018/07/29/2550966/temenuzhka-petkova-shte-otgovorya-na-siderov-za-zlatnata-kontsesiya-v-chelopech-ako-me-popita-shte-podgotvyame-profesionalno-uchenitsi-za-energetikata.html", "text": "Ще отговоря на Сидеров за „златната“ концесия в Челопеч, ако ме попита, ще подготвяме, професионално, ученици за енергетиката. Това каза министърът на енергетиката Теменужка Петкова в предаването \"Беновска пита\" по Канал 3 и Радио \"К2\", съобщиха от екипа на  предаването .  \r\nИлиана Беновска: Правим този запис в петък, 27 юли, и ще го излъчим в днешното издание на „Беновска пита”. Г-жо Петкова, благодаря Ви за това, че приехте поканата за участие в „Беновска пита”! Озаглавих шеговито нашия разговор – „България – накъде, към река Москва или към река Потомак (река, която преминава през столицата на САЩ Вашингтон – бел. авт.) ?”, в енергетиката имам предвид.  \r\nТеменужка Петкова: В енергетиката и не само в енергетиката – България трябва да върви в посоката, която следват нейните национални интереси! Аз мисля, че в областта на енергетиката правителството работи изключително целенасочено и следва именно тази линия. Така че ние трябва да отстояваме нашите национални интереси, разбира се изцяло съобразени с интересите на нашето европейско семейство, но преди всичко трябва да направим това, което е най-добро за България! \r\nИлиана Беновска: Сега ще минем към конкретните теми, но искам да Ви попитам – как според Вас се развиват отношенията между коалиционните партньори ГЕРБ и Обединени патриоти? Това влияе ли на енергетиката и модерната напоследък тема между Волен Сидеров и Валери Симеонов – концесията на Дънди (канадската компания Дънди прешъс металс – бел. авт.), златната концесия в Челопеч? Зададе се парламентарен въпрос от трибуната, от страна на Волен Сидеров, към вицепремиера Симеонов, който обаче му каза, че концесиите от този вид са в патримониума на вицепремиера Томислав Дончев и на Вас като министър на енергетиката. Вие можете ли да дадете отговор защо Валери Симеонов не отговори и второ – отговор на въпроса на Волен Сидеров какво се случва с тази концесия? \r\nТеменужка Петкова: Първо, по отношение на коалицията, аз мисля, че за всички стана ясно по безспорен начин, още в рамките на вчерашния ден, че коалицията е стабилна, управлението е стабилно, правителството работи на пълни обороти, имаме подкрепата и на българския парламент! Така че сме се концентрирали върху изключително важните задачи, които стоят пред нас. Що се отнася до въпроса, който г-н Сидеров е поставил към г-н Валери Симеонов, да, наистина законодателството, свързано с подземните богатства, е в обхвата на Министерството на енергетиката. Що се отнася до конкретната концесия на Дънди – тя е концесия, която знаете, че като концесионен договор е сключена още далечната 1999 година. Условията в рамките на този концесионен договор са такива, каквито тогава законодателството е предвиждало. Същото се отнася и по отношение на концесионните възнаграждения, които този концесионер трябва да плаща. Аз съм имала възможност и в рамките на предишния управленски мандат да отговоря на подобни въпроси по отношение на тази концесия. Разбира се готова съм да отговоря отново на поставените въпроси, тъй като тя има голям обществен отзвук, знам, че вълнува много хора, темата е важна. Това, което мога да кажа е, че от началото на концесионния договор до настоящия момент – от тази концесия са постъпили над 128 милиона лева! \r\nИлиана Беновска: В същото време обаче Волен Сидеров твърди, че концесионерите печелят в пъти повече, десетки пъти може би повече! \r\nТеменужка Петкова: Концесионното възнаграждение се определя съгласно една специална наредба. Тази наредба е приета с постановление на Министерски съвет от 1999 година. Цените, по отношение на тези концесионни възнаграждения, са пряко свързани с цените на Лондонската метална борса. Разбира се пак акцентирам върху това, че съм готова да дам отговор на всички тези въпроси, да представя цялата информация, налична в Министерството на енергетиката.  \r\nИлиана Беновска: От тука аз сякаш схванах намека, че може би Волен Сидеров ще иска преразглеждане, поне преглед по реда на надзора, ако мога така да се изразя, на всички други останали концесии за подземните богатства. Вие имате ли поглед какво се случва? Има ли нужда от санкции някъде? \r\nТеменужка Петкова: Вижте, нормативната уредба в областта на подземните богатства предвиждаше допреди няколко години, до 2011 г., до създаването на единния орган, този тип подземни богатства да се предоставят от различни министерства. В това число Министерство на околната среда и водите е предоставяло една част от тези концесии, Министерство на регионалното развитие също е предоставяло такъв тип концесии, Министерство на икономиката и енергетиката (двата ресора са били обединени в едно министерство до 2014 г. – бел. авт.). Безспорно има такива концесии, които са сключвани като договори назад във времето. Те са сключени съобразно тогава действащото законодателство. Със сигурност настоящата нормативна уредба, настоящото транспониране на европейски директиви в областта на минералносуровинната индустрия, води до промяна в цялата тази база. Съвсем скоро предстои да бъдат внесени промени в Закона за подземните богатства, аз се надявам да се случи през есента. Разбира се ние ще обсъдим всички тези промени с колегите от бранша, с народните представители. Така че, ако е налице необходимост от промяна на законодателството в конкретни области, които ние сме идентифицирали като такива, по отношение на които може да се направи определена промяна, определено подобрение, така че да бъде защитен в максимална степен националният интерес, разбира се те ще бъдат направени! \r\nИлиана Беновска: Но вероятно тези промени ще бъдат направени не с обратна сила, както стана в случая със Закона за приватизация, нали така? \r\nТеменужка Петкова: По принцип няма как да имат ретроактивно действие, такъв тип промени, още повече тук става въпрос за инвестиции, става въпрос за ресурс, който до този момент е вложен. Разбира се целта на нашето правителство е да запазим интереса на тези инвеститори, да се запази размерът на инвестициите, защото тези инвестиции са свързани с голям брой лица, които работят в тези предприятия. Така че всичко онова, което бъде постигнато като договореност, като възможни промени в закона, разбира се трябва да бъде съобразено и с това – да бъдат защитени интересите на инвеститорите и от друга страна – да бъде защитен в максимална степен общественият интерес!  \r\nИлиана Беновска: Но едно последно изречение за Челопеч – златната концесия на Дънди прешъс буди периодично интерес и публични дебати, и различни становища! Вие ще си направите ли труда да информирате Волен Сидеров, пък защо не и нас, медиите, и обществото – какво точно се прави по тази концесия и има ли наистина прекомерно обогатяване от страна на концесионера за сметка на това, което бихме могли ние да добиваме, като държава, ако не бяхме дали тази концесия? \r\nТеменужка Петкова: Аз като министър съм длъжна да отговоря на всеки един въпрос! \r\nИлиана Беновска: Но няма такъв зададен към Вас? \r\nТеменужка Петкова: Да, когато ми бъде поставен от страна на народните представители, на нашите коалиционни партньори, разбира се ще предоставя цялата необходима информация, ще запозная всеки един от колегите с информацията, която е налична в Министерството на енергетиката. Няма нищо тайно в цялата тази база данни, нещо повече – Националният регистър на концесионните договори е публичен, всяка една заинтересована страна би могла да види какво се съдържа в него. Аз мисля, че няма такъв проблем! Не знам до колко биха могли да бъдат публично оповестени – търговска тайна или някакви други информации, които са определени като класифицирани, ако има такива в рамките на договора.  \r\nИлиана Беновска: Тоест Волен Сидеров, ако се обърне към Вас по съответния ред, с въпрос в Народното събрание или пък писмено, Вие ще отговорите? \r\nТеменужка Петкова: Разбира се, аз съм длъжна да отговоря на всеки един въпрос и на всяка една информация, която народните представители искат да бъде проверена и да им стане известна! Аз съм длъжна да го направя и ще го направя! \r\nИлиана Беновска: Сякаш скритият намек беше, от страна на Волен Сидеров, че Валери Симеонов има някакви интереси в тази концесия! Вие имате ли поглед дали е така? \r\nТеменужка Петкова: Не, не бих казала, не са ми известни, няма индикации да има подобни неща! Това е концесия, която, както вече споменах, води своето начало от 1999 година. Всички клаузи в този договор са ясно определени още тогава. Възнаграждението е ясно определено, съответно неговият ред за определяне. Така че не бих казала, такива неща няма! \r\nИлиана Беновска: Да, ясно! Добре, връщам се отново към началото – колко е дълъг пътят за връщане на България към Москва, ако мога образно да го кажа? Какво се случва с АЕЦ „Белене”? Какво се случва с удължаването на живота на блоковете на АЕЦ „Козлодуй”? Какво пък ще се случи, това е малко косвен въпрос, по Турски поток, защото очевидно засега Южен поток няма да се промени? \r\nТеменужка Петкова: В областта на енергетиката – за България Русия е стратегически партньор, това не е случайно! Както знаете по отношение на доставките на природен газ на този етап ние имаме един-единствен източник за доставка на природен газ и това е руският природен газ! Разбира се ние работим много упорито в посока диверсификация, тъй като това е гаранция за сигурност на доставките, гаранция за конкурентни цени. По отношение на ядрената енергетика също имаме дългогодишно сътрудничество, повече от 40 години ние работим заедно с нашите руски партньори в областта на ядрената енергетика. Знаете съвсем скоро, преди броени дни, всъщност беше връчен протоколът, беше връчена цялата документация, свързана с удължаването на живота на Шести блок на АЕЦ „Козлодуй” с още до 30 години! Миналата година удължихме живота на Пети блок на АЕЦ „Козлодуй” със същия срок! Получихме и десет годишни лицензи от Агенцията за ядрено регулиране! Това, което се случи, благодарение на нашето изключително добро сътрудничество с партньорите ни от „Росатом”, е, че ние успяхме да гарантираме работата на централата в следващите години. Това е централата, която осигурява енергия на достъпни цени, която доставя енергия, която е чиста енергия!    \r\nИлиана Беновска: Да де, но докато ние удължаваме живота на реакторите в АЕЦ „Козлодуй” – Русия строи атомна централа в Турция, и то съвсем близо до нашата граница, а няма индикации за проявен интерес към АЕЦ „Белене”! \r\nТеменужка Петкова: Напротив, нашите руски колеги многократно заявяват, че те приветстват решението на българския парламент, съответно на българското правителство, за връщане към това да се търси възможност за реализация на проекта АЕЦ „Белене”! Онзи ден, в рамките на пресконференцията, която даде г-н Комаров, първият заместник-генерален директор на „Росатом”, той отново подчерта, че ще помагат на България по всякакъв начин, така че проектът да бъде реализиран! Знаете, че предстои да бъде даден старт на процедура за избор на стратегически инвеститор. До края на октомври трябва да бъде подготвена процедурата и трябва да бъде предложена структурата на проекта. Така че в настоящия момент – ние тук, в министерството, работим в тази посока и когато процедурата бъде обявена, с ясни критерии, прозрачна, публична процедура, тогава ще бъде момента, в който ще видим кои наши потенциални партньори биха заявили интерес към участие в този проект. \r\nИлиана Беновска: Говореше се много пъти и очакванията ни са големи към китайски стратегически инвеститор, обаче остана открит въпросът на срещата „16+1”, на Централна и Източна Европа – Китай. Дали Китай би инвестирал в атомна централа в България без държавна гаранция? \r\nТеменужка Петкова: Този въпрос беше обсъден на най-високо ниво, на срещата между премиера Борисов и премиера на Китай. От наша страна – премиерът представи нашата визия за възможността за реализация на този проект, съответно ясните условия, които и българският парламент определи, именно реализация на проекта на пазарна основа, без предоставяне на държавни гаранции, без сключване на дългосрочен договор за изкупуване на електрическата енергия от страна на българската държава. От страна на китайския премиер беше потвърден и препотвърден интереса, който до този момент „Си Ен Си”, най-голямата държавна ядрена компания в Китай, засвидетелства по отношение на този проект. В последствие представител именно на „Си Ен Си”, в рамките на същия ден отбеляза, че те ще участват в процедурата за избор на стратегически инвеститор, при условията, които българската държава е определила. Така че аз смятам – тепърва предстои да разберем доколко реален, доколко наистина голям е интереса, който китайските партньори заявяват до този момент към реализация на проекта „Белене”. \r\nИлиана Беновска: А как ще коментирате това, че Комисията за защита на конкуренцията прецени, че Инерком не би бил качествен инвеститор за ЧЕЗ? \r\nТеменужка Петкова: Комисията за защита на конкуренцията е компетентният орган в нашата страна, когато става въпрос за концентрация по отношение на пазара, когато става въпрос за антимонополното законодателство в нашата страна. Така че решението на Комисията за защита на конкуренцията е решение на компетентния орган. Всички ние трябва да се съобразим с него!  \r\nИлиана Беновска: И това какво означава, че за ЧЕЗ, евентуално, ако това решение влезе в сила след обжалване, трябва да се появи нов потенциален купувач, така ли? \r\nТеменужка Петкова: Тук е въпрос и на законодателството на чешката държава, тъй като Вие знаете, че тази процедура се провежда по условията и при реда на чешкото законодателство. \r\nИлиана Беновска: Да, скритият ми въпрос ще го задам по-явно – дали България ще си промени позицията, дали няма да прояви желание да придобие обратно държавата ЧЕЗ, както социалистите настояват? \r\nТеменужка Петкова: Интересно е това настояване на колегите от Българската социалистическа партия, защото през 2003 г. правителството, което взе решение за приватизация на електроразпределителните предприятия, включваше в своя състав, доколкото си спомням и ако не ме лъже паметта, а аз имам добра памет, участваха и колеги от Българската социалистическа партия! Така че те би трябвало да знаят какви са били мотивите им. Има специална стратегия, която е приета от правителството, тази стратегия е одобрена от българския парламент. В нея много ясно са посочени мотивите, поради които държавата решава да напусне участието си в тези електроразпределителни предприятия и да се откаже от участие в ЕРП-тата, съответно да ги раздържави. Сега да се връщаме обратно в тази посока – според мен не е обосновано! Нещо повече, ако държавата се върне в ЧЕЗ – какво остава за другите две електроразпределителни предприятия? Как биха се почувствали българските граждани, които живеят на територията и ползват услугите на другите две електроразпределителни предприятия? Така че мисля, че това е малко пресилено като желание, но разбира се всеки е свободен да изразява това, което смята за важно и правилно за него!  \r\nИлиана Беновска: И един въпрос свързан с програмата на правителството – Вие знаете, че една от централните теми на ГЕРБ и на коалицията с Обединени патриоти е образованието. „Радио К2” и „Канал 3” ще започнат в „Беновска пита” една кампания за показване привлекателните страни на професионалното и дуалното образование. Разглеждах, така, във Вашия ресор има много възможности, има и гимназии, в които се преподават подобни профили. Къде биха могли учениците на практика да се учат, за да придобиват този занаят, тези умения и да влезнат в енергетиката като необходими  кадри без висше образование? \r\nТеменужка Петкова: Разбира се темата с образованието и с квалификацията на кадрите е изключително важна! Тя е важна за целия български бизнес, важна е и за държавата, важна е за държавната енергетика, особено! Аз се опитвам да направя един поглед напред, в бъдещето. Ако всичко с процедурата за АЕЦ „Белене” бъде успешно, то тогава възниква въпроса – имаме ли капацитета, имаме ли готовността? \r\nИлиана Беновска: Аз предният път Ви питах: „Ще си внасяме ли японци отнякъде, имаме ли кадри?”.  \r\nТеменужка Петкова: Слава Богу, в АЕЦ „Козлодуй” има създадена една изключително добра школа по отношение на този тип кадри! Ние разполагаме с изключително добри специалисти. Това се подчертава всеки път, когато има разговори с нашите колеги от „Росатом”, които правят цялото това обследване във връзка с удължаването на живота на Пети и Шести блок на централата. За да бъде централата ни в такова добро състояние, за да отговаря на най-високите критерии за сигурност, безспорно огромна е ролята на хората, които работят там!  \r\nИлиана Беновска: Тоест Козлодуй би могъл да бъде една база за обучаване на кадри?  \r\nТеменужка Петкова: Да, Козлодуй би могъл да бъде една такава база за обучаване на кадри! Разбира се и по отношение на ТЕЦ 2, по отношение на „Мини Марица-изток”.  \r\nИлиана Беновска: ТЕЦ 2 е ТЕЦ „Марица-изток 2”. \r\nТеменужка Петкова: ТЕЦ „Марица-изток 2”, мините. Електроенергийният системен оператор също е едно средище на едни много добри специалисти в областта на електроенергетиката! Националната електрическа компания също разполага със сериозен капацитет и по отношение на водноелектрическите централи, тъй като знаете, че ВЕЦ-овете в държавната енергетика са концентрирани именно в националната електрическа компания. Качеството на кадрите, наличието на необходима смяна на поколенията, която да бъде адекватна на ситуацията, е много важна! Така че ние сме готови, отворени да работим в тази посока! Между другото добър пример в това отношение са колегите от минералносуровинната индустрия, които вече от няколко години работят в тази посока, с образованието в конкретни специализирани училища, обучителни центрове, които да създават кадри за минералносуровинната индустрия! \r\nИлиана Беновска: Да, това е така, благодаря Ви! Значи, поставих Ви един въпрос, обикновено в частния бизнес се нарича корпоративна социална отговорност, а тука в случая може да се нарече правителствена социална отговорност! Ще продължим нататък по темата в следващите стъпки! \r\nТеменужка Петкова: Разбира се! Много е важна тази тема, ние сме готови да продължим напред заедно с Вас! \r\nИлиана Беновска: Благодаря Ви много за това интервю! \r\nТеменужка Петкова: Аз също благодаря! \r\nИлиана Беновска: Всичко хубаво! \r\nТеменужка Петкова: Всичко добро и от мен!", "date": "2018.07.29", "title": "Теменужка Петкова: Ще отговоря на Сидеров за „златната“ концесия в Челопеч, ако ме попита, ще подготвяме, професионално, ученици за енергетиката"}
{"url": "http://www.focus-news.net/news/2018/07/29/2550968/blagoevgrad-s-normalna-intenzivnost-e-trafikat-v-oblastniya-tsentar.html", "text": "С нормална интензивност е трафикът в областния център, предаде репортер на  Радио „Фокус“ – Пирин . Всички светофарни уредби са изправни. Няма образували се задръствания по основните пътни артерии в града. Нормално се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Без проблеми и без задръствания се осъществява движението и на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“. Градският транспорт се движи по разписание, без закъснение. \r\nЛора КАЛЧЕВА", "date": "2018.07.29", "title": "Благоевград: С нормална интензивност е трафикът в областния център"}
{"url": "http://www.focus-news.net/news/2018/07/29/2550969/harieta-garibyan-pluven-klub-metropol-burgas-pluvaneto-podobryava-samochuvstvieto-na-detsata-zaedno-sas-zdraveto-i-vanshniya-im-vid.html", "text": "Плуването подобрява самочувствието на децата, заедно със здравето и външния им вид. Това каза за  Радио „Фокус“ – Бургас  Хариета Гарибян, треньор в плувен клуб „Метропол“ – Бургас. По думите ѝ това е спорт, в който няма травми. Също така, то извайва тялото, пропорциите стават много по-правилни, отколкото при който и да е друг спорт. \r\n„Ние живеем в близост до морето и според мен всяко дете би трябвало да има някакви умения по плуване“, посочи още Гарибян. Според нея любителите на плуването твърдят, че бътерфлаят е най-сложният за възприемане стил на плуване, но тя смята, че това не е така. \r\n„На пръв поглед брустът изглежда най-лесният стил, макар че се оказва точно обратното“, допълни Гарибян. По думите ѝ децата първо трябва да усъвършенстват стиловете кроул и гръб, след което да преминат към бътерфлай, който е сходен на първите два, а най-накрая да завършат с бруст, чиито движения са различни от тези на останалите стилове. \r\nМария ГЕОРГИЕВА", "date": "2018.07.29", "title": "Хариета Гарибян, плувен клуб „Метропол“ – Бургас: Плуването подобрява самочувствието на децата, заедно със здравето и външния им вид"}
{"url": "http://www.focus-news.net/news/2018/07/29/2550970/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Натоварено е и движението по второкласен път – 19 Симитли – Гоце Делчев. През деня няма регистрирани инциденти на пътя. Пътните настилки са предимно сухи. В Областта няма въведения ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена опасност от падащи камъни има в Кресненското дефиле и прохода „Предел“. \r\nЛора КАЛЧЕВА", "date": "2018.07.29", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/07/29/2550972/prof-d-r-georgi-stanishev-okolo-10-mesetsa-sa-nuzhni-za-finalizirane-na-proektnata-faza-i-start-na-realizatsiyata-na-nov-gradski-tsentar-vav-veliko-tarnovo.html", "text": "Около 10 месеца би бил срокът за финализиране на проектната фаза и старт на реализацията на нов градски център във Велико Търново, щом бъде осигурено финансирането. Това каза пред журналисти професор Георги Станишев, предаде репортер на  Радио „Фокус“ – Велико Търново . Той бе председател на авторитетното жури, оценяващо идейните проекти за експозиционен център – първата сграда в бъдещата централна градска част, както и за градоустройствени концепции за развитието, пространственото и устройственото планиране на цялата територия. „Мога да кажа, че ако сега следва извикване на тази група архитекти, класирани на първо място, да се запознаят с общината, да направят една лекция за своето творчество, за самия проект, да обяснят каква е била концепцията им и да отговорят на въпросите на обществеността, то от подписването на договор за проектиране са нужни от 8 до 10 месеца за финализиране на проектната фаза. След това може да започне изграждането на експозиционния център, разбира се – при осигурено финансиране. От гледна точка на финанси, не мога да кажа кога ще може Общината да получи средства, на които тя разчита и да ги инжектира в проекта“, коментира проф. Станишев. \r\nТой допълни, че организацията от страна на Общината при провеждането на конкурса е била безупречна от гледна точка на подреденост и точност във времевия процес. „Зад гърба си имам най-малко 15-20 журирания в редица страни, но тук нямам какво да кажа. Съответно журито също се постара да бъде перфекционистко по отношение на либерално-демократичния метод, по който се проведе самия избор на отделните премирани проекти, така и по отношение на времето което ни бе дадено, за да дебатираме и свършим своята работа“, каза още архитектът. Той допълни, че времето, с което членовете на журито са разполагали за оценка на идейните проекти, е било напълно достатъчно. \r\nМария НЕДЕВА", "date": "2018.07.29", "title": "Проф. д-р Георги Станишев: Около 10 месеца са нужни за финализиране на проектната фаза и старт на реализацията на нов градски център във Велико Търново"}
{"url": "http://www.focus-news.net/news/2018/07/29/2550973/pazardzhik-traditsionniyat-sabor-na-yundola-shte-se-provede-na-26-avgust.html", "text": "Тази година  традиционният събор на Юндола  ще се проведе на 26  август, съобщиха за  Радио „Фокус“ - Пазарджик  от пресцентъра на Община Велинград. Празникът по традиция ще започне в 11:30 часа, а гостите на събора освен че ще могат да се насладят на богатата фолклорна програма, ще могат да си устроят и пикник сред прохладата на вековните борове или да посетят някоя от природните забележителности в близост до курорта. Всяка година съборът на Юндола събира над 10 хиляди души от цялата страна. И тази година  пехливански борби, които се организират от състезателите по борба Александър Томов и Венко Цинцаров, ще радват любителите на този спорт. Съборът на Юндола води своето начало от 1957 година, когато в сърцето на Родопа планина в живописната местност среща си дават млади и стари родопчани, разпилени от живота по всички краища на България. \r\nРадослава МУРДЖЕВА", "date": "2018.07.29", "title": "Пазарджик: Традиционният събор на Юндола ще се проведе на 26 август"}
{"url": "http://www.focus-news.net/news/2018/07/29/2550959/ria-novosti-savetnik-na-donald-tramp-zayavi-che-sasht-mogat-da-otmenyat-mitata-varhu-evropeyskata-stomana-ako-pregovorite-minat-dobre.html", "text": "По-високите вносни мита върху стоманата от Европа могат да бъдат отменени, ако търговските преговори с Европейския съюз са успешни, заяви съветникът по икономическите въпроси на американския президент Лари Кудлоу, предава  РИА Новости. \r\n„Ако сделката тръгне добре, тя трябва да мине няколко етапа. Не мисля, че ще има мита върху стоманата от Европейския съюз. Не мисля, че ще има мита и върху вносните автомобили. Не искам да изпреварвам събитията, но президентът обозначи... Обсъдихме това“, заяви Кудлоу. \r\nНа свой ред, министърът на финансите на САЩ Стивън Мнучин отбеляза, че ЕС трябва да отвори пазарите си за селскостопанска продукция от САЩ. \r\n„Имахме конкретни разговори за соята, но... беше казано ясно, че нашата цел е част от общото споразумение да се заключва в това, че европейците ще дадат по-големи възможности на нашите фермери и нашето селско стопанство“, подчерта министърът в ефира на Fox News. \r\nРИА припомня, че по-рано тази седмица се проведоха преговори между президента на САЩ Доналд Тръмп и председателя на Европейската комисия Жан-Клод Юнкер. След преговорите, американският държавен глава обяви, че страните започват да работят по посока отмяна на всички мита и субсидии, както и че ЕС ще започне да купува повече втечнен газ и соя от Съединените американски щати. \r\nМинистърът на търговията на страната Уилбър Рос уточни, че Вашингтон засега няма да увеличава митата върху европейските автомобили, но оставя в сила вече увеличените ставки върху вноса на стомана и алуминий. \r\nПревод и редакция:", "date": "2018.07.29", "title": "РИА Новости: Съветник на Доналд Тръмп заяви, че САЩ могат да отменят митата върху европейската стомана ако преговорите минат добре"}
{"url": "http://www.focus-news.net/news/2018/07/29/2550976/nimh-v-7-oblasti-e-obyaven-zhalt-kod-za-dazhd-i-gramotevitsi-na-30-yuli.html", "text": "В 7 области е обявен жълт код за дъжд и гръмотевици на 30 юли. Това сочи справка на сайта на  Националния институт по метеорология и хидрология (НИМХ)  при БАН. Областите, за които важи предупреждението са: Видин, Монтана, Враца, Плевен, Ловеч, Велико Търново и Габрово.  \r\nОт НИМХ предупреждават, че ще има валежи от дъжд, в следобедните часове, придружени с гръмотевици. Остават условията за локални градушки. Сумарните количества за денонощието се очаква да достигнат до 20-35 л/кв. м.", "date": "2018.07.29", "title": "НИМХ: В 7 области е обявен жълт код за дъжд и гръмотевици на 30 юли"}
{"url": "http://www.focus-news.net/news/2018/07/29/2550962/gd-granichna-politsiya-intenziven-e-trafikat-na-balgaro-rumanskata-granitsa-kakto-i-na-gkpp-kapitan-andreevo-gkpp-makaza-i-gkpp-kalotina.html", "text": "Интензивен е трафикът на българо-румънската граница, както и на ГКПП „Капитан Андреево“, ГКПП „Маказа“ и ГКПП „Калотина“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 18.00 часа. На ГКПП „Калотина“ трафикът е интензивен на вход и на изход за леки автомобили. На българо-гръцката граница трафикът е интензивен на ГКПП „Маказа“ на вход. На българо-турската граница на ГКПП „Капитан Андреево“ трафикът е интензивен на изход за товарни автомобили. На българо-румънската граница трафикът е интензивен на вход за леки автомобили на всички гранични контролно-пропускателни пунктове. На българо-македонската граница трафикът е нормален на всички гранични контролно-пропускателни пунктове. \r\nПо информация на дружеството “Дунав мост Видин – Калафат” АД, от 25 юли до 25 август 2018 г. ще бъде извършван ремонт на участък от пътя преди ГКПП - Видин. За този период временно движението ще се осъществява двупосочно в едно платно.", "date": "2018.07.29", "title": "ГД „Гранична полиция“: Интензивен е трафикът на българо-румънската граница, както и на ГКПП „Капитан Андреево“, ГКПП „Маказа“ и ГКПП „Калотина“"}
{"url": "http://www.focus-news.net/news/2018/07/29/2550975/notev-i-glavchev-fenovete-na-bregovich-ne-sa-bsp-ninova-beshe-s-nebalgarsko-kolelo.html", "text": "Явор Нотев, заместник-председател на 44-тото НС, ОП и Димитър Главчев, експредседател на 44-тото НС, в разговор с Илиана Беновска в седмичното обзорно политическо предаване  „Беновска пита“  по „Канал 3“ и „Радио К2“, заявиха позиции по следните теми: Какво се случи на Бузлуджа – чаши с Нинова, кючеци и противоречиви тези   \r\nБеновска посрещна гостите си в студиото и каза, че преди да преминат в мълчаливия летен сезон иска да ги попита за събитието от вчера на връх Бузлуджа, на което са се продавали чаши с лика на Корнелия Нинова, редом до чаши с лика на Сталин, Путин, Тодор Живков за цена от 5 лева. По сметка на Беновска, ако всеки от 70 000 присъстващи, както се тиражира, си купи по 1 чаша, това прави 350 000 лева. Нотев сподели, че има една безспорна истина за мероприятия от такъв характер – предават послания и най-дребните детайли, които ги съпровождат, и затова трябва да се отделя огромно внимание на организацията и хората, които взимат участие. Зам-председателят на НС обясни, че не иска да коментира повече, защото встъплението на Беновска е било достатъчно остро и изчерпателно, а относно чашите подчерта, че е много важно да се разбере търсеният ефект, но категорично заяви, че на този търговски проект не му е там мястото. Главчев се включи и сподели, че е мислел да не коментира този събор изобщо, но пък коментарът на водещата е бил много обстоен и затова няма как да не се изкаже по темата. Екс-председателят на НС обяви БСП за майстори на такива масови събития, които са изтъкани от вътрешни противоречия – колелото на лидера на БСП, която пламенно защитава българското производство, е чуждо творение, подчерта Главчев и обясни, че България е на 3-то място в Европа по производство и износ на велосипеди; чашите, които най-малкото е трябвало да бъдат на различна цена спрямо тежестта на изобразяваните личности,  а относно танците – „не може да се отрече чувство за ритъм, грациозност…“ каза екс-председателят на 44-тото НС. Беновска коментира, че ГЕРБ е придал голяма тежест на това мероприятие с пресконференцията, която са дали вчера. Главчев обясни, че е по повод езика, който е използван – отрицателни тези, омраза и раздаване на определения. Той подчерта, че не е имало нищо европейско в събитието и е трябвало „поне да се поучат от японските футболисти, които буквало си бяха изчистили съблекалнята и стадиона, където са били техните привърженици, но всеки си празнува рождения ден, както намери за добре, то е показателно“. Главчев подчерта, че „чинията“ е била стопанисвана от БСП, но състоянието е окаяно, а имайки предвид, че е паметник на историята на партията – би трябвало да се поддържа. Беновска обясни, че целта на коментара ѝ е да се направи анализ – за кого се събират пари с тези чаши – за Босия ли. Главчев се включи и каза, че има някаква „перверзия“ в защитаването му от БСП, ако това е така. Беновска обясни, че той все пак е човек, независимо дали е истина, че е подавал оплаквания до Ивайло Московски, който на запитване от нейна страна е отговорил, че по време на неговия мандат не е получавал нито един сигнал. „Там е едно съчетание между лявото и дясното, примерно – начело на партията е човек, който е бил в дясното пространство и се възползва от приватизацията, и сега говори съвсем спокойно, когато се обсъждаше поправката за изменение на въпросния закон за приватизацията, без да сметне за необходимо да декларира има или няма конфликт на интереси. Има едно, меко казано, раздвоение в БСП – губят политическа идентичност – либерали ли са, консерватори ли са, леви ли са, десни ли са, и като че ли се концентрира една нова синьо-червена мъгла“ заяви Главчев. Според него лявата идеология вече се губи в десни идеи. Нотев сподели, че извън историята с чашите, не е редно да се смесват хора, които са привлечени от световния изпълнител Горан Брегович, с хората, които подкрепят партията и идеите ѝ, които той определи като спорни. „Иска ми се политическите послания да бъдат аргументирани със съображения, които могат да бъдат поставени на анализ, и в които дори опонентът може да намери стойността идея и опора в търсенето на полезни решения за България. Такова поведение, такова послание очакваме от БСП, но не това се видя“. Какво се случва с Босия и сформираната комисия по неговите обвинения срещу Московски?; Протестите на майките \r\n„Говори се, че гравитиращият около БСП Кънчо Димитров, уволнен от ДАИ, го превозва с автомобила си и присъства на почти всички пресконференции, когато определена група от БСП напада министъра на транспорта Ивайло Московски и то персонално. Откъде накъде Цвета Караянчев, председателят на НС, трябваше да отиде в кухнята на Босия, в кухнята на всеки протестиращ ли ще отиде тя?. След като министърът на транспорта дава отговор по достъпа за информация, че няма нито едно оплакване от въпросния Бос, Вие направихте комисия в негова чест. Отговорете ми това какво значи.“ зададе Беновска. Главчев сподели, че и за него е странно това ходене, тъй като такава среща може да се осъществи и в НС, но, може би, е отишла в лично качество като жена и майка. Беновска го прекъсна и попита защо Босият не е отишъл на срещата в НС след като публично е оповестил, че ще отиде. Главчев каза, че е имало и много арогантни изказвания лично към Караянчева от негова страна и той лично не би отишъл в дома му. Нотев обясни, че Караянчева се е върнала по спешност от Варна, за да осъществи тази среща, и е направила всичко възможно да не бъде в дома на протестиращия, защото това удря авторитета на институцията и тя е споделила притеснението си от това, но поради медицинското състояние на Босия и от хуманна гледна точка тя е преценила така. Беновска се включи и спомена, че с днешния ден от гладуването Босия прави нов световен рекорд, но много жени и мъже гладуват на вода с дни и нищо не им се случва, дори това е утвърдена лечебна терапия. Тя подчерта, че не желае да профанира неговата гладна стачка, но според нея той гладува по принцип и заради липсата на зъби е попитала неговите приятели и застъпници защо не са се погрижили за това той да се храни нормално. Нотев обясни, че при посещението на Босия е имало и медицински екип и точно заради това е попитал Караянчева защо не са му включили система, имайки предвид състоянието му, за да няма черна „изненада“ на следващия ден, но той е отказал категорично. Зам.-председателят на НС подчерта, че Босият е идвал всеки ден до НС и е замерял с домати, пътувал е дотам, но въпреки това срещата не се е осъществила в НС. Главчев се включи и каза, че тези деяния остават безнаказани, защото органите на реда не могат да го задържат и той е оправдан. Беновска каза, че това не е естетически проблем и трябва да се предприемат инициативни действия за поставяне на зъби на Босия. Нотев и Главчев подкрепят тази инициатива. „Продължавате това, което анализираме в момента, като му създадохте комисия. Може ли да ми отговорите – на всеки ли, който твърди и това, което твърди не е вярно, Вие ще направите комисия?“ попита Беновска. Главчев отговори, че след като има такива твърдения трябва да се установи дали са верни, или не, макар че може да се спори дали НС е правилното място за протест, или автомобилната инспекция, например. Беновска подчерта, че ще наблюдава работата на комисията и колко пари ще се изразходят. Екс-председателят на НС обясни, че едни и същи пари получават комисиите и това не е толкова важно. Според Главчев след създаването на комисията Босият е трябвало да „смекчи начина си на гладуване“. Беновска разказа, че комисията е от 5 души, но 50 се събират, за да говорят от името на Босия без никаква конкретика. Екс-председателят обясни, че това е демокрацията и трябва всеки да бъде изслушан. Нотев каза, че не може всеки гражданин, макар и да поставя важна тема, да разчита, че незабавно ще се сформира комисия. Той обясни, че ситуацията е била изключително неудобна, плюс недостигът на време и възможните здравословни последици от това – са били притиснати да отговорят. Нотев добави и че са имали срок за създаване на комисия и уговорката е била Босият да започне да се храни – „НС сформира комисия с очакването, че ще преодолеем това негово решение, но в същото време той седи пред тези добри идеи и няма как обществото да не приеме неговата теза, неговата кауза за добра“. Зам.-председателят обясни, че има много такива ситуации, като например протестиращите майки, и не е лесно да се работи ведро, когато виждаме „едни чучела, едни символи, които ни навеждат на изключително тежки мисли, аз не знам как самите майки ги поставят“. Под „чучела“ Нотев има предвид зловещите облечени кукли, които са се носят на протестите. Нотев подчерта, че когато става въпрос за деца е недопустимо те да бъдат представяни по този начин. Беновска каза, че трябва да се помогне на тези хора максимално, защото не здравите им е лесно, но ключовият въпрос е в каква степен, с какви темпове и в какви финансови размери, на какви етапи може това да се случи, защото въпросът не е от вчера. Главчев обясни, че куклите символизират „системата ни убива“, но много хора са с тежки съдби и проблеми и от февруари месец е сформирана работна група по въпроса с майките. Водещата спомена, че утре ще се обяви национален протест и са отказали среща с министъра на труда и социалната политика. Главчев каза, че няма как да го разбере това, защото по този начин не може да се балансират исканите и решенията, тъй като вече има и „контрапалатка“, които искат не само проблемите на майките с увредени деца да се решат и за тях е най-важно да се съберат, и общо да се решат проблемите на увредените хора. Беновска попита кои от хилядите проблеми могат да се решат бързо и на какви етапи ще се решат останалите, защото това е важно. Екс-председателят обясни, че това е стъпковиден процес и трябва да има диалог, а Нотев подчерта, че протестиращите са настоявали министър Петков да се върне на пост, но в момента отказват среща с него. Водещата припомни, че той е казал в интервю, че не може всичко да се зареши веднага, а постепенно, на етапи и е бил откровено. Главчев спомена, че изчисленията възлизат на 1,2 милиарда лева за справяне изцяло с проблемите, но тези средства трябва да бъдат предвидени в бюджета. „Нашата политика не е – разделяй и владей“ каза Главчев и подчерта, че хората с проблеми трябва да се обединят, а не са се борят един срещу друг.  Късите съединения в управляващата коалиция; Инициативите на Симеонов \r\n„Защо прекалено често стават къси съединения между Валери Симеонов, ГЕРБ, Цветанов и понякога и Борисов се опитва да въвлече?“ попита Беновска. Нотев каза, че няма как да говори от името на Симеонов, но от името на „Атака“ спомена, че късите съединения са на нива, които не застрашават цялостната политика на правителството и не бива да се очаква, че тримата лидери на партиите от ОП ще заговорят в един глас и ще имат единно мнение по всички въпроси. Зам-председателят на НС попита дали шумът в курортите е централната тема за България и дали решението е структуроопределящо за сферата на туризма. Нотев подчерта, че хората, които не могат да отделят средства за почивка, най-малкото се вълнуват за шума в Слънчев бряг. Беновска го прекъсна и каза, че „падението на Слънчев бряг е пълно“ и в по-малка степен на Златните пясъци – секс и алкохолен туризъм, субекти, които не трябва да бъдат допускани в България. Нотев каза, че Симеонов е прав, когато взима мерки срещу такива „уродливи“ неща и трябва да бъде подкрепен. Нотев припомни и забраната за тютюнопушенето в заведенията, която също е била тема с две страни. Беновска каза, че тя е пушач, но не пие и предлага да се забрани пиенето в заведенията и на обществените места, защото от пушенето на цигари никой не е отишъл да убива, да гази хора и да краде и е редно да се установи някакъв баланс. Нотев каза, че въпросите на дневния ред се преекспонират и това води до извода, че коалиционните партньори са непримирими врагове. „Биха ли се Волен Сидеров и Валентин Касабов в стаята, Вие бяхте на трибуната?“ попита Беновска. Нотев отговори, че бой не е имало, но е имало повишаване на тон. Той обясни, че подвикването е било огласено като край на коалицията. „Как обаче ще се помирят тези трима лидери и как ГЕРБ ще продължи да работи с тях ако са непримирими?“ попита Беновска. Главчев обясни, че имат коалиционно управленско споразумение и ако се приключи с битовизмите може да се продължи към основните задачи и да се работи за подобряване живота на българските граждани, а скандалите на БСП и „медийните димки“ са с цел да не се видят постиженията на управлението – повишение на пенсиите още в първия месец, 12 % повишаване на доходите, което е 3-ти показател за ЕС, увеличаване на заплатите на учителите, излишък 1,5 милиарди и тн. Нотев подчерта, че не е имало различия в оценка на европредседателството в малката и в голямата коалиция и това говори за единство, а сега предстои обсъждане и приемане на бюджета за следваща година и това ще покаже кой е лобист и за какво се бори.  Така завърши разговорът между Димитър Главчев, Явор Нотев и Илиана Беновска в в седмичното обзорно политическо предаване „Беновска пита“ по „Канал 3“ и „Радио К2“ на 29-ти юли 2018 година.", "date": "2018.07.29", "title": "Нотев и Главчев: Феновете на Брегович не са БСП, Нинова беше с небългарско колело"}
{"url": "http://www.focus-news.net/news/2018/07/29/2550977/kyustendil-turisticheskoto-druzhestvo-v-grada-organizira-pohod-v-pamet-na-alpinistite-lyudmil-yankov-stoyan-nakov-i-stamen-stanimirov.html", "text": "Туристическото дружество в Кюстендил организира поход в памет на алпинистите Людмил Янков, Стоян Наков и Стамен Станимиров. Това съобщи за  Радио „Фокус” – Кюстендил  Силвия Михова, секретар на Туристическо дружество „Осогово”. По думите й походът до втората тераса на Мальовица ще бъде на 11 август, а в момента се извършва записване на всички желаещи да се включат в традиционното поклонение пред паметта на двамата алпинисти – Людмил Янков и Стоян Наков, загинали през 1988 година по време на тренировъчен лагер под връх „Камилата” в Рила, както и към починалия алпинист Стамен Станимиров. „Ще отидем до мястото, ще поднесем цветя и ще отдадем почит пред паметта на тримата алпинисти. Паметта трябва да е жива”, каза Силвия Михова. \r\nВенцеслав ИЛЧЕВ", "date": "2018.07.29", "title": "Kюстендил: Туристическото дружество в града организира поход в памет на алпинистите Людмил Янков, Стоян Наков и Стамен Станимиров"}
{"url": "http://www.focus-news.net/news/2018/07/29/2550979/burgas-zapochna-arheologicheskiyat-sezon-na-kozareva-mogila-kray-kableshkovo.html", "text": "Започна археологическият сезон на Козарева могила край Каблешково. Това каза за  Радио „Фокус“ – Бургас  доц.  Петя Георгиева, ръководител на разкопките. \r\nПо думите ѝ тази година ще се проучва един пласт от разкопките, който е от края на енеолита и прехода към бронзовата епоха. Той много рядко се намирал на селищни могили. „Ние сме го хванали по-рано. На Некропола ще продължаваме да търсим гробове“, каза още Георгиева. Тя допълни, че било изключително неприятно, че някой от собствениците на съседен имот е прекарал черния път през Могилата, но проблемът вече бил решен. \r\nВеселина НИКОЛОВА", "date": "2018.07.29", "title": "Бургас: Започна археологическият сезон на Козарева могила край Каблешково"}
{"url": "http://www.focus-news.net/news/2018/07/29/2550980/the-washington-post-v-ponedelnik-donald-tramp-shte-posreshtne-edin-ot-evropeyskite-si-favoriti-italianskiyat-premier-dzhuzepe-konte.html", "text": "Италианският премиер Джузепе Конте е професор по право, който се придържа към написаните си речи и се наслаждава на позицията си далеч от светлината на прожекторите. Той не се перчи толкова много и разполага с далеч по-малко власт от останалите чужди лидери, които успяха да спечелят възхищението на президента на САЩ Доналд Тръмп, като Владимир Путин и Си Дзинпин, пише  Тhe Washington Post  в материал за предстоящата в понеделник, 30 юли, среща между американския държавен глава и министър-председателя на Италия, представен без редакторска намеса. \r\nНо Конте е начело на правителство, което е всичко друго, но не и тихо – съставено антисистемни партии, които искат да затворят вратата на мигрантите и което поставя под въпрос основополагащите правила на отношенията между Рим и Брюксел, в полза на сближаване с Русия. \r\nВ резултат от това, Конте и Тръмп откриха, че имат много общо помежду си и са рядък пример на трансатлантическо сътрудничество в момент, когато останалите правителства в Западна Европа гледат към Белия Дом с безпокойство и ужас. \r\nАмериканският президент обтегна отношенията с отдавнашни съюзници, увеличавайки вносните мита, критикувайки остро политически решения в Германия и Великобритания и мъмрейки съюзниците в НАТО за недостатъчните им военни разходи. Той дори определи Европейския съюз като търговски „неприятел“. \r\nНо, когато става дума за Италия, Тръмп винаги говори ласкаво. Той смята, че Конте е „наистина страхотен човек“ и чака с нетърпение срещата с министър-председателя в понеделник, във Вашингтон. \r\n„Той ще свърши наистина страхотна работа – италианският народ избра добре!“ – написа президентът за Конте през юни в „Туитър“, след като двамата се срещнаха на иначе скандалната среща на върха на Г-7 в Канада. \r\nКонте веднага отговори, като публикува снимка на двамата във „Фейсбук“, на която личат широките им усмивки. „Исторически съюз, ново приятелство“, гласеше текстът към фотографията. \r\nМесец по-късно, на друга изпълнена с нерви среща на върха, Тръмп отново видя паралели между себе си и професора по право. „Вероятно, поне частично, спечелих изборите заради имиграцията“, заяви той по време на пресконференция в централата на НАТО в Брюксел. „Джузепе, когото опознах доста добре през последния месец и половина, също спечели благодарение на силните си политики за имиграцията в Италия“. \r\nВсъщност, Конте стана премиер на Италия, не защото спечели изборите, а благодарение на коалиционната сделка между двете антисистемни партии. Лидерите и на дясната „Лига“, и на по-аморфното политически Движение „Пет звезди“ държаха да са начело на правителството. Като компромисно решение те избраха Конте, който вече беше влязъл в сметките на „Петте звезди“ за министър – от академичната квота. Юристът няма политически опит и почти не е известен на обществото. През по-голямата част от живота си е гласувал за лявоцентристи. И изведнъж той е начело на първото изцяло популистко западноевропейско правителство. \r\nДНК-то на някои от водещите фигури в Рим наподобява това на Тръмп. Матео Салвини, италианският министър на вътрешните работи е доминираща личност в правителството, постоянно използва социалните медии, говори за „фалшиви новини“, не харесва мигрантите и използва лозунга „Италианците на първо място“. Преди две години той беше на предизборен митинг на американския президент в Пенсилвания и наскоро заяви в интервю пред The Washington Post, че е впечатлен от това, че Доналд Тръмп изпълнява предизборните си обещания, като например преместването на американското посолство в Израел от Тел Авив в Ерусалим. \r\nНовите италиански лидери, след като притесниха сериозно световните пазари през май, обявиха, че нямат намерение да излизат от единната европейска валута. Но техните бюджетни планове, които все още не са влезли в сила, могат да предизвикат сблъсък с Европейския съюз във връзка с ограниченията на допустимия дефицит. Когато през юни Тръмп предположи, че Русия трябва да бъде върната в Г-7, Конте беше единственият друг лидер на срещата, който изказа съгласие – вярно, той смекчи позицията си, като заяви пред журналистите, според цитата на Reuters, че санкциите не трябва да бъдат отменяни „веднага“. \r\n„Италианското правителство се опитва да бъде по-малко европейско и повече атлантическо“, смята Стефания Панебианко, преподавател по политически науки в Университета на Катания. „По-проамериканско и по-малко проевропейско“. \r\nДо сега, ролята на Конте в правителството е далеч по-малко забележима от тази на Салвини и някои политици в Рим са на мнение, че вътрешният министър е фактическият премиер. Конте обаче успя да предизвика вълнение в Европа, с настояването си за нови правила за приемане и преразпределяне на мигрантите, пристигащи през Средиземно море. \r\nПо-рано този месец имаше изблик на напрежение в италианската коалиция, когато Салвини искаше да блокира достъпа на кораб от италианската брегова охрана, завръщащ се със спасени мигранти. Конте даде зелена светлина на имигрантите да слязат на брега след неочаквана намеса на италианския президент Серджо Матарела. \r\nБелият дом, в съобщението си за посещението на Конте заяви, че лидерите ще проведат разговор на четири очи, както и двустранна среща. Конте може да търси подкрепа от САЩ, тъй като Рим се опитва да играе водеща роля при възстановяването на Либия, стратегически важен енергиен партньор, който също помага на Италия да ограничи миграционния трафик. Двамата имат намерение да обсъдят и търговията  - основен източник на напрежение между Съединените американски щати и Европа, дори и след неотдавнашното примирие, което засега разсея страховете от търговска война. \r\n\"Нулеви мита във всички сектори би означавало засилване на Атлантическия съюз\", твърди Лилия Матиоли, заместник-председател на Confindustria, основната италианска индустриална асоциация. \"Америка е естествен съюзник на Европа. Нека се върнем към отношения, които са спокойни и печеливши за всички участващи страни. \" \r\nПревод и редакция:", "date": "2018.07.29", "title": "The Washington Post: В понеделник Доналд Тръмп ще посрещне един от европейските си фаворити – италианският премиер Джузепе Конте"}
{"url": "http://www.focus-news.net/news/2018/07/29/2550981/plovdiv-gradat-shte-se-prevarne-v-svetovna-stolitsa-na-spirtnite-napitki-prez-avgust.html", "text": "Градът ще се превърне в световна столица на спиртните напитки от 20 до 25 август 2018 г. Това съобщиха за  Радио „Фокус“ – Пловдив  от Oбщината. Тогава Пловдив ще бъде домакин на международния конкурс Spirits Selection by Concours Mondial de Bruxelles. Експерти от цял свят ще дегустират уиски, водка, текила, бренди, джин, грапа, байжиу, писко и ракия, ще посещават български производители и културно-исторически забележителности. “Програмата на Spirits Selection 2018 вече е готова”, заяви Меглена Михова, представителят на конкурса у нас. Над 70 международни журналисти, енолози и вносители ще открият българската индустрия, традиции, история и култура. Експертите пристигат в страната ни още на 19 август. На 20 август сутринта започват майсторските класове за тях, които ще продължат цял ден. Как се разпознават различните видове уиски ще представи френският експерт и автор на енциклопедия Сирил Малд, който пристига специално за конкурса. „Посланикът“ на чилийското писко Родриго Флорес ще говори за отлежали спиртни напитки. Три от майсторските класове са за българската ракия – различни видове, как се дегустира и консумира, как се съчетава с храна. Мастъркласовете за родната „вода на живота“ ще водят проф. Николай Бакалов, проф. Николай Стоянов и собствениикът на Rakia Shop Светлин Мирчев. Вечерта на 20 август 2018 г. ще има експо „Запознайте се с българските производители“, а след него е официалното откриване на Конкурса. До обяд през всеки един от следващите три дни –  21, 22 и 23 август, – международното жури ще оценява чрез „сляпа дегустация“ високоалкохолни напитки. На 21 и 22 август следобeд ще се посещават производители. Следващата страна-домакин на Spirits Selection ще бъде обявена на 23 август на обяд. Следобед международното жури ще посещава забележителности в Пловдив. Денят ще приключи с шоу в Амфитеатъра и галавечеря в Стария град. За международните съдии, които искат да научат повече за България, е предвидена допълнителна програма в централната и източната част на страната ни. На 24 и 25 август ще се посещават производствата на български фирми, Долината на тракийските владетели (Казанлъшката гробница) и Долината на розите, както и дестилерията „Дамасцена“, където експертите ще видят как се прави българско розово масло .България участва в Spirits Selection за първи път през 2015 г., като успеваемостта ни (спечелени медали спрямо подадени мостри) e между 30% и 40%. Миналата година, когато 1200 мостри от 54 страни се борят за отличие, родна напитка е отличена за първи път с Grand Gold медал. Spirits Selection 2018 се организира с подкрепата на Министерството на икономиката и Община Пловдив. Той е единственият пътуващ конкурс в света и единственият, който прави проверка на качеството на отличените напитки. Представителят на Конкурса в България е „Пробежекс“.", "date": "2018.07.29", "title": "Пловдив: Градът ще се превърне в световна столица на спиртните напитки през август"}
{"url": "http://www.focus-news.net/news/2018/07/29/2550974/tass-medii-saobshtavat-che-erdogan-e-prizoval-liderite-na-briks-da-priemat-turtsiya-v-organizatsiyata.html", "text": "Президентът на Турция Реджеп Таийп Ердгоан е призовал лидерите на страните от БРИКС, където участват Бразилия, Русия, Индия, Китай и ЮАР, да приемат Турция в обединението, съобщи турският вестник Hurryiet, предава  ТАСС . \r\n„Казах, че ако ни вземат в платформата, тя вече ще се казва БРИКСТ“, е заявил турският държавен глава пред журналистите в столицата на ЮАР Йоханесбург на 27 юли. \r\nСпоред информацията на изданието, Ердоган е съобщил още, че членовете на организацията са приветствали предложението му. „Особено Китай заяви,  че подкрепя евентуално разширение. Видях, че те разглеждат възможността за участие на други страни в тази платформа и нямат нищо против това“, разясни турският лидер. \r\n„И с петте страни сме в Г-20. Искам те да разгледат какво трябва да се направи, за да влезем в обединението и да заемем своето място в БРИКС“, е добавил Ердоган. \r\nТАСС припомня, че срещата на върха на БРИКС се състоя на 25-27 юли в Йоханесбург. В хода на преговорите участниците обсъдиха въпроси за укрепването на многостранните отношения, както и за ролята на организацията в обезпечаването на мира и безопасността по света. \r\nПревод и редакция:", "date": "2018.07.29", "title": "ТАСС: Медии съобщават, че Ердоган е призовал лидерите на БРИКС да приемат Турция в организацията"}
{"url": "http://www.focus-news.net/news/2018/07/29/2550967/redzhep-taiyp-erdogan-turtsiya-nyama-namerenie-da-se-otkazva-ot-iranskiya-gaz-zaradi-pozitsiyata-na-sasht.html", "text": "Турция няма намерение да се отказва да купува природен газ от Иран заради намеренията на Вашингтон да въведе нови санкции срещу Техеран. Това, според цитата на телевизионния канал CNN Turk, е заявил в неделя турският президент Реджеп Таийп Ердоган, предава  ТАСС. \r\n„По-рано казах на (бившия президент на САЩ Барак) Обама: ‚извинявайте, но ние купуваме газ от Иран‘. Откъде мога да го взема, ако не от Иран? Моите граждани ще замръзнат през зимата без него и какво ще правя тогава? Точно тези думи предадох и на (настоящия държавен глава на САЩ Доналд) Тръмп“, отбеляза турският лидер. \r\nНа 25 юли, припомня ТАСС, Ердоган потвърди, че Анкара няма да се присъедини към американската инициатива за въвеждане на нови санкциите срещу Иран. Същата позиция изказа и министърът на външните работи на страната Мевлют Чавушоглу. \r\nПревод и редакция:", "date": "2018.07.29", "title": "Реджеп Таийп Ердоган: Турция няма намерение да се отказва от иранския газ заради позицията на САЩ"}
{"url": "http://www.focus-news.net/news/2018/07/29/2550978/goryaha-tsarskite-konyushni-obzor.html", "text": "Пожар е възникнал в сградата на бившите царски конюшни, намираща се на столичните булеварди „Княз Аледксандър Дондуков“ и „Васил Левски“. Сигналът е подаден малко след 03.00 часа в неделя сутринта. Незабавно на място са изпратени четири специализирани автомобила и 30 пожарникари, които са се борили с огъня около три часа и към 06.30 часа пожарът вече е напълно погасен. Огънят е обхванал около 2000 кв.м. покривна конструкция, но при пожара няма пострадали хора или засегнати други сгради. Кметът на столичния район „Оборище” Васил Цолов обясни, че са пострадали сградите от вътрешната част на комплекса, както и тези, които са към улица „Панайот Волов”, има и паднали покриви. Той посочи, че още в понеделник ще започне процедура по обезопасяването на сградата.  \r\nСтоличният кмет Йорданка Фандъкова сформира експертна комисия, която да направи оценка на щетите на пострадалата от пожара сграда и да задължи собственика да я възстанови в автентичния ѝ вид. От общината припомниха, че приетият през 2015 г. Подробен устройствен план за местност „Център - Зона А” запазва сградите на Царските конюшни.  При изработването на плана Столична община е установила, че сградите притежават високи исторически качества и въпреки, че нямат статут на паметник на културата, с плана е предвидено запазването им.  В него е записано, че не се допуска пристрояване, надстрояване и ново строителство, като единствено допустими са дейности по консервация и реставрация на сградите в комплекса. Това е причината главният архитект на Столична община през май 2017 г. да откаже издаването на виза за високо строителство, поискано от собственика. През февруари тази година кметът на София е поискала от Министерство на културата сградите на Царските конюшни да бъдат обявени за паметник на културата с най-високата степен на защита „от национално значение”.  Със същото писмо е поискан статут и за къща на ул. „Хан Крум”, както и възстановяване на свален статут на още три сгради - на ул. „Шести септември”, на бул. „Васил Левски” и на бул. „Цариградско шосе”. \r\nКомплексът е бил използван за конюшни по времето на цар Фердинанд. Там в момента се помещава катедрата по приложни изкуства на Националната художествена академия. \r\nПрез 2016 г. стана ясно, че имотът в центъра на София, който е с площ от близо 7.5 дка, е бил продаден за 90 лв./кв. м., като общата цена е 658 870.90 лв. без ДДС. Той е бил разделен на три части, за да се намали продажната стойност на всяка от тях и така да се избегне и задължението продажбата на държавен имот за над 500 000 лева да става с решение на Министерския съвет. Купувач на мястото е \"Евротранс билд\" ЕООД на Янко Иванов. От прокуратурата повдигнаха обвинения на областния управител на София Веселин Пенев, който подаде оставка заради случая. В момента в Софийския градски съд има наказателно дело, свързано с царските конюшни, по което са подсъдими две лица – вече бившият областен управител Веселин Пенев и лицензираният оценител Юлия Димитрова-Цекова Пенев е предаден на съд за няколко престъпления - сключване на неизгодна сделка, с което е нанесъл щета за над 10 млн. лв., и умишлена безстопанственост, в резултат на което също са настъпили вредни последици и за областната администрация, и за българската държава.  \r\nВ свое официално становище управителят на „Евротрансбилд“ ЕООД Янко Иванов посочи, че опожарената сграда от „Царските конюшни“ не е тяхна собственост. „Въпреки че собственик на терена е Евротрансбилд ЕООД, всеки собственик на сграда върху терена има учредено право на строеж и при погиване на сградата има право да я възстанови първоначалния ѝ вид и в пълния ѝ обем, без да е нужно за това да иска разрешение от собственика на терена“, посочва той. По думите му спекулации, че опожаряването на сградата отваря врати към последващо застрояване на терена, не отговарят на фактическата обстановка. „Като съсобственик на имот върху терена сме силно притеснени от събитието и вярваме, че компетентните органи ще установят причините за възникналия пожар. На разположение сме на разследващите органи при нужда от съдействие и допълнителни разяснения“, уточнява още Янко Иванов.", "date": "2018.07.29", "title": "Горяха \"Царските конюшни\" (ОБЗОР)"}
{"url": "http://www.focus-news.net/news/2018/07/29/2550998/burgas-arheolozite-v-krepostta-rusokastro-sa-otkrili-parva-zlatna-nahodka-za-tozi-sezon.html", "text": "При започналите преди седмица археологически проучвания на крепостта Русокастро е открита златна монета на императорите Андроник II и Андроник III Палеолог от XIV в. Това съобщиха от  Регионален исторически музеи – Бургас . Тя е запазена наполовина, с изображение от едната страна на св. Богородица с крепостните стени и кули на Константинопол, а от другата – Иисус Христос, коронясващ двамата византийски императори. Това е четвъртата златна монета, открита за последните години на крепостта Русокастро, и третата на императорите Андроник II и Андроник III Палеолог. Тя е открита при проучването на западната крепостна стена на Русокастро. Тук е разкрита и неизвестна до този момент бойна кула от IV в. Разкопките за поредна година се ръководят от Регионален исторически музей - Бургас и са финансирани от Община Камено и Министерството на културата на Република България.", "date": "2018.07.29", "title": "Бургас: Археолозите в крепостта Русокастро са открили първа златна находка за този сезон"}
{"url": "http://www.focus-news.net/news/2018/07/29/2551000/reuters-iranskata-valuta-prodalzhava-rekordnoto-si-padane-dokato-amerikanskite-sanktsii-nadvisvat-nad-teheran.html", "text": "Валутата на Иран достигна ново рекордно ниско ниво в неделя, преминавайки границата от 100 000 риала за един щатски долар, докато иранските граждани се готвят за 7 август, когато Вашингтон се кани да наложи нова партида от икономически санкции върху Техеран, предава  Reuters . \r\nПрез месец май САЩ се изтеглиха от ядреното споразумение с Иран, според което международните санкции бяха отменени в замяна на прекратяване на ядрената програма на Техеран. \r\nВашингтон реши да наложи отново санкции след изтеглянето си, обвинявайки Иран в представляването на заплаха за сигурността. САЩ казаха на останалите страни, че трябва да прекратят вноса си на ирански петрол от 4 ноември или да се изправят пред финансови последствия. \r\nВ неделя иранският риал падна до 112 000 за един щатски долар на неофициалния пазар от около 97 500 риала  за един щатски долар в събота, според уебсайт, специализиращ в обмяната на чуждестранни валути. Други такива сайтове обявиха, че щатският долар се обменя за между 108 500 и 116 000 риала. \r\nИранската валута загуби около половината си стойност от април месец насам заради слабата икономика, финансовите трудности в местните банки и сериозното търсене на долари сред иранските граждани, които се опасяват от ефектите на санкциите. \r\nЦентралната банка в страната обвини „враговете“ за девалвирането на валутата и сериозното покачване на цените на златните монети. Съдебната система обяви, че 29 души са били арестувани с обвинения, които могат да им донесат смъртно наказание. \r\n„Последните развития в чуждестранната обмяна и пазарите на злато са до голяма степен причинени заради конспирация от враговете ни, с цел да се изострят икономическите проблеми и да се причини публична тревога“, обявиха от централната банка в изявление, прочетено по държавната телевизия. \r\nОсвен падането на валутата, очакваното завръщане на санкциите предизвика протести по улиците, включително и от базарни търговци, които обикновено са лоялни към ислямистките управници. \r\nНа 7 август се очаква Вашингтон да наложи отново санкции върху иранските покупки на щатски долари, търговия му в злато и ценни метали и търговските дейности с метали, въглища и индустриален софтуер. \r\nСанкции ще бъде наложени и върху вноса в САЩ на ирански килими и хранителни продукти, както и върху определени, свързани с тях, финансови транзакции.  Йонислав Дочев", "date": "2018.07.29", "title": "Reuters: Иранската валута продължава рекордното си падане, докато американските санкции надвисват над Техеран"}
{"url": "http://www.focus-news.net/news/2018/07/29/2550971/telma-makedoniya-datata-i-vaprosat-za-referenduma-v-makedoniya-shte-stanat-yasni-v-ponedelnik.html", "text": "Социалдемократически съюз на Македония (СДСМ) на македонския премиер Зоран Заев в понеделник ще внесе предложение в парламента на страната за провеждане на референдума на 30 септември, като въпросът за допитването остава същият, който бе обявен по-рано от министър-председателя: „Искате ли членство в Европейския съюз и НАТО чрез приемане на Договора между Македония и Гърция“, предава  скопският телевизионен канал „Телма“ . \r\nМедията обяснява, че СДСМ вече събира подписите и очаква подкрепа от 72 народни представители, включително всички депутати от албанските партии. Високопоставени партийни източници са съобщили пред „Телма“, че мнозинството е готово да започне кампанията с или без ВМРО-ДПМНЕ, защото шансовете да се разберат с нея са много малки и не е отчетено никакво преместване от досегашните позиции на основната опозиционна партия. \r\nСкопският телевизионен канал коментира, че премиерът Заев и лидерът на ВМРО-ДПМНЕ Християн Мицковски ще водят още телефонни разговори и чак в понеделник ще се разбере какви са окончателните им позиции. Опозицията настоява на еднозначен въпрос за Договора с Гърция, без с него да се обвързва членството в евроатлантическите организации. Заместник-председателят на фракцията Александър Николовски заяви в интервю пред македонската редакция на Радио „Свободна Европа“, че въпросът, предложен от министър-председателя, е манипулативен и те няма да го подкрепят. „Телма“ обаче няма информация как ще действат противниците на договора за името – дали ще излязат да гласуват на референдума, или ще го бойкотират. \r\nСпоред информацията на медията, в парламентарните органи вече тече подготовката за заседанието в понеделник, на което трябва да се вземе решение за насрочването на плебисцита. Преди пленарната сесия ще има координация между партийните групи и тогава ВМРО-ДПМНЕ ще реши дали да влезе в залата за гласуването, обяснява още „Телма“. \r\n„Ние всички имаме своя отговорност, с която трябва да продължим да живеем. За съжаление те могат да навредят на европейското и евроатлантическото бъдеще на държавата. Очевидно е, че има шанс това да се случи“, е заявил неназован високопоставен държавен служител. \r\nПревод и редакция:", "date": "2018.07.29", "title": "„Телма“ (Македония): Датата и въпросът за референдума в Македония ще станат ясни в понеделник"}
{"url": "http://www.focus-news.net/news/2018/07/29/2551001/emsc-zemetresenie-s-magnitud-34-po-skalata-na-rihter-e-registrirano-v-rumaniya.html", "text": "Земетресение с магнитуд 3.4 по скалата на Рихтер е регистрирано на територията на Румъния, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 21:47 часа на дълбочина от 116 км. Епицентърът е на 6 км от град Гура Тегии и на 115 км от столицата Букурещ. \r\nНяма данни за жертви и материални щети.  Йонислав Дочев", "date": "2018.07.29", "title": "EMSC: Земетресение с магнитуд 3.4 по скалата на Рихтер е регистрирано в Румъния"}
{"url": "http://www.focus-news.net/news/2018/07/29/2550982/fokus-makedoniya-sinat-na-ubitiya-advokat-na-miloshevich-dragoslav-ognyanovich-e-edinstveniyat-koyto-e-vidyal-litseto-na-ubietsa.html", "text": "Полицейското разследване за убийството на адвоката Драгослав Миша Огнянович, който бе застрелян пред дома си в Белград, е получило кодовото име „Vihor”. Сръбският вестник „Блиц“ съобщава, че до сега са разгледани видео записите от охранителните камери в околността, с цел да се потвърди идентичността на убиеца, предава  македонският „Фокус“ . \r\n„По всичко изглежда, че убиецът е следял движението на Огнянович и го е чакал да се върне в апартамента си, където да го убие. Това, което не е знаел е, че синът му Петър ще бъде с него. Така че, Петър е единственият, който е видял лицето на нападателя и ще бъде разпитан от полицията веднага щом се възстанови от шока“, е заявил източникът на „Блиц“. \r\nСпоред правозащитните органи, 26-годишният Петър не е бил цел на атаката, въпреки че е бил ранен в дясната ръка и е закаран в Центъра за спешна помощ в Белград. Тялото на Огнянович е изпратено на аутопсия. \r\n57-годишният Онянянович беше адвокат на Лука Бойович, глава на Земунския клан, както и на членове на неговото семейство. Освен това той води защитата на Слободан Милошевич в Хагския трибунал. Защитавал е и съпругата му Мира Маркович. \r\nПревод и редакция:", "date": "2018.07.29", "title": "„Фокус“ (Македония): Синът на убития адвокат на Милошевич - Драгослав Огнянович, е единственият, който е видял лицето на убиеца"}
{"url": "http://www.focus-news.net/news/2018/07/29/2551002/sport-tsska-stana-lider-v-parvenstvoto-slaviya-s-pobeda-v-plovdiv.html", "text": "Изиграха се два мача от програмата на втория кръг на Първа лига. ЦСКА победи като гост Витоша Бистрица с в мач от втория кръг на Първа лига. На стадион „Васил Левски“ голмайстори за ЦСКА станаха Тиаго Родригес и Рубен Пинто преди почивката. \r\nТака след две победи ЦСКА е едноличен лидер в лигата, следван от Славия и Лудогорец с по 4 точки, преди изиграването на останалите двубои от кръга. \r\nПо-рано тази вечер Славия победи като гост Локомотив Пловдив с 4:2.", "date": "2018.07.29", "title": "Спорт: ЦСКА стана лидер в първенството, Славия с победа в Пловдив"}
{"url": "http://www.focus-news.net/news/2018/07/29/2550999/washington-examiner-golyama-chast-ot-republikantsite-podkrepyat-speshnata-finansova-pomosht-na-donald-tramp-za-amerikanskite-fermeri-razkriva-anketno-prouchvane.html", "text": "По-голямата част от републиканците одобряват решението на президента на САЩ Доналд Тръмп да отпусне 12 милиарда долара под формата на спешна финансова помощ за американските фермери, разкрива анкетно проучване, обявено в неделя, пише американското електронно издание  Washington Examiner . \r\nПовече три четвърти от републиканците, около 78 процента, подкрепят получаването на икономическа подкрепа за фермерите, докато само 22 процента не одобряват мярката, според анкета на американския телевизионен канал „CBS News“. Около една трета от демократите също одобряват решението, се разкрива в анкетата. \r\nФинансовата помощ, имаща за цел да помогне на фермерите, засегнати от ответните мита, наложени от традиционните търговски партньори на САЩ в отговор на митата на администрацията на Тръмп върху вноса от Китай и Европа, ще бъде предоставена чрез корпорацията за стокови кредити на американското министерство на земеделието, което предоставя и ценова подкрепа за фермери. \r\nАнкетата на „CBS News“ разкрива и че мнозинството от американците вярва, че митата ще предизвикат краткосрочни негативни последици, докато 41 процента вярват че те ще доведат до по-лоши търговски сделки в дългосрочен план.  Йонислав Дочев", "date": "2018.07.29", "title": "Washington Examiner: Голяма част от републиканците подкрепят спешната финансова помощ на Доналд Тръмп за американските фермери, разкрива анкетно проучване"}
{"url": "http://www.focus-news.net/news/2018/07/29/2551003/harvatskiyat-prezident-kolinda-grabar-kitarovich-harvatiya-ochakva-s-netarpenie-vizita-na-vladimir-putin.html", "text": "Визита на президента на Русия Владимир Путин в Хърватия може да бъде от полза на целия регион на Югоизточна Европа, а в Загреб очакват с нетърпение руския лидер, заяви президентът на страната Колинда Грабар-Китарович в интервю за руския вестник „Коммерсанть“, публикувано в неделя вечер, предава  ТАСС . \r\n„Много се надявам на това! Поканих го, когато бях в Сочи през миналата година и повторих поканата си в Москва. Това би било първата държавната визита на руски президент в Загреб и мисля, че сега е времето за това“, заяви тя. \r\n„Очакваме с нетърпение Владимир Путин и отношението на хърватите в Русия можеше да бъде видяно по време на Световното първенство. Мисля, че нашите разговори може да бъдат от полза не само за Русия и Хърватия, но и за целия регион на Югоизточна Европа“, поясни Грабар-Китарович. \r\nНа въпрос за дата на възможната визита, тя отбеляза, че това зависи от графика на двамата лидери. „Но както казах на президента Путин, когато бъде удобно за него“, добави хърватският президент.  Йонислав Дочев", "date": "2018.07.29", "title": "Хърватският президент Колинда Грабар-Китарович: Хърватия очаква с нетърпение визита на Владимир Путин"}
{"url": "http://www.focus-news.net/news/2018/07/29/2551005/makfaks-makedoniya-poroyni-dazhdove-v-radovish-i-konche.html", "text": "В неделя следобед на много места в източните част на Македония са паднали поройни дъждове, придружени с гръмотевици, предава македонската информационна агенция  „Макфакс“ . \r\nИнтензивен пороен дъжд и гръмотевици е имало в региона на Радовиш и Конче. Според радарни изображения, получени от радарния център в Тополчани, на тези места е възможно да има поява и на ситна градушка.  \r\nКъсно следобед лошо време е имало и в регионите на Крива Паланка, Кратово, Македонска Каменица и Пробищип, както и в региона на Валандово и западно от Гевгелия. В планинските райони също са паднали поройни дъждове и гръмотевици.  Йонислав Дочев", "date": "2018.07.29", "title": "„Макфакс“ (Македония): Поройни дъждове в Радовиш и Конче"}
{"url": "http://www.focus-news.net/news/2018/07/29/2551004/mkd-makedoniya-v-ponedelnik-shte-bade-nasrochen-referendumat-za-promyana-na-imeto-za-30-septemvri-vse-oshte-nyama-sporazumenie-za-vaprosa.html", "text": "След сутрешното изричане на клетвата от новите членове на Държавната избирателна комисия (ДИК) в понеделник, ще се проведе пленарно заседание, на което депутатите ще гласуват за свикване на референдум за промяна на името на Република Северна Македония с отваряне на вратите за членство в Европейския съюз и НАТО, пише скопското електронно издание  „МКД“ . \r\nПравителственото мнозинство е решено да вземе решение за провеждане на референдум на 30 септември. Около 70 депутати, заедно с някои депутати от опозиционната коалиция, са се подписали на предложението за свикване на референдум. \r\nЗасега няма информации дали депутатите на ВМРО-ДПМНЕ ще гласуват за провеждането на референдум. Ръководството на партията заяви, че посоченият въпрос за референдума от премиера Зоран Заев е двусмислен и неточен. \r\nВъпреки информациите, че в неделя председателите на СДСМ и ВМРО-ДПМНЕ, Зоран Заев и Християн Мицковски, са провели няколко телефонни разговора, все още няма споразумение за промяна на въпроса за референдума. \r\nНа 18 юли Заев заяви, че е възможно въпросът за референдума да гласи: „Дали сте за членство в Европейския съюз и НАТО с приемане на договора за името между Македония и Гърция?“ \r\nВ хода на неделния ден и след телефонните разговори между Заев и Мицковски се очакваше да има някаква промяна във връзка с въпроса за референдума. Но засега тези разговори не са донеси никакви резултати. \r\nСъгласно закона, референдум на държавно ниво се свиква от парламента на Република Македония, по собствена инициатива или по предложение на най-малко 150 000 граждани. Предложението за свикване на референдум на държавно ниво с обяснение се предоставя до председателя на парламента, който е длъжен в срок от 30 дни от представянето на предложението да насрочи заседание и да обяви референдум. Решението след това се обявява в Държавен вестник. От деня на обявяването до провеждането на референдума трябва да са минали най-малко 60 дена и не повече от 90 дена. \r\nВ понеделник и ДИК ще проведе първото си заседание в нов състав. След решението на парламента, ДИК трябва веднага да започне с подготовката за провеждане на референдум. \r\nНовият председател на комисията Оливер Дерковски заяви пред Македонската информационна агенция (МИА), че референдумът за името ще бъде организиран съгласно законите и конституцията. \r\nПремиерът Зоран Заев наскоро заяви, че с или без опозицията, референдумът трябва да бъде свикан и проведен. \r\nОт опозиционната ВМРО-ДПМНЕ заявиха, че въпросът за референдума трябва да бъде точен, недвусмислен и че с вмъкването на ЕС и НАТО във въпроса се извършва очевидна манипулация. Не е ясно дали ВМРО-ДПМНЕ ще призове своите членове да бойкотират референдума. Не се знае и дали депутатите на опозиционната партия ще участват на сесията в понеделник за свикване на референдума.  Йонислав Дочев", "date": "2018.07.29", "title": "„МКД“ (Македония): В понеделник ще бъде насрочен референдумът за промяна на името за 30 септември, все още няма споразумение за въпроса"}
