{"url": "http://www.focus-news.net/news/2019/10/24/2711843/normalno-prohodimi-sa-patishtata-v-oblast-smolyan.html", "text": "Нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е ясно, а пътните настилки са сухи. През деня не са получавани сигнали за инциденти по пътищата в областта. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.24", "title": "Нормално проходими са пътищата в област Смолян"}
{"url": "http://www.focus-news.net/news/2019/10/24/2711844/vremenno-se-ogranichava-dvizhenieto-po-pat-i-8-plovdiv-tsalapitsa-poradi-paten-intsident.html", "text": ".Временно се ограничава движението по път I-8 Пловдив – Цалапица поради пътен инцидент. Това съобщиха от пресцентъра на  Агенция \"Пътна инфраструктура\" . Трафикът се осъществява по обходен маршрут: Цалапица - Стамболийски - Йоаким Груево - Кадиево - Пловдив и обратно.  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.10.24", "title": "Временно се ограничава движението по път I-8 Пловдив – Цалапица поради пътен инцидент"}
{"url": "http://www.focus-news.net/news/2019/10/24/2711841/protestirashtite-sreshtu-kandidaturata-na-ivan-geshev-za-gl-prokuror-napraviha-zayavka-che-shte-nedovolstvat-tsyala-nosht.html", "text": "Продължава да нараства броят на хората на протеста против назначаването на Иван Гешев за главен прокурор, предаде репортер на  Агенция \"Фокус\" .  Към протеста се присъедиха много хора с велосипеди. Част от множеството скандират \"Оставка\". Младо момиче свири на китара около насъбралото се множество. Един от организаторите съобщи, че протестът ще продължи цяла нощ, а утре в 09.00 ще има шествие пред Президентството.  \r\nТеодора ПАТРОНОВА", "date": "2019.10.24", "title": "Протестиращите срещу кандидатурата на Иван Гешев за гл. прокурор направиха заявка, че ще недоволстват цяла нощ"}
{"url": "http://www.focus-news.net/news/2019/10/24/2711839/mestni-izbori-2019-kandidatat-za-kmet-na-asenovgrad-d-r-emil-karaivanov-glasovete-na-horata-v-selata-tryabva-da-se-chuvat-kogato-se-opredelyat-investitsionnite-prioriteti.html", "text": "Винаги, през всичките осем години като кмет, а така ще бъде и занапред, първо искам да чуя мнението на хората – какво трябва да се случи, какво не търпи отлагане, къде е необходима подкрепа. Всички кандидати на БСП за кметове в кметства на предизборните срещи гарантират, че веднага след изборите на общоселски събрания ще определят приоритетите за съответното село през следващата година. И аз адмирирам тази заявена готовност, защото това е начинът да управляваме заедно с хората. Поставените проблеми  като благоустрояването на повече улици, ремонти на тротоари, премахване на възникнали сметища, подобряване на административното обслужване в селата  смятам, че заедно с кандидати като Атанас Игнатов, с  които днес водим с вас предизборния диалог, след изборите като кметове  успешно  ще решаваме, каза кандидатът за кмет на Община Асеновград д-р Емил Караиванов пред избиратели в село Червен. Това съобщиха от пресцентъра на  БСП-Асеновград .  \r\n„Когато предизборна среща се организира в построения и обзаведен през този мандат пенсионерски клуб в село Златовръх, е нормално да изпитвам заедно с вас гордост, че един отлаган с години въпрос беше решен по най-добрия начин. Радвам се, че имате самочувствието да се срещате тук, да посрещате гости, да организирате различни събития. Затова смятам, че другите ваши искания за повече контрол в ремонтните дейности, които се осъществяват в селото, в опазване на чистотата в селото, в почистването на реката и на отводнителните канали, са задачи, които успешно може да реализира нашата кандидатка за кмет Иванка Чохлева, която е строителен техник по професия.”, сподели с избиратели д-р Емил Караиванов на предизборна среща в село Златовръх.", "date": "2019.10.24", "title": "Местни избори 2019: Кандидатът за кмет на Асеновград д-р Емил Караиванов: Гласовете на хората в селата трябва да се чуват, когато се определят инвестиционните приоритети"}
{"url": "http://www.focus-news.net/news/2019/10/24/2711842/donald-tramp-sasht-nyama-da-pozvolyat-na-islyamska-darzhava-da-vazstanovi-kontrola-si-nad-neftenite-saorazheniya-v-siriya.html", "text": "Президентът на САЩ Доналд Тръмп заяви, че американските власти няма да позволят на членовете от терористичната организация \"Ислямска държава\" да си върнат контрола над нефтените находища в Североизточна Сирия, предава  TACC . \r\nТова заяви той в своята страница в социалната мрежа „Туитър“. \r\n\"Нефтените находища, дискутирани в моята реч за Турция и кюрдите вчера бяха държани от „Ислямска държава“, докато САЩ не ги превзе, с помощта на кюрдите. Ние никога няма да позволим на възстановена „Ислямска държава“ да има тези находища“, заяви президентът.  \r\n \r\n : Теодор Пенев", "date": "2019.10.24", "title": "Доналд Тръмп: САЩ няма да позволят на „Ислямска държава“ да възстанови контрола си над нефтените съоръжения в Сирия"}
{"url": "http://www.focus-news.net/news/2019/10/24/2711897/reuters-germanskiyat-ministar-na-otbranata-predstavi-pred-nato-plana-si-za-siriya-turtsiya-i-sasht-go-podkrepiha.html", "text": "Германският министър на отбраната Анегрет Крамп-Каренбауер представи пред страните от НАТО своя план за Сирия, по време на срещата на министрите от Алианса в Брюксел, като получи подкрепа за него от Турция и САЩ, предава  Reuters . \r\nВ същото време тя получи и предупреждение от генералния секретар Йенс Столтенберг, че новият план ще трябва да включва и ООН. \r\nКрамп-Каренбауер заяви пред страните от НАТО, че в Сирия трябва да се установи международна зона за сигурност, която да включва и Русия, ако ще защитава цивилните в региона и ще продължи борбата срещу „Ислямска държава“.  \r\nВ същото време тя настоя, че задачата за установяване на патрулите по сирийско-турската граница не трябва да бъде възлагана само на Москва и Анкара.  \r\n„Това статукво не е задоволително решение“, заяви тя. \r\nПо-рано президентът на Русия Владимир Путин стигна до споразумение със своя турски колега Реджеп Тайип Ердоган, според което Анкара ще се съгласи ограничи военните си операции в Северна Сирия. Въпреки това европейските страни все още са подозрителни за плановете на Турция да премахне кюрдските сили от региона и да ги разоръжи.  \r\nАнкара разглежда кюрдските „Отряди за народна самоотбрана“ (ОНС) като терористична организация.  \r\nЕвропейските съюзници от НАТО отдавна се застъпват за идеята да бъдат предоставени повече културни права на кюрдите и по-широка  автономия за тях в регионите, където те са мнозинство.  \r\n„Споразумението от Сочи не доведе до мир и не предлага база за политическо решение в дългосрочен план. Ние търсим решение, което включва международната общност“, заяви Крамп-Каренбауер пред репортери.  \r\nВъпреки, че бяха ясни малко детайли от него, Турция, САЩ и генералният секретар на НАТО Йенс Столтенберг приветстваха плана на германския министър, който е рядко предложение от страна на държава, която се опасява от всякакви военни действия в близкия изток.  \r\n„Още преговори са нужни, но турският министър заяви, че е отворен за предложението“, заяви източник на НАТО.  \r\nПо-рано германският министър се срещна със своя турски колега Хулуси Акар, който пък от своя страна по-късно информира Алианса за действията на Анкара в Северна Сирия.  \r\nСтолтенберг заяви обаче, че все още няма призиви за мисия на НАТО в Северна Сирия и добави, че дори ако такива имаше, ще има нужда подобно действие да „премине през ООН“.  \r\n„Разбира се, не е възможно днес да кажем дали ще е лесно или трудно, затова смятам, че това е предложение, което трябва да се дискутира по-детайлно“, заяви Столтенберг. \r\nАмериканският министър на отбраната Марк Еспър заяви преди срещата, че не е разгледал подробно предложението на Берлин, но го подкрепя, след което допълни, че Вашингтон няма да се ангажира с предоставянето на военни сили за него.  \r\n„Смятам, че е добро. Смятам, че е добро за тези страни, които искат да се включат и да помогнат да се подобри безопасността в тази част на света“, заяви Еспър.  \r\n„Това е нещо, за което ние призовавахме нашите европейски партньори от доста време. Време е да се включим и да направим повече“, добави той.   \r\n \r\n : Теодор Пенев", "date": "2019.10.24", "title": "Reuters: Германският министър на отбраната представи пред НАТО плана си за Сирия, Турция и САЩ го подкрепиха"}
{"url": "http://www.focus-news.net/news/2019/10/24/2711838/gl-prokuror-sotir-tsatsarov-kazah-na-ivan-geshev-da-otide-pri-aresta-na-desislava-ivancheva-ako-za-tova-e-vinoven-vinoven-sam-i-az.html", "text": "Казах на Иван Гешев да отиде при ареста на Десислава Иванчева – ако за това е виновен, виновен съм и аз. Това каза гл. прокурор Сотир Цацаров по време на изслушването си пред Пленума на ВСС, предаде репортер на  Агенция \"Фокус\" . „Няколко думи по въпроса Десислава Иванчева. Той беше повдиган много и много пъти. Защо Гешев беше на място, защото аз му казах да отиде там. По това време това беше първата операция, която се провежда съвместно на прокутурата с новосъздадената КПКОНПИ. Тъй като бях командировка в Италия му казах, че той трябва да отиде, и да подкрепи колегите си. Ако за това е виновен, виновен съм и аз“, посочи още Цацаров.  \r\nСпоред него по това дело са допуснати много грешки. „Опитът да бъде превърната Десислава Иванчева в политическа емблема на една партия и най-вече в символ на неуспеха на две институции Прокуратура и КПКОНПИ – не успя. Не Иван Гешев трябва да се срамува“, каза още Цацаров.  \r\nДеница КИТАНОВА", "date": "2019.10.24", "title": "Гл. прокурор Сотир Цацаров: Казах на Иван Гешев да отиде при ареста на Десислава Иванчева – ако за това е виновен, виновен съм и аз"}
{"url": "http://www.focus-news.net/news/2019/10/24/2711847/predstoyashti-sabitiya-v-stranata-za-25-oktomvri-agentsiya-fokus.html", "text": "*** \r\n \r\nОт 09:00 часа в София Тех Парк ще се проведе Dell Technologies Forum.  \r\n \r\n*** \r\n \r\nОт 11:00 часа в академичната зала на Университета за национално и световно стопанство, Мирослав Лайчак, министър на външните работи и европейските въпроси на Словашката република, ще бъде удостоен с почетното звание „доктор хонорис кауза на УНСС“. \r\n \r\n*** \r\n \r\nОт 11.30 часа в Мултимедийния център на БТА, ще се проведе брифинг на генералния директор Максим Минчев. \r\n \r\n*** \r\n \r\nОт 18:00 часа в сградата на Съюза на българските писатели ще се проведе среща-разговор с писателя и дългогодишен член на Дружеството Иван Миглев. \r\n \r\n \r\n*** \r\n \r\nОт 10.00 часа в Университетски център „Бачиново“ към ЮЗУ „Неофит Рилски“ ще се проведе научна конференция на тема „Блокчейн технологии в икономиката“. \r\n \r\n \r\n*** \r\n   \r\nВ 10.00 часа в пространството около Часовника \"Движение България на гражданите\"-Бургас ще закрие предизборната си шатра (павилион). \r\n \r\n*** \r\n \r\nОт 10.00 часа във Втора аудитория на Медицински университет ще се състои 23-та заключителна конференция „Науката в служба на обществото“. Мащабният научен форум е организиран от Съюза на учените – Варна с активното участие на Община Варна, на академичната общност, представена от 4-те висши учебни заведения в морската столица, на Института по рибни ресурси – Варна, Института по океанология, Центъра по хидро и аеродинамика към Институт по металознание, съоръжения и технологии при БАН. \r\n \r\n \r\n*** \r\n \r\nОт 13.00 часа в хотел „Азалия“, Св. Св. Константин и Елена ще се проведе пресконференция по повод предстоящата четвърта професионална бойна галавечер SENSHI.  \r\n \r\n \r\n*** \r\n \r\nOт 17.30 часа в отдел „Изкуство“ на регионалната библиотека „П. Славейков“ във Варна ще се състои лекция посветена на италианското съвременно кино.  \r\n \r\n \r\n \r\n \r\n*** \r\n \r\nОт 18.00 часа в залата на Симфониета - Видин ще се състои концерт „Двама тенори и половина“, с участието на Петър Костов - тенор, Борис Луков – тенор, Александър Крунев – баритон и диригент - Георги Патриков. \r\n \r\n*** \r\n \r\nОт 17.30 часа в  ХГ „Недялко Каранешев“ще бъде открита самостоятелна юбилейна изложба на Илия Банков \r\n \r\n*** \r\n \r\nОт 11.00 часа в  двора на училището, обект на интервенция ще се проведе пресконференция за представяне на проект „Зелени трансгранични населени места – по-добър опит в обучението“.  \r\n \r\n*** \r\n \r\nОт 14.00 часа в зала „Амброаз Паре“ на Телекомуникационния Ендоскопски център, ще се проведе Национална научна сесия за студенти и преподаватели на Медицински колеж – Плевен. \r\n \r\n*** \r\n \r\nОт 10.00 часа в зала „1А“ в Аграрния университет в Пловдив заместник-министърът на земеделието, храните и горите Вергиния Кръстева ще открие семинар на Българската асоциация на производителите на оранжерийна продукция на тема „Интегрирана растителна защита в оранжериите“. \r\n \r\n*** \r\n \r\nВ 09.00 часа в зала 2 на Окръжния съд ще се проведе заседание по делото срещу Илия Ст., обвинен в умишлено убийство на пенсионер, работил като научен сътрудник в Институт по растителни генетични ресурси гр. Садово. \r\n \r\n*** \r\n \r\nВ 09:15 часа в зала 10 на Окръжния съд ще се проведе заседание по делото срещу Димитър Ш. и Ангел М., обвинени в разпространение високорискови наркотични вещества.  \r\n \r\n*** \r\n \r\nВ 09.30 часа в зала 3 на Районния съд ще се проведе заседание по делото срещу Любка К.-Д., обвинена  от Софийска районна прокуратура в набеждаване на хора че я изнудват и искат да я убият, въпреки тяхната невинност.  \r\n \r\n*** \r\n \r\nВ 10.00 часа в зала 12 на Районния съд ще се проведе заседание по делото срещу Камелия Н., обвинена че продължително време не се е занимавала с общественополезен труд, като е получавала нетрудови доходи по непозволен и неморален начин – чрез проституция. \r\n \r\n*** \r\n \r\nВ 10.00 часа до басейн „Младост“ кметът на града инж. Иван Тотев ще направи символична първа копка за изграждането на новия 50-метров плувен басейн.  \r\n \r\n*** \r\n \r\nВ 11.00 часа на ъгъла на улица \"Кръстьо Пастухов\" 9 и бул. \"Цар Борис Трети Обединител\" ще се състои откриването на нова детска площадка.  \r\n \r\n \r\n*** \r\n \r\nВ 17.30 часа в Конферентната зала на НБ „Иван Вазов“ ще бъде представена книгата на Мира Папо „Пловдивски потайности“. \r\n \r\n*** \r\n \r\nВ 18.00 часа в галерия „2019“ на улица „Гладстон“ политическа партия ГЕРБ ще закрие предизборната си кампания със специално събитие. \r\n \r\n \r\n*** \r\n \r\nОт 13:00 часа в хотел „Азалия“, ще се проведе пресконференция по повод предстоящата четвърта професионална бойна галавечер SENSHI. \r\n \r\n*** \r\n \r\nОт 19.00 часа на сцената на Старозагорската опера ще се състои премиерата на „Тоска“.  \r\n \r\n*** \r\n \r\nОт 18.00 часа в зала „Сливен“, ще се състои тържествен концерт по повод връчването на годишните награди на Общината.  \r\n \r\n \r\n \r\n \r\n*** \r\n \r\n \r\n*** \r\n \r\nОт 09:30 часа в КНСБ водачът на листата на АБВ в София Ивайло Калфин и кандидатът на АБВ за кмет на Пловдив Любомира Ганчева ще се срещнат с ръководството на КНСБ. \r\n \r\n*** \r\n \r\nОт 12.00 часа пред централния вход на зала „Арена Армеец“ ще се проведе брифинг на ОИК – Столична във връзка с подготовката и организацията на местните избори. \r\n \r\n \r\n \r\n*** \r\n Смолян.  \r\nОт 8.30 часа в Общинска избирателна комисия ще се проведе брифинг, във връзка с постъпили жалба и сигнал за неправомерно отваряне на помещението, в което се съхраняват бюлетините за изборите. \r\n \r\n \r\n*** \r\n \r\nОт 13:00 часа в павилиона на ПП АБВ срещу общината, кандидатът на АБВ за кмет на Пловдив Любомира Ганчева ще има приемна.  \r\n \r\n*** \r\n \r\nОт 18.00 часа кандидатът за кмет на Община Симитли Апостол Апостолов и кандидатите за съветници от „Партия на Зелените“, коалиция „Бъдеще за Община Симитли“ закриват предизборната си кампания с голям благотворителен концерт, посветен на малката Лия от село Полето. \r\n*** \r\n  Смолян.  \r\nОт 18.00 часа в Родопски драматичен театър „Николай Хайтов“ ще се проведе закриване на предизборната кампания на кандидатът за кмет на Смолян от ГЕРБ Николай Мелемов.", "date": "2019.10.24", "title": "Предстоящи събития в страната за 25 октомври (Агенция „Фокус“)"}
{"url": "http://www.focus-news.net/news/2019/10/24/2711849/sport-seltik-priema-latsio-v-mach-na-favoritite-v-grupa-e-na-liga-evropa.html", "text": "Селтик приема Лацио в мач на фаворитите в Група Е на Лига Европа. Шотландците нямат победа в последните си 9 мача срещу италиански съперници (0-3-6), след като за последно надиграха Милан с 2:1 във фазата на групите в ШЛ през 2007/08. \r\nХалфът Райън Кристи говори с респект за съперника: \"Голям мач за нас. Почти на ниво Шампионска лига. Сега ще разберем колко струваме, защото се изправяме срещу най-силния отбор в нашата група. Лацио има голмайстор №1 в Серия А (Имобиле) и един от най-силните халфове в Европа в лицето на Милинкович-Савич. Но ние няма да им позволим да диктуват темпото\". \r\nТемата с расизма отново бе засегната, тъй като Лацио наскоро бе наказан от УЕФА и част от стадиона ще бъде затворена за следващия мач на \"Олимпико\" в Европа. По този повод Нийл Ленън (мениджър на Селтик) коментира: \"Ще се грижа за моите играчи и искам те да са защитени. Надявам се да се получи празник за футбола\".", "date": "2019.10.24", "title": "Спорт: Селтик приема Лацио в мач на фаворитите в Група Е на Лига Европа"}
{"url": "http://www.focus-news.net/news/2019/10/24/2711840/afp-kyurdskite-sili-privetstvaha-plana-na-germaniya-za-mezhdunarodna-miroopazvashta-operatsiya-v-severna-siriya.html", "text": "Главнокомандващият кюрдските сили в Северна Сирия приветства германското предложение за международен контингент, който да установи зона за сигурност в региона, предава  AFP . \r\n„Ние настояваме и се съгласяваме с това“, заяви Мазлум Абди, главнокомандващият „Сирийските демократични сили“ (СДС), де-факто въоръжените сили на автономния кюрдски регион в Северна Сирия.  \r\n \r\n : Теодор Пенев", "date": "2019.10.24", "title": "AFP: Кюрдските сили приветстваха плана на Германия за международна мироопазваща операция в Северна Сирия"}
{"url": "http://www.focus-news.net/news/2019/10/24/2711848/ria-novosti-lavrov-i-chavushoglu-obsadiha-prilaganeto-na-memoranduma-za-razbiratelstvo.html", "text": "Министърът на външните работи на Руската федерация Сергей Лавров е провел телефонен разговор със своя турски колега Мевлют Чавусоглу, във връзка с меморандума за Северна Сирия, съобщава уебсайтът на руското външно министерство, предава  РИА Новости . \r\n\"Министрите обсъдиха прилагането на меморандума за разбирателство, подписан на срещата на руския президент Владимир Путин и турския президент (Реджеп) Тайип Ердоган в Сочи на 22 октомври. Беше постигнато съгласие за продължаване на координацията на усилията, за да се стабилизира ситуацията в североизточната част на Сирия възможно най-скоро\", се казва в съобщението на руското външно министерство. \r\n \r\n : Теодор Пенев", "date": "2019.10.24", "title": "РИА Новости: Лавров и Чавушоглу обсъдиха прилагането на меморандума за разбирателство"}
{"url": "http://www.focus-news.net/news/2019/10/24/2711448/predstoyashti-sabitiya-v-stranata-za-24-oktomvri-agentsiya-fokus.html", "text": "*** \r\n \r\nОт 09:00 часа в хотел „Балкан“, зала „Сердика“, комисар Мария Габриел ще открие 15-ата Национална конференция по е-Образование „Дигиталните иновации в помощ на е-Образованието“. Тя ще представи политиките на ЕС за цифрово образование, изпълнението на Плана за действие за цифрово образование, конкретните инициативи за въвеждане на цифровите технологии в полза на образователния процес. \r\n \r\n \r\n*** \r\n \r\nОт 10:00 часа в сградата на ВСС ще се състои изслушване на зам.-главния прокурор Иван Гешев за номинацията му за главен прокурор на България.  \r\n \r\n*** \r\n \r\nОт 10:00 часа в зала „Рила“ на хотел „Балкан“, ще се проведе пресконференция, на която ще бъдат представени дейностите, кампаниите и инициативите на СЗО и ще бъдат обсъдени партньорствата с медиите, постиженията, предизвикателствата и плановете през изминалата и тази година. \r\n \r\n*** \r\n \r\nОт 10.00 часа в СГС ще се гледат две въззивни мерки на:  \r\n- Цветан Гечев - обвинен за хулиганските действия по време на мача между България и Англия \r\n- Двамата афганистански граждани, обвинени за изнасилването на 17-годишно момиче. \r\n \r\n*** \r\n \r\nОт 10.30 часа в 501 зала на ВУЗФ, ще се проведе конференция на тема: „Кръгова икономика и устойчиви финанси“. \r\n \r\n*** \r\n \r\nОт 11.00 часа в сградата на Главна дирекция „Национална полиция“ ще се проведе брифинг за предприетите мерки от МВР за охрана на обществения ред и нормалното протичане на изборния процес в страната. Участие ще вземат представители на „Охранителна полиция“ – СДВР и ГДНП, ГДПБЗН и Дирекция „Български документи за самоличност“. \r\n \r\n*** \r\n \r\nОт 11:00 часа в Парк хотел „Москва“, заместник-министърът на труда и социалната политика Лазар Лазаров ще открие конференция за ефекта от провежданата политика на пазара на труда, финансирана със средства от държавния бюджет. \r\n \r\n*** \r\n \r\nОт 11:00 часа в къща-музей „Пейо К. Яворов“, в присъствието на заместник-кмета д-р Тодор Чобанов, къщата-музей „Пейо К. Яворов“ официално става собственост на Столична община. \r\n \r\n*** \r\n \r\nОт 11.30 часа министърът на здравеопазването Кирил Ананиев ще присъства на официалното откриване на изцяло реновирания Специализиран комплекс по изгаряне и пластична хирургия към УМБАЛСМ „Н. И. Пирогов“. \r\n \r\n*** \r\n \r\nОт 12.30 часа на ул. „Черковна“ № 90 ще се състои брифинг на Специализираната прокуратура във връзска с казуса „Несебър“. \r\n \r\n*** \r\n \r\nОт 12:30 часа в зала \"Мерджан\" на хотел \"Рамада\" в София ще се проведе пресконференция преди откриването на Втората Балканска конференция по персонализирана медицина. Форумът се организира от Български алианс за прецизирана и персонализирана медицина (БАППМ) в сътрудничество с Европейски алианс за персонализирана медицина (ЕАПМ), Медицински университет - Плевен и Българското Научно дружество по геномика и генетика на човека. \r\n \r\n*** \r\n \r\nОт 14.00 часа в заседателната зала на НБКМ (втори етаж) ще се проведе кръглата маса под надслов: „Опознаване на книжовното наследство - традиции и перспективи“ е предвидена демонстрация в какъв вид документите стигат до библиотеката, как се обезпрашават, реставрират, дигитализират, как стават достъпни чрез сайта на библиотеката. \r\n \r\n*** \r\n \r\nОт 15:30 в МВнР вицепремиерът и министър на външните работи Екатерина Захариева ще приеме министъра на външните работи и европейските въпроси на Словашката република Мирослав Лайчак. \r\n \r\n*** \r\n \r\nОт 17.00 часа в Аулата на Софийския университет „Св. Климент Охридски“ ще се проведе честване на 160-годишнината от рождението на акад. проф. Александър Теодоров-Балан. \r\n \r\n*** \r\n \r\nОт 17:00 часа в Дома на Европа ПанЕвропа България и Посолство на Словашката Република в България организират публична лекция на министъра на външните работи и европейските въпроси на Словакия и действащ председател на Организацията за сигурност и сътрудничество в Европа (ОССЕ) Мирослав Лайчак на тема „Заедно или сами? Значимостта на мултилатерализма.“ \r\n \r\n*** \r\n \r\nОт 18:30 часа  в зала „Вяра“ на Столичната библиотека ще се състои премиера на книгата на д-р Морфи Скарлатов „Арабите – рицарите на пустинята“. \r\n \r\n*** \r\n \r\nОт 18.30 часа в Македонския културно-информационен център, акад. Луан Старова, ще бъде представен романът „Ервехе“. На събитието ще присъстват министърът на културата и посланикът на Република Северна Македония - Хусни Исмаили и Марян Гьорчев, както и посланиците на балканските държави. \r\n \r\n*** \r\n \r\nОт 19:00 часа в зала 3 на НДК, на официална церемония на професионалния празник на строителите, за 12-и пореден път ще бъдат връчени отличията на най-добрите строителни компании в бранша. \r\n \r\n*** \r\n \r\nОт 10.00 часа в зала „Царевец“ на хотел „Премиер“ ще се проведе информационен ден за представяне на процедура „Създаване и развитие на Регионални иновационни центрове (РИЦ)“ по Оперативна програма „Иновации и конкурентоспособност“ (ОПИК) 2014-2020. \r\n \r\n \r\n*** \r\n \r\nОт 10.30 часа в Областна дирекция на МВР ще бъдат представени предприетите мерки и създадена организация за безпроблемно протичане на изборите в Кюстендилска област.   \r\n \r\n \r\n*** \r\n \r\nОт 13.00 часа в Бароковите къщи, втори етаж, ще се проведе пресконференция с представителите на културните институции в града.  \r\n \r\n \r\n \r\n*** \r\n \r\nОт 11.00 часа ще бъде направена първата копка на първи етап от реконструкцията и подмяната на водопроводната мрежа по републиканския път Драгичево -Рударци – Кладница. \r\n \r\n \r\n \r\n*** \r\n \r\nОт 10:00 часа в зала „Москва“ на Гранд хотел Пловдив ще се проведе пресконференция на тема: „Достъп до добра храна“. \r\n \r\n*** \r\n \r\nОт 16.00 часа в залата на Общинския съвет, световноизвестният лекар д-р Едуард Рослер ще изнесе лекция в Пловдив на тема \"Връзката между чревното функциониране и детското здраве\". \r\n \r\n*** \r\n \r\nОт 11.00 часа в зала „Магнум“ ще се състои двойна тържествена промоция на Випуск 2019 здравни професионалисти на Факултет „Здравни грижи“ и Медицински колеж като част от честванията, посветени на 45-годишния юбилей на МУ-Плевен. \r\n \r\n*** \r\n \r\nОт 11.00 часа в зала „Свети Георги“ на Областна администрация Русе ще се проведе заседание на Постоянно действащата междуведомствена областна епизоотична комисия. \r\n \r\n*** \r\n \r\nОт 18.00 часа в залата на Международния младежки център, ще се проведе среща-разговор с математика Любомир Любенов. \r\n \r\n*** \r\n \r\nОт 18.30 часа в къща-музей „Гео Милев“, ще бъде представена книгата на Пейчо Кънев „Последната вечеря“. \r\n \r\n*** \r\n \r\nОт 18.00 часа в зала „Сливен“, певци и артисти ще гостуват за Димитровден. \r\n \r\n \r\n*** \r\n \r\n \r\n \r\n*** \r\n \r\nОт 10:30 часа в сградата на ОДМВР ще се проведе брифинг във връзка със създадената от ОДМВР-Благоевград организация за обезпечаване на реда и сигурността преди, по време и след края на предстоящите избори за общински съветници и за кметове в населените места. \r\n \r\n \r\n*** \r\n \r\nОт 10:30 часа кандидатът на АБВ за кмет на Пловдив Любомира Ганчева ще направи дарение на библиотека \"Иван Вазов\" - Пловдив. \r\n \r\n*** \r\n \r\nОт 10:00 часа в ОДМВР ще се проведе брифинг за  готовността на областната дирекция във връзка с предстоящите избори. \r\n \r\n*** \r\n \r\nОт 18.00 часа пред Драматичния театър в града ще се проведе предизборен концерт на кандидата за кмет Петър Паунов, водач на листата на Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци”.", "date": "2019.10.24", "title": "Предстоящи събития в страната за 24 октомври (Агенция „Фокус“)"}
{"url": "http://www.focus-news.net/news/2019/10/24/2711851/zapochna-godishniyat-bal-na-kamarata-na-stroitelite-v-balgariya.html", "text": "Започна Годишният бал на Камарата на строителите в България, предаде репортер на  Агенция „Фокус“ . За 12-и пореден път ще бъдат връчени отличията на най-добрите строителни компании в бранша. Събитието се провежда в Зала „3“ на Националния дворец на културата. В залата присъстват председателят на Управителния съвет на Агенция „Пътна инфраструктура” Георги Терзийски, министърът на транспорта Росен Желязков, както и министърът на околната среда и водите Нено Димов. По време на събитието ще се проведе и благотворителен тих търг, в който участват 12 картини на художника Павел Митков. Символичен домакин на вечерта е председателят на УС на КСБ Илиян Терзиев. \r\nТеодора ПАВЛОВА", "date": "2019.10.24", "title": "Започна Годишният бал на Камарата на строителите в България"}
{"url": "http://www.focus-news.net/news/2019/10/24/2711846/prof-aleksandar-marinov-politolog-problemat-pri-izbora-na-glaven-prokuror-sa-svrahochakvaniyata-edna-lichnost-da-razreshi-natrupalite-se-trudnosti-v-sadebnata-sistema-i-obshtestvoto.html", "text": "Проблемът при избора на главен прокурор  са свръхочакванията от избора на една личност да бъдат разрешени натрупалите се трудности в съдебната система и в цялото общество. Това каза за обзорното предаване „Това е България“ на  Радио „Фокус“  политологът проф. Александър Маринов. Според него личността, която ще заеме поста е важна, въпреки че тя не решава основните системни въпроси за структурите и балансите в институциите. Те не могат да бъдат разрешени от нито един персонален избор, уточни проф. Маринов. Той припомни, че се създава усещането за енергична намеса от външни фактори в процедурата за избор на новия главен прокурор. Необходима е системна гаранция за контрол на всяка институция, която има власт и трябва да подлежи на контрол, добави политологът. „Меко казано, цялата тази процедура предизвика бурни страсти, обсъждания и полярни позиции. В определен смисъл можем да говорим и за хиперактивност. Създаде се усещането за особен залог на тази процедура, която би трябвало да бъде на съвсем нормална, демократична, и в същото време професионална процедура. Обикновено се обръща внимание на обстоятелството, че имаме само един-единствен кандидат, но добре знаем, че наличието на двама кандидати не е достатъчна гаранция за добра възможност за избор и за добър резултат. Днес към прокуратурата и към фигурата на главния прокурор, която е свръховластена в България, се отправят колосални очаквания. Понякога се питам, дали страната ни е парламентарна или прокурорска република“, обясни проф. Маринов. Той каза още, че на президента ще се наложи да обмисли хода си по отношение на указа за избора на главен прокурор с оглед на вътрешните и международните аспекти на въпроса.  \r\nЦоня СЪБЧЕВА", "date": "2019.10.24", "title": "Проф. Александър Маринов, политолог: Проблемът при избора на главен прокурор са свръхочакванията една личност да разреши натрупалите се трудности в съдебната система и обществото"}
{"url": "http://www.focus-news.net/news/2019/10/24/2711447/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Лидерът на партия „Синьо и Бяло“ Бени Ганц получи мандат от президента на Израел Риувен Ривлин да формира ново правителство, след като действащият премиер на страната Бенямин Нетаняху обяви по-рано, че не може да направи това, пише вестник  The Times of Israel . \r\nРивлин официално връчи мандата на Ганц на церемония в своята резиденция в Ерусалим.  \r\nОпозиционният лидер ще има 28 дни да се опита да формира правителство. Ако не успее да го направи, както се случи с неговия предшественик Нетаняху, Ривлин може да поиска от парламента на Израел да проведе дискусии и да вземе решение за нов кандидат за министър-председател.  \r\nАко дори след това не бъде формирано правителство, Израел може да бъде изправен пред поредни избори, които ще бъдат третите за една година в страната.  \r\nДокато приемаше мандата от Ривлин, Ганц призова за формирането на либерално правителство на националното единство в Израел, което да се бори за помирение и край на „политическия хаос“ в страната.  \r\n„Обещах да формирам либерално, единно правителство и това и ще направя“, заяви Ганц, след като прие мандата от Ривлин. \r\n„Ще работя за всички хора в Израел, за правителство, за което Израел е отчаян. Правителство, което ще промотира мира и ще знае как да се справя решително с всеки враг. Всички очакват, че ние ще сложим край на този политически хаос и ще представим спокойна, функционираща и сигурна страна“, добави Ганц. \r\n*** \r\n \r\n  Президентът на САЩ Доналд Тръмп е наредил да бъдат премахнати икономическите санкции срещу Турция, като обяви успеха на своята външна политика в Сирия, въпреки становището на американските депутати, че изтеглянето на войските на Вашингтон от региона означава победа за Турция и Русия, пише вестник  Los Angeles Times . \r\n„Санкциите ще бъдат премахнати, освен ако не се случи нещо, с което не сме съгласни“, заяви Тръмп в свое изявление, като допълни, че „тази ситуация беше създадена от нас“.  \r\n„Нека някой друг се бие за този кървав пясък“, добави Тръмп, макар след това да уточни, че малък брой американски войници ще останат в Сирия, за да подсигурят петролните находища в страната.  \r\nРешението на президента да изтегли част от американския контингент от Северна Сирия, според много анализатори и депутати  даде зелена светлина на Турция да започне своята операция срещу кюрдските сили в региона, които доскоро бяха съюзници на САЩ и години наред се биеха за контрол на тези територии.  \r\nКюрдите също така поеха голяма част от тежестта в борбата срещу „Ислямска държава“, като помогнаха на САЩ да постигне основната си цел - да премахне групировката от региона.  \r\nИзтеглянето на кюрдските сили също така помогна на много хора, държани в техни затвори, свързани с радикалната групировка да избягат от тях. Президентът игнорира въпросите, свързани със затворниците по време на изявлението си.  \r\nСанкциите срещу Анкара бяха наложени на 14 октомври, за да накажат Турция за действията й в Северна Сирия. Администрацията на президента действа по този начин, след реакцията на депутати и от двете партии в американския парламент, които многократно изказаха недоволството си от действията на Анкара и изтеглянето на контингента на Вашингтон.  \r\nПо-рано вицепрезидентът на САЩ Майк Пенс пътува до Турция, където се срещна с държавния глава на страната Реджеп Тайип Ердоган и договори петдневно временно прекратяване на военните действия. Това позволи на кюрдските сили да се изтеглят от региона, макар зад тях да останаха десетки хиляди цивилни, чиято съдба сега е в ръцете на Анкара. Освен това временното прекратяване на военните действия позволи на Турция да засили присъствието си в Северна Сирия и на Русия да запълни вакуума, който остана след изтеглянето на САЩ от региона.  \r\nСпоред договореностите, Белият дом трябваше да премахне санкциите срещу Анкара след изтичането на петте дни и след като примирието стане окончателно. Тръмп заяви, че това е било постигнато. \r\nСпоред президента е дошло време САЩ да измият ръцете си и да престанат да се месят в региона, въпреки предишните гаранции, които Вашингтон даваше на кюрдите, че ще ги защитава, заради тяхната роля в борбата срещу „Ислямска държава“.  \r\n„Турция, Сирия и всички формирования на кюрдите се бият от векове. Ние им направихме голяма услуга. Свършихме чудесна работа за всички тях и сега се махаме“, каза още Тръмп.  \r\n„Ако Турция не изпълни задълженията си, включително защитаването на религиозните и етнически малцинства, което аз наистина вярвам, че те ще направят, ние си резервираме правото да наложим отново осакатяващи санкции, включително съществено увеличение на митата за стомана и всички други продукти, които идват от Турция“, каза още Тръмп. \r\n*** \r\n \r\n  Анкара ще установи зоната за сигурност в Северна Сирия възможно най-скоро, за да подпомогне доброволното завръщане на бежанци с подкрепата международната общност, твърди президентът на Турция Реджеп Тайип Ердоган, пише проправителственият вестник  Daily Sabah . \r\nПрезидентът говори пред репортери в град Сочи, ден след като Турция и Русия постигнаха сделка за установяването на зона за сигурност в Северна Сирия. Според договора, кюрдските сили ще се изтеглят на 30 км от границата между Турция и Сирия в рамките на 150 часа. Освен това в региона ще започнат да оперират съвместни руско-турски патрули, които ще стигат до 10 километра навътре в територията на Сирия.  \r\n„Около един милион души могат да бъдат заселени отново в региона, който ще бъде превърнат в „зона за сигурност“ след операцията „Извор на мира“, заяви Ердоган, като добави, че този брой може да стигне до 2 млн. души, ако в зоната бъдат включени градовете Ракка и Дейр ез-Зор.  \r\nСпоред Ердоган, обаче това не е нещо, с което Турция може да се справи сама и тя ще има нужда от международна подкрепа.  \r\n„Ние установихме разходите, направихме нужните планове и приготвихме проектите, свързани с това. Дори представихме (плана) пред 17 лидери, с които разговарях по време на Общото събрание на ООН“, добави президентът.  \r\nТой подчерта, че Турция очаква въпроса да бъде дискутиран на срещата в Женева, където за първи път ще заседава Сирийския конституционен съвет на 29-30 октомври.  \r\n„Искаме да установим жилища, болнични заведения, училища и още, за да се завърнат сирийците“, заяви още Ердоган.  \r\nТой още заяви, че Русия винаги е подкрепяла турската намеса в Сирия, за разлика от САЩ и разкритикува помощта, която администрацията на бившия президент Барак Обама е изпратила до кюрдските сили в град Кобане.  \r\n„Ако ние държим 350 хил. души от Кобане, отговорност за това носи администрацията на Обама“, заяви още президентът. Той отхвърли твърденията, че Турция не държи кюрдски бежанци, като заяви, че освен тях в страната има и езиди и други сирийски мигранти.  \r\nСпоред него обаче сирийците са истинските притежатели на региона и Турция е там единствено за да се подсигури в това.  \r\n„Ние не сме окупаторска армия“, заяви президентът. \r\n*** \r\n \r\n  Местните власти в Хонконг ще премахнат закона, който дава право на правителството в Пекин да екстрадира в Китай граждани на специалния административен регион, пише американското издание  The Washington Examiner . \r\nЗаконът предизвика масови протести, които продължиха няколко месеца и доведоха до сблъсъци и сцени на насилие между продемократично настроени граждани на Хонконг и силите на реда.  \r\nМинистърът на вътрешните работи на специалния административен регион Джон Ли заяви, че законът ще престане да функционира на този етап, защото предизвиква „конфликти в обществото“. \r\n„Формално обявявам премахването на закона“, заяви Ли пред депутати. \r\nСтотици хиляди протестиращи започнаха мащабни демонстрации през месец юни в отговор на приемането на закона, според който Китай получава още по-големи правомощия в Хонконг. Този ход вероятно ще предизвика край на протестите, които доведоха до сцени на насилие и сблъсъци между полицията и гражданите на Хонконг.  \r\nНа този етап протестиращите настояват за провеждане на обширно разследване за действията на полицията срещу демонстрантите, амнистия за задържаните в митингите и реформи в избирателната система. \r\n*** \r\n \r\n В трагедиите на Уилям Шекспир, трагическият герой има вътрешни борби между доброто и злото  и епрокълнат както от съдбата, така и от фаталния си недостатък. Ако днес Шекспир беше жив, той щеше да напише трагедия за Бенямин Нетаняху. \r\nНетаняху ще гледад как лидерът на „Синьо и Бяло“ Бени Ганц получава мандата за формиране на правителство в сряда вечерта, като това събития може да е ключова стъпка към падането от власт на премиера след 13 години, включително 10 поредни, пише  The Jerusalem Post  в материал, представен без редакторска намеса. \r\nКакто и другите узурпатори на трона в Шекспировите пиеси, Ганц не би дошъл на власт по заслуги в очите на Нетаняху. Човекът, който би могъл да стане премиер със знамето „всеки друг, но не и Биби“, ще се окаже победител най-вече защото Нетаняху се победи сам. \r\nЗлодеят в тази пиеса ще бъде лидерът на „Наш дом Израел“ Авигдор Либерман, който заби нож в гърба на Нетаняху, като не му позволи да формира правителство през май и може да помогне за съставянето на коалиция без Нетаняху през декември. \r\nНо вината за предателството може да бъде възложена и на самия Нетаняху, който често се отнасяше зле със своя бивш сътрудник, превърнал се в съюзник, а после и в заклет враг и така разпали желанието му за мъст. \r\nАко арабските депутати успеят да помогнат на Ганц да формира правителство по един или друг начин, те също ще вземат сладко отмъщение срещу Нетаняху за това, че отиде прекалено далеч в настройването на масите против тях. \r\nНо главният начин, за да стигне евентуалния крах на Нетаняху до шекспировите стандарти, е той да се стовари заради наказателните дела срещу него. Друг бивш доверен помощник, Главният прокурор Авихай Манделблит, може да осъди Нетаняху за подкуп, като по този начин ще го развенчае заради арогантността и хедонизма му. \r\nПрез 28-те дни, които имаше за да формира правителство, лидерът на \"Ликуд\" имаше потенциална възможност да предотврати обвинението. Но той рискува и заложи, че Манделблит няма да му повдигне обвинения за подкуп и така ще го улесни в съставянето на коалиция в трите седмица, след като се провали Ганц. \r\nАко решението на Главният прокурор дойде по-рано от очакваното и Ганц успее да се възползва и да изгради коалиция, докато има мандат, играта на Нетаняху ще изглежда много неразумна в ретроспекция. \r\nПодобно на други трагични фигури, Нетаняху изглежда се оказва най-лошият си враг.  \r\nНо, може би, може да има шекспиров обрат в съдбата и Нетаняху да бъде оправдан от съда и да формира правителство, въпреки всички, които се надяват да сложат край на политическата му кариера. \r\nАко това се случи, Нетаняху не само ще остане на власт, но и ще спечели политическия си бис.", "date": "2019.10.24", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/10/24/2711449/tass-ministarat-na-otbranata-na-rusiya-sergey-shoygu-provede-razgovori-s-predstaviteli-na-kyurdskite-siriyski-demokratichni-sili.html", "text": "Руският министър на отбраната Сергей Шойгу проведе разговори с главнокомандващия на \"Сирийските демократични сили\" (СДС) Мазлум Абди относно плановете за увеличаване на присъствието на военната полиция на Москва в страната, предава  TACC . \r\n\"На 23 октомври бяха проведени преговори на видеоконференция между министъра на отбраната и генерал от армията на Руската федерация Сергей Шойгу с главнокомандващия на „Сирийските демократични сили“ Мазлум Абди\", се казва в съобщението на министерството. \r\nТо уточни, че в преговорите е участвал и началникът на Генералния щаб на въоръжените сили на Руската федерация генерал Валери Герасимов. Страните в преговорите обсъдиха напредъка, постигнат от кюрдската организация в рамките на споразуменията, постигнати от президентите на Русия и Турция, Владимир Путин и Реджеп Тайип Ердоган на 22 октомври в Сочи.  \r\nКакто подчерта военният департамент, Шойгу е обсъдил с Абди \"плановете за разширяване на патрулните маршрути и увеличаването на броя на руските военни полицейски части на сирийско-турската граница в следващите дни\". \r\nШойгу е уверил Абди, че руската военна полиция ще гарантира безопасността на цивилните в близост до сирийско-турската граница и, че населението на тези територии няма да трябва да напуска домовете си. \r\nГлавнокомандващият СДС, на които се основават кюрдските формирования, е благодарил на Русия, че кюрдския народ ще бъде в безопасност. \r\nТой е отбелязал, че сега частите на руската военна полиция и сирийската армия са разположени в много райони в североизточната част на Сирия.  \r\n„Ние им предоставяме всякаква помощ и подкрепа“, е добавил той.", "date": "2019.10.24", "title": "ТАСС: Министърът на отбраната на Русия Сергей Шойгу проведе разговори с представители на кюрдските \"Сирийски демократични сили“"}
{"url": "http://www.focus-news.net/news/2019/10/24/2711450/sky-news-britanskata-politsiya-se-opitva-da-ustanovi-identichnostta-na-zhertvite-otkriti-v-kamiona-v-eseks.html", "text": "Камионът и ремаркето, в които бяха открити телата на 39 души, бяха премахнати от мястото, където са били открити в Есекс, като полицията започна опитите да установи самоличностите на жертвите, предава британската медия  Sky News . \r\nПо-рано телата бяха открити в паркирания в град Грейс камион, като полицията арестува водачът, 25-годишен ирландец, който е основният заподозрян за убийствата на този етап. \r\nСпоред медията шофьорът остава в ареста.  \r\nПолицията смята, че жертвите са мигранти, но все още не е успяла да установи самоличностите им.  \r\nПо данни на органите на реда, камионът се е придвижил с ферибот от белгийския град Зеебюрге до Пърфлийт в графство Есекс. Все още се изяснява откъде се е придвижвал камионът, преди да пристигне в Зеебюрге.  \r\nПо-рано се появи видеозапис, който показва камионът да се придвижва до мястото, където е бил открит, само половин час преди това да се случи.  \r\n„Това ще бъде дълго и сложно разследване и ние продължаваме да работим с нашите местни и международни власти, за да съберем важна информация и да индетифицираме тези, които за съжаление са починали“, се казва в изявление на органите на реда в графство Есекс.  \r\nБългарското външно министерство заяви, че камионът е бил регистриран в град Варна, на името на компания, притежание на ирландски гражданин. „Малко вероятно“ е жертвите да са български граждани, твърди българското министерство, като се позовава на данни на полицията.  \r\nПремиерът на България Бойко Борисов заяви, че страната „няма връзка“ с камионът, освен регистрацията и че автомобилът не е влизал в България от 2017 г. \r\nСпоред Ирландския съвет за бежанците, инцидентът представлява трагична загуба на живот. \r\n„Никой човек не трябва да се оказва в ситуация, в която чувства, че единственият му избор е да плати на контрабандисти да го транспортират в опасно и трудно пътуване, в което няма гаранции за неговата безопасност или за това как ще приключи то“, се казва в тяхното изявление.", "date": "2019.10.24", "title": "Sky News: Британската полиция се опитва да установи идентичността на жертвите, открити в камиона в Есекс"}
{"url": "http://www.focus-news.net/news/2019/10/24/2711452/the-times-of-israel-beni-gants-poluchi-mandat-ot-prezidenta-na-izrael-da-formira-novo-pravitelstvo.html", "text": "Лидерът на партия „Синьо и Бяло“ Бени Ганц получи мандат от президента на Израел Риувен Ривлин да формира ново правителство, след като действащият премиер на страната Бенямин Нетаняху обяви по-рано, че не може да направи това, пише вестник  The Times of Israel . \r\nРивлин официално връчи мандата на Ганц на церемония в своята резиденция в Ерусалим.  \r\nОпозиционният лидер ще има 28 дни да се опита да формира правителство. Ако не успее да го направи, както се случи с неговия предшественик Нетаняху, Ривлин може да поиска от парламента на Израел да проведе дискусии и да вземе решение за нов кандидат за министър-председател.  \r\nАко дори след това не бъде формирано правителство, Израел може да бъде изправен пред поредни избори, които ще бъдат третите за една година в страната.  \r\nДокато приемаше мандата от Ривлин, Ганц призова за формирането на либерално правителство на националното единство в Израел, което да се бори за помирение и край на „политическия хаос“ в страната.  \r\n„Обещах да формирам либерално, единно правителство и това и ще направя“, заяви Ганц, след като прие мандата от Ривлин. \r\n„Ще работя за всички хора в Израел, за правителство, за което Израел е отчаян. Правителство, което ще промотира мира и ще знае как да се справя решително с всеки враг. Всички очакват, че ние ще сложим край на този политически хаос и ще представим спокойна, функционираща и сигурна страна“, добави Ганц.", "date": "2019.10.24", "title": "The Times of Israel: Бени Ганц получи мандат от президента на Израел да формира ново правителство"}
{"url": "http://www.focus-news.net/news/2019/10/24/2711453/afp-vsichki-strani-chlenki-na-es-podkrepiha-otlaganeto-na-brekzit.html", "text": "Страните членки на Европейския съюз се съгласиха да забавят Брекзит след 31 октомври, но не взеха решение до кога да трае отсрочката, предава  AFP . \r\n„На срещата не се очакваше да се вземат каквито и да е формални решения“, заяви европейски източник, след като посланиците на 27 страни членки на Общността на срещнаха в Брюксел.  \r\n„Всички се съгласиха с нуждата от отсрочка, за да бъде предотвратен Брекзит без сделка. Дължината на отсрочката все още се дискутира“, заяви още той.", "date": "2019.10.24", "title": "AFP: Всички страни членки на ЕС подкрепиха отлагането на Брекзит"}
{"url": "http://www.focus-news.net/news/2019/10/24/2711852/tass-dzhonsan-pokani-lidera-na-opozitsiyata-da-podkrepi-sdelkata-mu-v-sluchay-na-kratko-zabavyane-na-brekzit.html", "text": "Министър-председателят на Великобритания Борис Джонсън покани лидера на опозиционната Лейбъристка партия Джереми Корбин да подкрепи сделката на премиера с Брюксел, за да бъде избегната вероятността от Брекзит без сделка, предава агенция  TACC . \r\n\"ЕС може и да ни предложи само кратка отсрочка до 15 или 30 ноември. Със сигурност бих предпочел този вариант. Въпреки това, парламентът и съдилищата биха ми попречили да го предложа на ЕС. Ако решението на Европейския съюз е такова, мисля, че ще преразгледате заеманата от вас позиция, по време на гласуването във вторник (29 октомври) и ще ми помогнете да ратифицирам новото споразумение с ЕС, така че да напуснем Общността със сделка\", пише Джонсън в съобщение в „Туитър“. \r\nТой добавя, че ако ЕС предостави на Обединеното кралство тримесечно отлагане на Брекзит до януари 2020 г., то кабинетът ще поиска от Камарата на общините да гласува възможността за провеждане на предсрочни парламентарни избори на 12 декември. \r\n \r\n : Теодор Пенев", "date": "2019.10.24", "title": "ТАСС: Джонсън покани лидера на опозицията да подкрепи сделката му в случай на кратко забавяне на Брекзит"}
{"url": "http://www.focus-news.net/news/2019/10/24/2711845/the-independent-boris-dzhonsan-prizova-za-izbori-prez-dekemvri.html", "text": "Министър-председателят на Великобритания Борис Джонсън заяви, че ще се опита да получи одобрението на парламента за избори, които ще се проведат на 12 декември, пише лондонското издание  The Independent . \r\nТой също така заяви, че в замяна на това депутатите да подкрепят плана му, той ще им предостави повече време да дебатират и да разгледат внимателно неговата сделка за Брекзит.  \r\nВ интервю, малко след срещата на неговият кабинет, Джонсън изрази мнение, че начинът да бъде осъществен Брекзит е чрез преговори с парламента и затова той възнамерява да се споразумее с тях.  \r\n„Начинът да осъществим Брекзит е да бъдем разумни са парламента и да им кажем, че ако те наистина искат още време да разучат тази прекрасна сделка, могат да го получат, но ще трябва да се съгласят на провеждането на общи избори на 12 декември“, заяви Джонсън.  \r\nИзявлението представлява първото признание на премиера, че страната няма да осъществи Брюксел на 31 октомври. \r\nВ писмо до лидерът на Лейбъристката партия Джереми Корбин, той заяви, че ако датата бъде одобрена, правителството ще даде колкото се може повече време, максимум до 6 ноември на парламента, за да разучи той подробно и да приеме сделката за излизането на Великобритания от структурите на Европейския съюз.  \r\nПарламентът ще може да заседава с удължен график, включително през уикендите.  \r\nДжонсън заяви още, че би било „морално невероятно“, ако лейбъристите блокират вота за избори, който той ще предложи на 28 октомври, който ще изисква подкрепа от две трети от парламента.  \r\nМного депутати от Лейбъристката партия яростно опонираха на възможността да бъде одобрено евентуално предложение за избори от страна на Консервативната партия, във време, когато торите нямат мнозинство в парламента, но разполагат с огромна подкрепа от страна на гласоподавателите. Според последните статистически проучвания, партията на Джереми Корбин разполага с едва 25% подкрепа.  \r\nНо депутатът на лейбъристите Джон Макдонъл загатна, че партията може и да се съгласи на предсрочни избори, ако Джонсън поиска такива.  \r\nПо-рано се появи информация, че правителството обаче е разделено във връзка с това, дали би било уместно да бъдат проведени избори на този етап. \r\nПредполага се, че няколко от министрите на Джонсън се опасяват, че подобен ход би бил в услуга на „Партия Брекзит“ на Найджъл Фараж, която би получила голяма част от електората на консерваторите, недоволен от това, че премиерът не може да спази обещаната дата за излизане от ЕС – 31 октомври.  \r\nСъветникът на Джонсън Доминик Къмингс обаче заяви, че предсрочни избори биха били от полза на торите, тъй като след тях те ще могат да си осигурят работещо мнозинство в парламента, с каквото те не разполагат на този етап. \r\nОсвен това самият премиер също беше ясен, че ще подкрепи предсрочни избори, ако ЕС предложи тримесечно забавяне на Брекзит, до 31 януари, както правителството очаква да се случи. \r\n \r\n : Теодор Пенев", "date": "2019.10.24", "title": "The Independent: Борис Джонсън призова за избори през декември"}
{"url": "http://www.focus-news.net/news/2019/10/24/2711451/deneshen-makedoniya-pompeo-privetstva-protokola-za-priemaneto-na-makedoniya-v-nato.html", "text": "Държавният секретар на САЩ Майк Помпео приветства ратифицирането на протокола за членство на Северна Македония в НАТО, пише скопският вестник  “Денешен“ . \r\nВ своето изявление, публикувано от Държавния департамент, Помпео подчерта, че приемането на протокола за присъединяване на Македония към НАТО в американския парламент подчертава ангажимента на САЩ към трансатлантическата сигурност и представлява важна стъпка напред в прогреса на страната към членство в Алианса. \r\n„Ние силно подкрепяме ангажимента на Северна Македония за по-близка интеграция в трансатлантическата общност. Това гласуване потвърждава постоянния ангажимент на Северна Македония към демократичните принципи и върховенството на закона и приносът й за мира и сигурността в региона. Очакваме Македония скоро като 30-ти член на НАТО“, каза Помпео в изявлението си. \r\nПо-рано американският парламент прие резолюция за ратифицирането на протокола за членство в НАТО на Северна Македония с общо 91 гласа „за“ и два „против“.  \r\nОбщо 25 от 29 страни членки на НАТО са ратифицирали протокола за приемане на страната в Алианса.", "date": "2019.10.24", "title": "„Денешен“ (Македония): Помпео приветства протокола за приемането на Македония в НАТО"}
{"url": "http://www.focus-news.net/news/2019/10/24/2711454/los-angeles-times-tramp-premahva-sanktsiite-sreshtu-turtsiya-i-obyavi-che-e-postignal-uspeh-v-siriya.html", "text": "Президентът на САЩ Доналд Тръмп е наредил да бъдат премахнати икономическите санкции срещу Турция, като обяви успеха на своята външна политика в Сирия, въпреки становището на американските депутати, че изтеглянето на войските на Вашингтон от региона означава победа за Турция и Русия, пише вестник  Los Angeles Times . \r\n„Санкциите ще бъдат премахнати, освен ако не се случи нещо, с което не сме съгласни“, заяви Тръмп в свое изявление, като допълни, че „тази ситуация беше създадена от нас“.  \r\n„Нека някой друг се бие за този кървав пясък“, добави Тръмп, макар след това да уточни, че малък брой американски войници ще останат в Сирия, за да подсигурят петролните находища в страната.  \r\nРешението на президента да изтегли част от американския контингент от Северна Сирия, според много анализатори и депутати  даде зелена светлина на Турция да започне своята операция срещу кюрдските сили в региона, които доскоро бяха съюзници на САЩ и години наред се биеха за контрол на тези територии.  \r\nКюрдите също така поеха голяма част от тежестта в борбата срещу „Ислямска държава“, като помогнаха на САЩ да постигне основната си цел - да премахне групировката от региона.  \r\nИзтеглянето на кюрдските сили също така помогна на много хора, държани в техни затвори, свързани с радикалната групировка да избягат от тях. Президентът игнорира въпросите, свързани със затворниците по време на изявлението си.  \r\nСанкциите срещу Анкара бяха наложени на 14 октомври, за да накажат Турция за действията й в Северна Сирия. Администрацията на президента действа по този начин, след реакцията на депутати и от двете партии в американския парламент, които многократно изказаха недоволството си от действията на Анкара и изтеглянето на контингента на Вашингтон.  \r\nПо-рано вицепрезидентът на САЩ Майк Пенс пътува до Турция, където се срещна с държавния глава на страната Реджеп Тайип Ердоган и договори петдневно временно прекратяване на военните действия. Това позволи на кюрдските сили да се изтеглят от региона, макар зад тях да останаха десетки хиляди цивилни, чиято съдба сега е в ръцете на Анкара. Освен това временното прекратяване на военните действия позволи на Турция да засили присъствието си в Северна Сирия и на Русия да запълни вакуума, който остана след изтеглянето на САЩ от региона.  \r\nСпоред договореностите, Белият дом трябваше да премахне санкциите срещу Анкара след изтичането на петте дни и след като примирието стане окончателно. Тръмп заяви, че това е било постигнато. \r\nСпоред президента е дошло време САЩ да измият ръцете си и да престанат да се месят в региона, въпреки предишните гаранции, които Вашингтон даваше на кюрдите, че ще ги защитава, заради тяхната роля в борбата срещу „Ислямска държава“.  \r\n„Турция, Сирия и всички формирования на кюрдите се бият от векове. Ние им направихме голяма услуга. Свършихме чудесна работа за всички тях и сега се махаме“, каза още Тръмп.  \r\n„Ако Турция не изпълни задълженията си, включително защитаването на религиозните и етнически малцинства, което аз наистина вярвам, че те ще направят, ние си резервираме правото да наложим отново осакатяващи санкции, включително съществено увеличение на митата за стомана и всички други продукти, които идват от Турция“, каза още Тръмп.", "date": "2019.10.24", "title": "Los Angeles Times: Тръмп премахва санкциите срещу Турция и обяви, че е постигнал успех в Сирия"}
{"url": "http://www.focus-news.net/news/2019/10/24/2711456/donald-tramp-sasht-shte-premahnat-vsichki-sanktsii-svarzani-s-turskata-operatsiya-izvor-na-mira.html", "text": "САЩ ще премахне санкциите, наложени срещу Турция във връзка с началото на операция „Извор на мира“, заяви американският президент Доналд Тръмп, предава  TACC . \r\nВ същото време той отбеляза, че Вашингтон е готов да възстанови ограничителните мерки срещу Анкара, ако Белият дом не е доволен от турските действия в Сирия на по-късен етап. \r\nСпоред него, САЩ ще увеличат значително митата върху стоки, внесени от Турция, ако Анкара не спази споразумението с Вашингтон. \r\nОсвен това Тръмп призова всички други държави да окажат помощ на Турция, за да може тя по-лесно да засили контрола над границата си със Сирия. \r\nНа 9 октомври Турция обяви началото на операция „Извор на мира“ в северната част на Сирия, която започна с въздушни удари по позициите на кюрдските сили. По-късно президентът на Русия Владимир Путин и неговият турски колега Реджеп Тайип Ердоган се споразумяха за прекратяване на военните  действия в Северна Сирия, след шест часа преговори. Според сделката от 23 октомври части на руската военна полиция и сирийските гранични служби ще патрулират в региона.", "date": "2019.10.24", "title": "Доналд Тръмп: САЩ ще премахнат всички санкции, свързани с турската операция „Извор на мира“"}
{"url": "http://www.focus-news.net/news/2019/10/24/2711461/pregled-na-osnovnite-temi-v-britanskiya-pechat-agentsiya-fokus.html", "text": "Правителството на Великобритания подкрепя възможността за избори в страната, след като преговорите между премиера Борис Джонсън и лидера на Лейбъристката партия Джереми Корбин за Брекзит не постигнаха споразумение, макар опозицията да отказа да заяви подкрепата си за нов вот, пише вестник  The Guardian . \r\nПравителствени източници освен това информираха, че Джонсън е разговарял с председателя на Европейския съвет Доналд Туск по-рано, като е заявил пред него, че той лично не желае провеждането на избори на този етап.  \r\n„Премиерът е ясен в позицията си, че не смята, че допълнително забавяне на Брекзит след 31 октомври е в интерес на Великобритания или на Европейския съюз и че имаме нужда сделката да бъде гласувана от парламента преди това“, заяви говорителят на Джонсън.  \r\nПремиерът беше принуден от британското законодателство да напише до ЕС писмо, в което да поиска отсрочка до 31 януари за Брекзит, но се надяваше все пак да изведе страната от Общността до 31 октомври.  \r\nДепутатите в Обединеното кралство, макар да одобриха сделката за Брекзит по-рано, отхвърлиха „програмното предложение“ на Джонсън, което очертаваше тридневен график за обсъждане на 110-страничното споразумение. \r\nДжонсън и Корбин се срещнаха по-рано, за да обсъдят евентуално продължаване на поставената на „пауза“ сделка, в различен график.  \r\nНа срещата Корбин беше придружен от ключовия си съветник Сеумас Милн, а Джонсън - от Доминик Къмингс. Срещата се проведе в кабинета на премиера в Камарата на общините. \r\nПо-късно и двамата заявиха, че много малко е било постигнато в разговорите. Попитан за това дали Джонсън би бил съгласен с нов график, говорител на Корбин заяви, че той със сигурност „не е клонял в тази посока“, но в същото време не е отхвърлил тази възможност.  \r\nСпоред източник на правителството обаче няма да бъдат провеждани повече подобни разговори и Джонсън сега ще цели провеждането на избори. Това все пак няма да зависи изцяло от него, тъй като подобно решение на парламента би изисквало и подкрепата на Лейбъристката партия. \r\n„Всеки път, когато парламентът трябва да гласува отсрочка, той винаги ще гласува отсрочка“, твърди източникът.  \r\n„Затова ако този парламент не иска да гласува за сделка, трябва да се насочим към избори“, казва още той.  \r\nТова все пак не означава, че това е категоричната позиция на Джонсън. Преди да прокара своето предложение за график по-рано, той заяви, че ако загуби гласуването ще търси веднага след това нови избори, но до този момент няма индикации, че ще го направи.  \r\nДокато официалната позиция на лейбъристите твърди, че партията ще подкрепи избори само след като е сигурна, че няма да има Брекзит без сделка, част от нейните депутати биха предпочели провеждането на референдум за сделката с Брюксел.  \r\nГоворителят на Корбин отказа да потвърди дали лейбъристите биха гласували за провеждане на нови избори, ако ЕС се съгласи да предостави на Великобритания отсрочка до 31 януари 2020 г. \r\n„В момента, в който заплахата от (Брекзит) без сделка я няма и това е ясно и гарантирано, тогава разбира се, че ще подкрепим избори“, каза той.  \r\n*** \r\n \r\n  Малко вероятно е жертвите в контейнера на камиона, открит в Есекс да са българи, твърди външното министерство на Великобритания в свое изявление, пише лондонското издание  The Independent . \r\nКамионът, в който бяха открити телата на 39 души е бил регистриран в България от компания, която е била собственост на жена от Ирландия, по данни на българското външно министерство. \r\nБългарското външно министерство заяви, че камионът е бил регистриран в град Варна, на името на компания, притежание на ирландски гражданин. Според данни на полицията е „малко вероятно“ жертвите да са български граждани, твърди българското министерство.  \r\nПолицията в Обединеното кралство по-рано потвърди, че водачът на камиона, мъж от Северна Ирландия, е бил арестуван по подозрение в извършването на убийствата.  \r\nОрганите на реда заявиха, че вярват, че камионът е пътувал от град Зеебрюге в Белгия към Есекс.  \r\nПродължават разследванията, а полицията все още работи на местопрестъплението. \r\n*** \r\n \r\n  Започна разследване за убийство, след като 39 тела бяха открити в камион, който вероятно е дошъл от България в провинция Есекс, пише британското издание  London Evening Standard . \r\nПолицията беше повикана по-рано от парамедиците, които обявиха всички 39 души в контейнера на камиона за мъртви.  \r\nПредполага се, че жертвите са дошли от България. Ръководителят на местната полиция Андрю Маринер заяви, че 25-годишният шофьор от Северна Ирландия е бил арестуван по подозрение за убийствата.  \r\n„Това е трагичен инцидент, където голям брой хора са загубили живота си. Нашите разследвания продължават, за да разберем какво се е случило“, каза Маринер. \r\n„В процес на индетифициране на жертвите сме, но предполагам, че това може да продължи дълго“, добави той. \r\n„Смятаме, че камионът е от България и е влязал в страната на 19 октомври, като работим с нашите партньори за да разследваме. (…) Арестувахме водача на камиона във връзка с инцидента и той остава в ареста докато продължава разследването. Предполагаме, че (инцидентът) ще наруши дейността на местния бизнес в района и ще работим за осигуряване на възможно най-краткото прекъсване на дейността му“, добави още Маринер.  \r\nНа пресконференция във връзка с инцидента заместник-ръководителят на полицейското управление в района, Пипа Милс заяви, че органите на реда все още не могат да индетифицират телата.  \r\n„Моля разберете, че още сме в ранните етапи на това, което се очертава да е продължително разследване“, подчерта тя.  \r\nНа мястото на инцидента все още има силно полицейско присъствие, като разследващите продължават да работят на местопрестъплението.  \r\nМестните служби за спешни случаи заявиха, че на мястото на инцидента са били изпратени пет линейки, но при пристигането на парамедиците не е имало оцелели в контейнера на камиона. \r\nПо-късно министърът на вътрешните работи на Великобритания Прити Пател заяви, че била шоркирана и натъжена от инцидента.  \r\n„Шокирана и натъжена съм от този изключително трагичен инцидент. Полицията в Есекс арестува едно лице и ние трябва да им предоставим пространство за да проведат разследванията“, заяви министърът в социалната мрежа „Туитър“. \r\nПремиерът на Великобритания Борис Джонсън заяви, че е „ужасен“ от инцидента и, че мислите му са с тези, които са загубили живота си.  \r\n„Ужасен съм от този трагичен инцидент в Есекс. Получавам постоянна информация и вътрешното министерство ще работи с полицията в Есекс, докато разберем какво точно се е случило“, написа той в „Туитър“. \r\n„Мислите ми са с всички тези, които са загубили живота си и техните близки“, добави той.  \r\nМинистерството на вътрешните работи във Великобритания излезе с изявление, в което коментира инцидента. \r\n„Наясно сме с трагичния инцидент, който сега е обект на разследване за убийство от страна на полицията в Есекс (…) Работим с нашите партньори, включително полицията в Есекс и служите за имиграцията, за да предоставят те специалисти и бързо да индетифицират и да предприемат действия срещу организирани престъпни групи, които може да са играли роля“, се казва в изявлението на британското МВР.  \r\nГоворител на българската полиция потвърди, че София е била уведомена за инцидента, но разследването се води от британските служби.", "date": "2019.10.24", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/10/24/2711459/nad-62-tona-naryazan-tyutyun-sa-zadarzhali-mitnitsite-i-mvr-obzor.html", "text": "Над 62 тона нарязан тютюн са задържали митниците и МВР. Това каза  премиерът Бойко Борисов  на пресконференция за резултатите от проучването на празните опаковки от цигари, показващи тенденциите и нивата на незаконна търговия с цигари за второто тримесечие на 2019 г. Бойко Борисов уточни, че колегите му от Словакия и Унгария са изказали благодарност за работата на техните служби с нашата служба за Борба с организираната престъпност. По думите му две огромни банди в Унгария и Словакия са разбити, подобно на България, които бяха задържани в Пловдив, с наше ноу-хау и наши консумативи. Министър-председателят припомни, че навремето е била подобна ситуацията с компактдисковете. По думите му когато държавата ги е притиснала, те са отишли в Черна гора и на други места. Той допълни още, че сега, когато са видели, че в България няма шанс, са започнали да изнасят фабриките другаде. Според него продължава сътрудничеството на България с чуждите служби и поне 10 - 15 фабрики извън България. Борисов коментира, че стотици милиони е ефектът за България от мониторинга на алкохола и горивата в рафинериите. Той уточни, че страната ни има 20% спад на туризма тази година, но с 10% по-голям приход от алкохол. По думите му е поставен 24-часов непрекъснат мониторинг дестилационните колони, пред всички рафинерии на входовете са поставени колите на Тол управлението, а заради това приходите на горивата са отишли в положителна посока в бюджета. Премиерът добави, че днес са отпуснати 30 милиона повече за театрите и културата, стотици милиони е ефектът за бюджета и за българските граждани. Борисов каза още, че тези, които говорят за корупция, най-лесният начин да се изкарат пари е от контрабандата на цигарите. \r\nСпоред премиера се очаква догодина да увеличим доходите с 10%. „В Пловдив вчера видяхте какъв завод се откри за фарове и стопове на коли. Не само ги произвеждаме, а и 40 българи ги измислят. Работят и правят дизайна на тези коли. 200 българи пишат софтуера на всички хибридни автомобили. Само че искат Околовръстно, защото стотици тирове излизат от фабриките. И на Пловдив трябва околовръстно, иначе блокираме града. Трябват 150 милиона“, посочи премиера. Борисов обясни още, че на жк. „Младост“ в София вече багерите копаят. По думите му от жк. „Младост“ до АМ „Тракия“ продължава Южната дъга, но и там трябват 150 милиона. „Длъжни сме да го направим. Влизаме в Плевен - Околовръстното на Плевен, защото иначе блокираме града. Завчера дадохме на Търговище – 3000 - 4000 работници работят там, но нямат път. На Костинброд за завода на „Кока кола“ трябва да направим пътя. Вучич е готов почти, ние догодина това време ще сме пуснал Белград – София - Истанбул без светофар“, каза Борисов. Премиерът уточни, че правителството работи по тези мащабни проекти и продължа да сме на излишък и имаме над 10 милиарда фискален резерв. Това ли е така нареченият „тотален провал на правителството?“,  каза още Бойко Борисов. \r\nПреди конференцията  главният прокурор Сотир Цацаров  коментира ред журналисти препоръката на ЕК мониторингът за България да отпадне. По думите му оценката е реалистична и обективна преценка от страна на комисията и от всичко, което е направено в България. Той заяви, че усилията на страната бяха оценени по достойнство. Цацаров допълни, че всяко успокоение, че всичко е приключило по отношение на съдебна реформа, противодействие на корупция и каквото и да било друго. „Ние сме приключили, докладът е позитивен, мониторингът е паднал или по-скоро е препоръчано неговото падане, няма дата за следващ доклад. Ако живеем с това чувство, ще получим негативен резултат много скоро“, посочи той.  \r\nГлавният прокурор коментира и акцията в Несебър, при която бяха задържани пет лица, сред които и кмета на града. Според Цацаров задържаният кмет на Несебър има право да участва в изборите. Цацаров посочи, че трябва да имаме предвид следното, разрешението за задържане е разрешение за това ние да упражним правомощията на прокуратурата за срок до 72 часа. По думите му така или иначе задържането ще бъде претендирано пред съд, а крайното решение е негово. Цацаров заяви, че е напълно спокоен ден преди изборите на главен прокурор и е готов за този избор много отдавна. \r\nВиолета СИМЕОНОВА", "date": "2019.10.24", "title": "Над 62 тона нарязан тютюн са задържали митниците и МВР (ОБЗОР)"}
{"url": "http://www.focus-news.net/news/2019/10/24/2711458/protest-i-kontraprotest-v-navecherieto-na-izbora-za-glaven-prokuror-obzor.html", "text": "Протест и контрапротест се проведоха в навечерието на избора за главен прокурор. Първият протест бе в подкрепа на кандидатурата на Иван Гешев за главен прокурор. Той се проведе пред сградата на ВСС, където в четвъртък ще бъде изслушан Гешев.  Подкрепящите Гешев блокираха трамвайната линия на ул. „Екзарх Йосиф“ за известно време.  \r\nНяколко часа продължи протестът срещу кандидатурата на Иван Гешев за главен прокурор.   \r\nПротестиращите блокираха бул. \"Тодор Александров\" и бул. \"Мария Луиза\", а впоследствие и „Цар Освободител“. Протестиращите скандираха \"Мафия\" и \"Всеки ден ще е така до победата\". В района на протестите бе засилено полицейското присъствие. В четвъртък, когато е изслушването на Гешев пред Пленума на ВСС, отново се очакват подобни прояви.   \r\nБояна МАРКОВА", "date": "2019.10.24", "title": "Протест и контрапротест в навечерието на избора за главен прокурор (ОБЗОР)"}
{"url": "http://www.focus-news.net/news/2019/10/24/2711460/pregled-na-osnovnite-temi-v-ruskiya-pechat-agentsiya-fokus.html", "text": "Сигурността в Близкия изток е засегната само от войни, в които участват САЩ, заяви американският президент Доналд Тръмп в изявление относно ситуацията в Сирия, пише вестник “Деловой Петербург“. \r\n„Ние похарчихме 8 трлн. долара за войни в Близкия изток, като никога не искахме да спечелим в тези войни. Въпреки това, въпреки тези разходи и жертвите, в края на краищата (…) Близкият изток е по-малко безопасен и по-малко стабилен, отколкото преди тези войни да започнат“, заяви президентът. \r\nТой обвини и своя предшественик Барак Обама, че е искал да смени режима в Сирия, което в крайна сметка не може да бъде постигнато. \r\n\"Осем дълги години след неуспешния опит на президента Обама да смени режима, американските войски все още са в земите на Сирия\", добави Тръмп. \r\nДържавният глава потвърди, че възнамерява да провежда различна външна политика, според която САЩ няма да играят ролята на „световна полиция“. \r\n\"Като кандидат за президент дадох ясно да се разбере, че се нуждаем от нов подход към външната политика на САЩ. Такъв, който се формира не чрез идеология, а чрез опит, история и реалистично разбиране за света\", добави той. \r\nНа 9 октомври Турция обяви началото на операция „Извор на мира“ в северната част на Сирия, която започна с въздушни удари по позициите на кюрдските сили. По-късно президентът на Русия Владимир Путин и неговият турски колега Реджеп Тайип Ердоган се споразумяха за прекратяване на военните действия в Северна Сирия, след шест часа преговори. Според сделката от 23 октомври части на руската военна полиция и сирийските гранични служби ще патрулират в региона. \r\n*** \r\n \r\n  Москва прави в Сирия това, което не успяха да направят американците. Така накратко могат да се характеризират резултатите от състоялите се на 22 октомври преговори между президентите на Русия и Турция Владимир Путин и Реджеп Таийп Ердоган. След края на срещата двете страни съгласуваха Меморандум за разбирателство, който се отнася за бъдещите действия по разрешаването на ситуацията в Североизточна Сирия. При това не съвсем отдавна изглеждаше, че след кратката пауза, за която се договориха Анкара и Вашингтон, турците ще възобновят бойните действия срещу кюрдските въоръжени отряди в този район. Но сега този сценарий се отменя. И Москва ще се постарае да направи така, че това крехко затишие да прерасне в дългосрочен мир, пише руското издание „Известия“ в материал, представен без редакторска намеса. \r\n \r\n Десет точки за мир \r\n \r\nПътуването на турския лидер Реджеп Тайип Ердоган беше договорено на 15 октомври. По време на телефонен разговор Владимир Путин покани своя турски колега да направи работно посещение в Русия, за да обсъди военната операция „Извор на мира“, която турците провеждат в Сирия срещу кюрдските „Отряди за народна самоотбрана“. Анкара ги смята за терористична организация. Човек обаче едва ли би могъл да очаква, че посещението на турския президент ще бъде толкова продуктивно. След разговорите в Сочи на 22 октомври, които продължиха повече от шест часа, лидерите на двете страни се договориха за меморандум за разбирателство в десет точки. \r\nДокументът традиционно отчита ангажимента на двете страни за запазването на териториалната цялост на Сирия и борбата с тероризма. Но разпоредбите, които отчитат ситуацията „на място“ в сегашния им вид, бяха истински пробив. Освен това Москва и Анкара очертаха стъпките, които трябва да бъдат предприети през следващите дни, за да обезвредят ситуацията. \r\n„От 12:00 часа на 23 октомври 2019 г. части от руската военна полиция и сирийската гранична служба се въвеждат от сирийската страна на сирийско-турската граница извън зоната на операция„ Изтвор на мира“. Те ще улеснят изтеглянето на части от кюрдските Отряди за народна самоотбрана и техните оръжия на 30 км от сирийско-турската граница, което трябва да бъде завършено до 150 часа след 12:00 часа на 23 октомври 2019 г. От този момент съвместни руско-турски патрули ще започнат на дълбочина 10 км от границата на запад и изток от района на операцията „Извор на мира“, с изключение на град Камишли“, се казва в документа. \r\nНа пресконференция след разговорите Владимир Путин подчерта, че Реджеп Тайип Ердоган \"е дал подробни обяснения относно целите и задачите на турската военна операция по границата със Сирия“. Руският лидер посочи, че съчувства на желанието на Турция да гарантира своята сигурност. След разговорите Путин се обади и на сирийския президент Башар Асад и говори за постигнатите споразумения. Той ги подкрепи. \r\n \r\n Руски рецепти вместо американските \r\n \r\nТурция започна операция „Извор на мира“ срещу кюрдските въоръжени формирования на 9 октомври. Тя се проведе в резултат от договора между Ердоган и американския му колега Доналд Тръмп, в рамките на който САЩ се съгласиха да изтеглят своята войска от пограничните райони на Сирия. Фактически това стана „зелена светлина“ за началото на бойните действия. \r\nВ рамките на няколко дни Анкара, с подкрепата на сирийската въоръжена опозиция, успя да окупира град Тел Абаяд и околните селища, придвижвайки се на около 30 км на юг. Освен това турците превзеха град Рас ал Айн и районите югозападно от него - също на дълбочина около 30 км от границата. \r\nНа фона на турската офанзива диалогът между Дамаск и ръководството на т. нар. Автономен регион източно от Ефрат беше засилен с руско посредничество. В резултат на това страните се споразумяха за въвеждането на части на сирийската армия в редица градове, които контролираха кюрдските въоръжени сили. Сред тях са Ракка, Табка, Хасака, Камишли, Манбидж и Айн Иса. \r\nМеждувременно САЩ, които сякаш се отдръпваха от процесите около източната част на сирийско-турската граница, скоро отново влязоха в играта. Вицепрезидентът Майк Пенс пристигна в Анкара на 17 октомври. След четиричасови разговори с Реджеп Тайип Ердоган беше решено да се прекрати турската операция за пет дни. През това време Вашингтон обеща да изтегли кюрдските военни части извън така наречената зона за сигурност - гранична ивица с широчина 32 км. \r\nОчевидно американците не успяха напълно в това, като се има предвид, че Анкара в един момент започна да заплашва с възобновяване на военните действия. В същото време настоящият меморандум за Сирия, който беше договорен от Владимир Путин и Реджеп Тайип Ердоган, ясно показва, че Москва прихваща дневния ред от Вашингтон. В крайна сметка сега има допълнителни 150 часа и именно Русия ще предприеме окончателното изтегляне на кюрдските формирования от териториите, където турците не са готови да се примирят с присъствието им. \r\nОсвен това укрепването на руските позиции (и отслабването на американските) в този регион дава надежда за по-тесни и по-продуктивни контакти между Дамаск и кюрдския автономен регион и за окончателно помирение между тях. Поне доскоро САЩ активно подкрепяха сепаратистките тенденции на източния бряг на Ефрат. Сега можем да разчитаме на засилване на обратните тенденции. За това говори Владимир Путин на пресконференцията. Според него само в рамките на диалога „могат да бъдат изцяло отчетени и реализирани всички права и интереси на кюрдския народ и кюрдите, като неотделима част от многонационалния сирийски народ“. \r\nНо е очевидно, че якакъв специален политически статус за районите източно от Ефрат едва ли ще бъде обсъждан. В Дамаск това винаги е било изразявано по недвусмислен начин. Съседите на Сирия също не харесват тази идея. Особено Турция, която по време на кризата в съседна страна прави всичко, за да предотврати независимостта на кюрдите. А руският външен министър Сергей Лавров наскоро каза, че те трябва да бъдат включени в сирийското правно поле, за да се изключи съществуването на въоръжени групи, действащи извън рамките на сирийската конституция. А именно такива незаконни въоръжени групировки днес са, наред с други, са „Отрядите за народна самоотбрана“. \r\n \r\n Бъдещето не е безоблачно \r\n \r\nКакъвто и да е пробивът на новите споразумения между Москва и Анкара, в настоящата ситуация има няколко лъжици катран, които ще трябва да бъдат щателно почистени от бъчвата с мед. При това Владимир Путин обърна внимание на пресконференция, казвайки, че „Сирия трябва да бъде освободена от незаконното военно присъствие на чуждестранни страни“. \r\nРазбира се, говорим предимно за американците. Въпреки че Доналд Тръмп изтегли по-голямата част от контингента през последните дни, все още има някои американски войски на сирийска земя. Част - на юг, основно в Ат Танф, в пресечната точка на сирийската, иракската и йорданската граница. Другата част е източно от Ефрат. Освен това, в последния случай, те защитават нефтените находища, за които се твърди, че е възможно да бъдат завладени от бойци на „Ислямска държава“. С други думи, САЩ по всяко време отново могат да започнат да играят далеч не малка роля в сирийските събития. Така че този фактор Русия ще трябва да се справя в бъдеще. \r\nНе трябва да се забравя и за Анкара, която, напомняме, също не е викана от никого в Сирия. Но ние говорим за турското присъствие не само в сравнително ограничени територии източно от Ефрат, но и в доста големи райони, които турците окупираха в резултат на предишни военни операции, „Щита на Ефрат“ и „Маслинова клонка“. \r\nРеджеп Тайип Ердоган след преговорите в Сочи потвърди ангажимента на Турция към териториалната цялост на Сирия. Но засега никой като цяло не поставя въпроса за изтеглянето на турския контингент от страната. Когато това се случи, искам да повярвам, че твърденията на турците няма да се различават от делата им. \r\nВпрочем, всичко това е предмет за обсъждане по-скоро в далечно бъдеще. А сега е съвсем очевидно, че ситуацията не стои неподвижно, властите в Дамаск постепенно възвръщат контрола върху новите райони на страната, действията на Москва и Анкара са ясно координирани. Както и да е, предстои тежка работа. В крайна сметка не е достатъчно да се координират разпоредбите на меморандума, те също трябва да бъдат приложени. \r\n*** \r\n \r\n  Преодоляването на кризата в Северна Сирия означава постигане на политическо разрешение, заяви генералният секретар на НАТО Йенс Столтенберг по време на брифинг, пише руският вестник  ”Независимая газета“ . \r\nГоворейки за наскоро сключеното споразумение в Сочи между Русия и Турция, което се отнася до ситуацията в Северна Сирия, Йенс Столтенберг отбеляза, че „засега е рано да го оценяваме“. \r\nСпоред генералния секретар на НАТО „първата стъпка в премахването на напрежението в региона е прекратяването на огъня“ \r\n„Необходимо е да се засили курсът, даден от съвместното изявление на САЩ и Турция, след което има напредък и се наблюдава значително намаляване на насилието. НАТО подкрепя усилията за политическо уреждане на (конфликта) в Сирия\", заяви още той. \r\nЕдновременно с намаляването на напрежението, Столтенберг смята, че трябва да се развие и политическия диалог в региона. \r\nПроблемът с разрешаването на \"ужасния конфликт\" в Северна Сирия ще бъде обсъден от участниците в срещата на министрите на отбраната на НАТО в Брюксел. Очаква се представители на Германия да излязат със собствена инициатива по този въпрос.  \r\nГенералният секретар заяви, че вече се е срещнал с ръководителя на германското министерство на отбраната Анегрет Крамп-Каренбауер, която преди това предложи да се създаде международна зона за сигурност в Сирия на границата с Турция. Според съобщенията в медиите, ръководителят на германското министерство е предложил да се включат Москва и Анкара в този проект. \r\nСтолтенберг не коментира подробно инициативата на Крамп-Каренбауер, като отбеляза само, че винаги приветства инициативите на членките на НАТО за разрешаването на кризата в Северна Сирия.  \r\n„Различни държави трябва да бъдат включени в разрешаването на конфликта“, каза още Столтенберг.  \r\n\"И всички местни сили трябва да спазват международното право“, допълни той. \r\nГенералният секретар на НАТО призна, че в алианса съществуват различни виждания относно кризата. Според него на срещата на министрите на отбраната на НАТО на 24 октомври ще бъдат обсъдени различни подходи към този проблем и инициативи за неговото решаване. \r\n„Малко вероятно е окончателното решение да бъде взето“, заяви Столтенберг.", "date": "2019.10.24", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/10/24/2711455/the-guardian-izbori-vav-velikobritaniya-izglezhdat-vse-po-blizo-sled-kato-korbin-i-dzhonsan-ne-postignaha-sporazumenie-za-brekzit.html", "text": "Правителството на Великобритания подкрепя възможността за избори в страната, след като преговорите между премиера Борис Джонсън и лидера на Лейбъристката партия Джереми Корбин за Брекзит не постигнаха споразумение, макар опозицията да отказа да заяви подкрепата си за нов вот, пише вестник  The Guardian . \r\nПравителствени източници освен това информираха, че Джонсън е разговарял с председателя на Европейския съвет Доналд Туск по-рано, като е заявил пред него, че той лично не желае провеждането на избори на този етап.  \r\n„Премиерът е ясен в позицията си, че не смята, че допълнително забавяне на Брекзит след 31 октомври е в интерес на Великобритания или на Европейския съюз и че имаме нужда сделката да бъде гласувана от парламента преди това“, заяви говорителят на Джонсън.  \r\nПремиерът беше принуден от британското законодателство да напише до ЕС писмо, в което да поиска отсрочка до 31 януари за Брекзит, но се надяваше все пак да изведе страната от Общността до 31 октомври.  \r\nДепутатите в Обединеното кралство, макар да одобриха сделката за Брекзит по-рано, отхвърлиха „програмното предложение“ на Джонсън, което очертаваше тридневен график за обсъждане на 110-страничното споразумение. \r\nДжонсън и Корбин се срещнаха по-рано, за да обсъдят евентуално продължаване на поставената на „пауза“ сделка, в различен график.  \r\nНа срещата Корбин беше придружен от ключовия си съветник Сеумас Милн, а Джонсън - от Доминик Къмингс. Срещата се проведе в кабинета на премиера в Камарата на общините. \r\nПо-късно и двамата заявиха, че много малко е било постигнато в разговорите. Попитан за това дали Джонсън би бил съгласен с нов график, говорител на Корбин заяви, че той със сигурност „не е клонял в тази посока“, но в същото време не е отхвърлил тази възможност.  \r\nСпоред източник на правителството обаче няма да бъдат провеждани повече подобни разговори и Джонсън сега ще цели провеждането на избори. Това все пак няма да зависи изцяло от него, тъй като подобно решение на парламента би изисквало и подкрепата на Лейбъристката партия. \r\n„Всеки път, когато парламентът трябва да гласува отсрочка, той винаги ще гласува отсрочка“, твърди източникът.  \r\n„Затова ако този парламент не иска да гласува за сделка, трябва да се насочим към избори“, казва още той.  \r\nТова все пак не означава, че това е категоричната позиция на Джонсън. Преди да прокара своето предложение за график по-рано, той заяви, че ако загуби гласуването ще търси веднага след това нови избори, но до този момент няма индикации, че ще го направи.  \r\nДокато официалната позиция на лейбъристите твърди, че партията ще подкрепи избори само след като е сигурна, че няма да има Брекзит без сделка, част от нейните депутати биха предпочели провеждането на референдум за сделката с Брюксел.  \r\nГоворителят на Корбин отказа да потвърди дали лейбъристите биха гласували за провеждане на нови избори, ако ЕС се съгласи да предостави на Великобритания отсрочка до 31 януари 2020 г. \r\n„В момента, в който заплахата от (Брекзит) без сделка я няма и това е ясно и гарантирано, тогава разбира се, че ще подкрепим избори“, каза той.", "date": "2019.10.24", "title": "The Guardian: Избори във Великобритания изглеждат все по-близо, след като Корбин и Джонсън не постигнаха споразумение за Брекзит"}
{"url": "http://www.focus-news.net/news/2019/10/24/2711457/obshto-39-dushi-sa-bili-otkriti-martvi-kamion-v-grafstvo-eseks-velikobritaniya-obzor.html", "text": "Общо 39 души са били открити мъртви в камион в графство Есекс, Великобритания. Камионът е бил намерен рано сутринта на 23 октомври на паркинг в британския град Грейс. Телата на намерените мъртви 38 възрастни и един тийнейджър още не са идентифицирани, но според данни на полицията е малко вероятно те да са български граждани. Органите на реда заявиха, че вярват, че камионът е пътувал от град Зеебрюге в Белгия към Есекс.Ръководителят на регионалната полиция Андрю Маринер заяви, че това може да бъде дълъг процес, но органите на реда са арестували шофьорът на камиона, 25 годишен от Северна Ирландия, гражданин на Обединеното кралство, като единствен до този момент заподозрян за убийствата. Инцидентът беше коментиран от вътрешния министър на Великобритания Прити Пател, която обяви, че е шокирана от инцидента и заяви, че службите работят усилено за да установят кой е отговорен за него. Премиерът на страната Борис Джонсън по-рано изрази своите съболезнования към близките на жертвите. Вътрешното министерство на Обединеното кралство, в свое изявление непосредствено след инцидента заяви, че органите на реда работят усилено, за да установят дали в престъплението не са били намесени и организирани престъпни групи. \r\nПо-късно българското посолство в Лондон получи информация от британската полиция, че откритият камион е с българска регистрация. Камионът с марка „Скания“ е регистриран във Варна на името на фирма на ирландска гражданка.   \r\nПремиерът Бойко Борисов коментира случая като каза, че единствената връзка на България с камиона от Есекс е табелата за регистрация. „Камионът от Есекс е български. Всички сме покъртени. Регистриран е 2017 година от ирландска гражданка, тогава напуска България и повече не е влизал в пределите на страната ни. Ние не сме свързани, освен с табелата на камиона. Работим добре с английските служби по всички теми и максимално ще съдействаме\", допълни още премиерът.", "date": "2019.10.24", "title": "Общо 39 души са били открити мъртви камион в графство Есекс, Великобритания (ОБЗОР)"}
{"url": "http://www.focus-news.net/news/2019/10/24/2711462/pregled-na-mezhdunarodnite-novini-do-6-chasa-agentsiya-fokus.html", "text": "Руският министър на отбраната Сергей Шойгу проведе разговори с главнокомандващия на \"Сирийските демократични сили\" (СДС) Мазлум Абди относно плановете за увеличаване на присъствието на военната полиция на Москва в страната, предава  TACC . \r\n\"На 23 октомври бяха проведени преговори на видеоконференция между министъра на отбраната и генерал от армията на Руската федерация Сергей Шойгу с главнокомандващия на „Сирийските демократични сили“ Мазлум Абди\", се казва в съобщението на министерството. \r\nТо уточни, че в преговорите е участвал и началникът на Генералния щаб на въоръжените сили на Руската федерация генерал Валери Герасимов. Страните в преговорите обсъдиха напредъка, постигнат от кюрдската организация в рамките на споразуменията, постигнати от президентите на Русия и Турция, Владимир Путин и Реджеп Тайип Ердоган на 22 октомври в Сочи.  \r\nКакто подчерта военният департамент, Шойгу е обсъдил с Абди \"плановете за разширяване на патрулните маршрути и увеличаването на броя на руските военни полицейски части на сирийско-турската граница в следващите дни\". \r\nШойгу е уверил Абди, че руската военна полиция ще гарантира безопасността на цивилните в близост до сирийско-турската граница и, че населението на тези територии няма да трябва да напуска домовете си. \r\nГлавнокомандващият СДС, на които се основават кюрдските формирования, е благодарил на Русия, че кюрдския народ ще бъде в безопасност. \r\nТой е отбелязал, че сега частите на руската военна полиция и сирийската армия са разположени в много райони в североизточната част на Сирия.  \r\n„Ние им предоставяме всякаква помощ и подкрепа“, е добавил той. \r\n*** \r\n \r\n \r\n  Камионът и ремаркето, в които бяха открити телата на 39 души, бяха премахнати от мястото, където са били открити в Есекс, като полицията започна опитите да установи самоличностите на жертвите, предава британската медия  Sky News . \r\nПо-рано телата бяха открити в паркирания в град Грейс камион, като полицията арестува водачът, 25-годишен ирландец, който е основният заподозрян за убийствата на този етап. \r\nСпоред медията шофьорът остава в ареста.  \r\nПолицията смята, че жертвите са мигранти, но все още не е успяла да установи самоличностите им.  \r\nПо данни на органите на реда, камионът се е придвижил с ферибот от белгийския град Зеебюрге до Пърфлийт в графство Есекс. Все още се изяснява откъде се е придвижвал камионът, преди да пристигне в Зеебюрге.  \r\nПо-рано се появи видеозапис, който показва камионът да се придвижва до мястото, където е бил открит, само половин час преди това да се случи.  \r\n„Това ще бъде дълго и сложно разследване и ние продължаваме да работим с нашите местни и международни власти, за да съберем важна информация и да индетифицираме тези, които за съжаление са починали“, се казва в изявление на органите на реда в графство Есекс.  \r\nБългарското външно министерство заяви, че камионът е бил регистриран в град Варна, на името на компания, притежание на ирландски гражданин. „Малко вероятно“ е жертвите да са български граждани, твърди българското министерство, като се позовава на данни на полицията.  \r\nПремиерът на България Бойко Борисов заяви, че страната „няма връзка“ с камионът, освен регистрацията и че автомобилът не е влизал в България от 2017 г. \r\nСпоред Ирландския съвет за бежанците, инцидентът представлява трагична загуба на живот. \r\n„Никой човек не трябва да се оказва в ситуация, в която чувства, че единственият му избор е да плати на контрабандисти да го транспортират в опасно и трудно пътуване, в което няма гаранции за неговата безопасност или за това как ще приключи то“, се казва в тяхното изявление. \r\n*** \r\n \r\n \r\n  Държавният секретар на САЩ Майк Помпео приветства ратифицирането на протокола за членство на Северна Македония в НАТО, пише скопският вестник  “Денешен“ . \r\nВ своето изявление, публикувано от Държавния департамент, Помпео подчерта, че приемането на протокола за присъединяване на Македония към НАТО в американския парламент подчертава ангажимента на САЩ към трансатлантическата сигурност и представлява важна стъпка напред в прогреса на страната към членство в Алианса. \r\n„Ние силно подкрепяме ангажимента на Северна Македония за по-близка интеграция в трансатлантическата общност. Това гласуване потвърждава постоянния ангажимент на Северна Македония към демократичните принципи и върховенството на закона и приносът й за мира и сигурността в региона. Очакваме Македония скоро като 30-ти член на НАТО“, каза Помпео в изявлението си. \r\nПо-рано американският парламент прие резолюция за ратифицирането на протокола за членство в НАТО на Северна Македония с общо 91 гласа „за“ и два „против“.  \r\nОбщо 25 от 29 страни членки на НАТО са ратифицирали протокола за приемане на страната в Алианса. \r\n*** \r\n \r\n \r\n  Лидерът на партия „Синьо и Бяло“ Бени Ганц получи мандат от президента на Израел Риувен Ривлин да формира ново правителство, след като действащият премиер на страната Бенямин Нетаняху обяви по-рано, че не може да направи това, пише вестник  The Times of Israel . \r\nРивлин официално връчи мандата на Ганц на церемония в своята резиденция в Ерусалим.  \r\nОпозиционният лидер ще има 28 дни да се опита да формира правителство. Ако не успее да го направи, както се случи с неговия предшественик Нетаняху, Ривлин може да поиска от парламента на Израел да проведе дискусии и да вземе решение за нов кандидат за министър-председател.  \r\nАко дори след това не бъде формирано правителство, Израел може да бъде изправен пред поредни избори, които ще бъдат третите за една година в страната.  \r\nДокато приемаше мандата от Ривлин, Ганц призова за формирането на либерално правителство на националното единство в Израел, което да се бори за помирение и край на „политическия хаос“ в страната.  \r\n„Обещах да формирам либерално, единно правителство и това и ще направя“, заяви Ганц, след като прие мандата от Ривлин. \r\n„Ще работя за всички хора в Израел, за правителство, за което Израел е отчаян. Правителство, което ще промотира мира и ще знае как да се справя решително с всеки враг. Всички очакват, че ние ще сложим край на този политически хаос и ще представим спокойна, функционираща и сигурна страна“, добави Ганц. \r\n*** \r\n \r\n \r\n  Страните членки на Европейския съюз се съгласиха да забавят Брекзит след 31 октомври, но не взеха решение до кога да трае отсрочката, предава  AFP . \r\n„На срещата не се очакваше да се вземат каквито и да е формални решения“, заяви европейски източник, след като посланиците на 27 страни членки на Общността на срещнаха в Брюксел.  \r\n„Всички се съгласиха с нуждата от отсрочка, за да бъде предотвратен Брекзит без сделка. Дължината на отсрочката все още се дискутира“, заяви още той. \r\n*** \r\n \r\n \r\n  Президентът на САЩ Доналд Тръмп е наредил да бъдат премахнати икономическите санкции срещу Турция, като обяви успеха на своята външна политика в Сирия, въпреки становището на американските депутати, че изтеглянето на войските на Вашингтон от региона означава победа за Турция и Русия, пише вестник  Los Angeles Times . \r\n„Санкциите ще бъдат премахнати, освен ако не се случи нещо, с което не сме съгласни“, заяви Тръмп в свое изявление, като допълни, че „тази ситуация беше създадена от нас“.  \r\n„Нека някой друг се бие за този кървав пясък“, добави Тръмп, макар след това да уточни, че малък брой американски войници ще останат в Сирия, за да подсигурят петролните находища в страната.  \r\nРешението на президента да изтегли част от американския контингент от Северна Сирия, според много анализатори и депутати  даде зелена светлина на Турция да започне своята операция срещу кюрдските сили в региона, които доскоро бяха съюзници на САЩ и години наред се биеха за контрол на тези територии.  \r\nКюрдите също така поеха голяма част от тежестта в борбата срещу „Ислямска държава“, като помогнаха на САЩ да постигне основната си цел - да премахне групировката от региона.  \r\nИзтеглянето на кюрдските сили също така помогна на много хора, държани в техни затвори, свързани с радикалната групировка да избягат от тях. Президентът игнорира въпросите, свързани със затворниците по време на изявлението си.  \r\nСанкциите срещу Анкара бяха наложени на 14 октомври, за да накажат Турция за действията й в Северна Сирия. Администрацията на президента действа по този начин, след реакцията на депутати и от двете партии в американския парламент, които многократно изказаха недоволството си от действията на Анкара и изтеглянето на контингента на Вашингтон.  \r\nПо-рано вицепрезидентът на САЩ Майк Пенс пътува до Турция, където се срещна с държавния глава на страната Реджеп Тайип Ердоган и договори петдневно временно прекратяване на военните действия. Това позволи на кюрдските сили да се изтеглят от региона, макар зад тях да останаха десетки хиляди цивилни, чиято съдба сега е в ръцете на Анкара. Освен това временното прекратяване на военните действия позволи на Турция да засили присъствието си в Северна Сирия и на Русия да запълни вакуума, който остана след изтеглянето на САЩ от региона.  \r\nСпоред договореностите, Белият дом трябваше да премахне санкциите срещу Анкара след изтичането на петте дни и след като примирието стане окончателно. Тръмп заяви, че това е било постигнато. \r\nСпоред президента е дошло време САЩ да измият ръцете си и да престанат да се месят в региона, въпреки предишните гаранции, които Вашингтон даваше на кюрдите, че ще ги защитава, заради тяхната роля в борбата срещу „Ислямска държава“.  \r\n„Турция, Сирия и всички формирования на кюрдите се бият от векове. Ние им направихме голяма услуга. Свършихме чудесна работа за всички тях и сега се махаме“, каза още Тръмп.  \r\n„Ако Турция не изпълни задълженията си, включително защитаването на религиозните и етнически малцинства, което аз наистина вярвам, че те ще направят, ние си резервираме правото да наложим отново осакатяващи санкции, включително съществено увеличение на митата за стомана и всички други продукти, които идват от Турция“, каза още Тръмп. \r\n*** \r\n \r\n  Правителството на Великобритания подкрепя възможността за избори в страната, след като преговорите между премиера Борис Джонсън и лидера на Лейбъристката партия Джереми Корбин за Брекзит не постигнаха споразумение, макар опозицията да отказа да заяви подкрепата си за нов вот, пише вестник  The Guardian . \r\nПравителствени източници освен това информираха, че Джонсън е разговарял с председателя на Европейския съвет Доналд Туск по-рано, като е заявил пред него, че той лично не желае провеждането на избори на този етап.  \r\n„Премиерът е ясен в позицията си, че не смята, че допълнително забавяне на Брекзит след 31 октомври е в интерес на Великобритания или на Европейския съюз и че имаме нужда сделката да бъде гласувана от парламента преди това“, заяви говорителят на Джонсън.  \r\nПремиерът беше принуден от британското законодателство да напише до ЕС писмо, в което да поиска отсрочка до 31 януари за Брекзит, но се надяваше все пак да изведе страната от Общността до 31 октомври.  \r\nДепутатите в Обединеното кралство, макар да одобриха сделката за Брекзит по-рано, отхвърлиха „програмното предложение“ на Джонсън, което очертаваше тридневен график за обсъждане на 110-страничното споразумение. \r\nДжонсън и Корбин се срещнаха по-рано, за да обсъдят евентуално продължаване на поставената на „пауза“ сделка, в различен график.  \r\nНа срещата Корбин беше придружен от ключовия си съветник Сеумас Милн, а Джонсън - от Доминик Къмингс. Срещата се проведе в кабинета на премиера в Камарата на общините. \r\nПо-късно и двамата заявиха, че много малко е било постигнато в разговорите. Попитан за това дали Джонсън би бил съгласен с нов график, говорител на Корбин заяви, че той със сигурност „не е клонял в тази посока“, но в същото време не е отхвърлил тази възможност.  \r\nСпоред източник на правителството обаче няма да бъдат провеждани повече подобни разговори и Джонсън сега ще цели провеждането на избори. Това все пак няма да зависи изцяло от него, тъй като подобно решение на парламента би изисквало и подкрепата на Лейбъристката партия. \r\n„Всеки път, когато парламентът трябва да гласува отсрочка, той винаги ще гласува отсрочка“, твърди източникът.  \r\n„Затова ако този парламент не иска да гласува за сделка, трябва да се насочим към избори“, казва още той.  \r\nТова все пак не означава, че това е категоричната позиция на Джонсън. Преди да прокара своето предложение за график по-рано, той заяви, че ако загуби гласуването ще търси веднага след това нови избори, но до този момент няма индикации, че ще го направи.  \r\nДокато официалната позиция на лейбъристите твърди, че партията ще подкрепи избори само след като е сигурна, че няма да има Брекзит без сделка, част от нейните депутати биха предпочели провеждането на референдум за сделката с Брюксел.  \r\nГоворителят на Корбин отказа да потвърди дали лейбъристите биха гласували за провеждане на нови избори, ако ЕС се съгласи да предостави на Великобритания отсрочка до 31 януари 2020 г. \r\n„В момента, в който заплахата от (Брекзит) без сделка я няма и това е ясно и гарантирано, тогава разбира се, че ще подкрепим избори“, каза той.  \r\n*** \r\n \r\n \r\n  САЩ ще премахне санкциите, наложени срещу Турция във връзка с началото на операция „Извор на мира“, заяви американският президент Доналд Тръмп, предава  TACC . \r\nВ същото време той отбеляза, че Вашингтон е готов да възстанови ограничителните мерки срещу Анкара, ако Белият дом не е доволен от турските действия в Сирия на по-късен етап. \r\nСпоред него, САЩ ще увеличат значително митата върху стоки, внесени от Турция, ако Анкара не спази споразумението с Вашингтон. \r\nОсвен това Тръмп призова всички други държави да окажат помощ на Турция, за да може тя по-лесно да засили контрола над границата си със Сирия. \r\nНа 9 октомври Турция обяви началото на операция „Извор на мира“ в северната част на Сирия, която започна с въздушни удари по позициите на кюрдските сили. По-късно президентът на Русия Владимир Путин и неговият турски колега Реджеп Тайип Ердоган се споразумяха за прекратяване на военните  действия в Северна Сирия, след шест часа преговори. Според сделката от 23 октомври части на руската военна полиция и сирийските гранични служби ще патрулират в региона.", "date": "2019.10.24", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/10/24/2711850/spokoyna-e-atmosferata-na-protesta-sreshtu-izbora-na-ivan-geshev-za-glaven-prokuror.html", "text": "Спокойна е атмосферата на протеста срещу избора на Иван Гешев за главен прокурор, предаде репортер на  Агенция \"Фокус\" . Част от протестиращите скандират \"Гешев е позор\". Организаторите призовават за протести и в други градове, защото назначаването на Гешев е държавен проблем. Протестът продължава вече повече от единадесет часа.  \r\nТеодора ПАТРОНОВА", "date": "2019.10.24", "title": "Спокойна е атмосферата на протеста срещу избора на Иван Гешев за главен прокурор"}
{"url": "http://www.focus-news.net/news/2019/10/24/2711467/nimh-vremeto-shte-bade-predimno-slanchevo-i-toplo-za-sezona-s-maksimalni-temperaturi-mezhdu-22-i-27.html", "text": "И днес промяна на синоптичната обстановка не се очаква. Времето ще продължи да се определя от област на високо атмосферно налягане. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . Ще се задържи предимно слънчево и топло за сезона. До обяд ниската облачност в източните райони ще намалее, мъглите ще се вдигнат и видимостта там ще се подобри. Почти тихо време. Максималните температури ще бъдат между 22° и 27°, малко по-ниски в източните райони. Атмосферното налягане е и ще се задържи по-високо от средното за октомври.  \r\nНад Черноморието преди обяд ще има ниска слоеста облачност, на места и мъгла. Около обяд облачността ще намалее, мъглите ще се вдигнат и видимостта ще се подобри. Максимални температури на въздуха: 19°-22°. Температурата на морската вода е 20-21°. Вълнението на морето ще бъде 1-2 бала.     \r\nНад планините ще е слънчево. Ще духа слаб източен вятър. Топло за сезона с максимална температура на височина 1200 метра около 21°, на 2000 метра – около 14°.", "date": "2019.10.24", "title": "НИМХ: Времето ще бъде предимно слънчево и топло за сезона с максимални температури между 22° и 27°"}
{"url": "http://www.focus-news.net/news/2019/10/24/2711466/predstoyashti-mezhdunarodni-sabitiya-za-24-oktomvri-agentsiya-fokus.html", "text": "Протестиращите ще проведат митинг в подкрепа на демонстрациите в Каталуния. \r\n*** \r\n \r\n  Среща на министрите на отбраната на страните членки на НАТО. \r\n*** \r\n \r\n  Среща на говорителите на парламентите на страните от Съвета на Европа. \r\n*** \r\n \r\n  Избраната за председател на Европейската комисия Урсула фон дер Лайен се среща с финландския премиер Анти Рине. \r\n*** \r\n \r\n  Пресконференция на Европейската централна банка за монетарната политика на Общността. \r\n*** \r\n \r\n  Жан Клод Юнкер ще произнесе реч по време на лидерския форум, организиран от Европейския политически център.", "date": "2019.10.24", "title": "Предстоящи международни събития за 24 октомври (Агенция „Фокус“)"}
{"url": "http://www.focus-news.net/news/2019/10/24/2711464/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n Метеорологична обстановка: \r\nПрез следващото денонощие промяна на синоптичната обстановка не се очаква. Времето ще продължи да се определя от област на високо атмосферно налягане. През нощта, над по-голямата част от страната, ще бъде ясно и тихо. В низините на Източна България и на места по поречието на р. Дунав ще се образува мъгла или ниска слоеста облачност. Преобладаващите минимални температури ще бъдат между 4° и 9°, по Черноморието – между 12° и 15°. На 24.10.2019 г. ще се задържи предимно слънчево и топло за сезона. До обяд ниската облачност в източните райони ще намалее, мъглите ще се вдигнат и видимостта там ще се подобри. Почти тихо време. Максималните температури ще бъдат между 22° и 27°, малко по-ниски в източните райони. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 14+270 до км 20+660 е ограничено поради ремонтно-възстановителни дейности на виадукти при км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. \r\nДвижението в тунел „Траянови врата“ посока Бургас се осъществява в една лента поради ремонт на пожаро-известителната система. Ограничено е движението в изпреварващата лента, като движението се осъществява в активната лента. Срок до 24.10.2019 г. \r\n \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г; \r\nДвижението в участъка от км 159+715 до км 162+280 посока Бургас се осъществява с повишено внимание поради изграждането на пътна връзка към обект: ,,Търговски крайпътен обект - бензиностанция с АГСС, обслужваща сграда, КТП и паркинг за леки автомобили, и подобект: Локално платно с етапни пътни връзки към АМ „Тракия“. Ограничено е използването на аварийната лента в участъка, както и скоростта е ограничена до 70 км/ч. Участъкът е сигнализиран с пътни знаци. Срок до 29.10.2019 г. \r\nОбласт Ямбол: \r\nДвижението в участъка от км 285 до 308+107 посока Бургас се осъществява в една лента поради ремонтни дейности на асфалтовата настилка. Движението се регулира чрез пътни знаци . Срок до 25.10.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г; \r\nДвижението в участъка от км 375+800 до км 386+000 в посока Варна се осъществява с повишено внимание поради почистване на канавки, рязане на храсти и косене на тревни площи. Участъкът е сигнализиран с пътни знаци. Срок до 25.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“.; \r\nОбласт Перник: \r\nДвижението в участъка от км 23+684 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 24.10.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.;  \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:    \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът III-907: Движението по път III-907 Босна – Папазова нива км 0+000 до км 24+000 се осъществява с повишено внимание поради частични ремонтни дейности на асфалтова настилка. Участъкът е сигнализиран с пътни знаци. Срок до 28.10.2019 г.; \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: няма ограничения. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът III-867: Движението по път III-867 Здравчец – Дедец в с. Добромирци от км 42+200 до км 42+880 се осъществява в една лента поради изграждане на изкуствени неравности. Участъкът е сигнализиран с пътни знаци. Срок до 29.10.2019 г. \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът II-35: Движението по път II-35 Лешница – Троян от км 67+055 до км 67+715 се осъществява с повишено внимание поради полагане на електрозахранваща линия за временно захранване на автоматичните устройства записващи пътния трафик. Водачите да се движат със съобразена скорост. Срок до 26.10.2019 г.; \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности:  \r\nПът ІІ-81: Движението по път ІІ-81 Петрохан – Бързия от км 63+400 до км 64+100 се осъществява с повишено внимание поради подмяна на два стълба. При необходимост движението може да се спира временно за по 15-20 минути. Движението ще се регулира от сигналисти на място. Срок до 24.10.2019 год. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 31.10.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 31.10.2019 г.; \r\nПът III-843: Движението по път III-843 Каратепе – Сърница от км 40+000 до км 45+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 25.10.2019 г.; \r\nПът III-843: Движението по път III-843 с. Сърница – гр. Доспат от км 45+500 до км 47+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 24.10.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-623: Движението по път III-623 Калотинци – Реянци от км 55+000 до 62+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 25.10.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 25.10.2019 г.; \r\nПът ІІ-11: Движението по път II-11 Гиген – граница с Област Враца от км 172+000 до км 154+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 24.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 29.10.2019 г.; \r\nПът ІІІ-3005: Движението по път III-3005 Петърница – Беглеж от км 15+000 до км 30+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 25.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.11.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности:  \r\nПът III-2102: Движението по път III-2102 граница с ОПУ Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 31.10.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nССТ: Движението по Северна скоростна тангента при км 1+050 се осъществява с повишено внимание в двете посоки поради оборудване на електронна система за ползване на републиканската пътна мрежа. Участъкът е сигнализиран с пътни знаци. Срок до 24.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът II-16: Движението по път II-16 Своге – София при Своге от км 54+607 до км 54+872 се осъществява с повишено внимание поради ремонт на тротоарни конзоли на мостово съоръжение. Участъкът е сигнализиран с пътни знаци и скоростта е ограничена до 30 км/ч. Срок до 01.11.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд/. Срок до 25.10.2019 г. \r\nПът II-81: Движението по път II-81 София – Бучин проход при Костинброд от км 6+450 до км 7+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 25.10.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът II-66: Движението по път II-66 Нова Загора – Стара Загора от км 53+130 до км 58+700 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.24", "title": "Актуална пътна обстановка"}
{"url": "http://www.focus-news.net/news/2019/10/24/2711463/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове.", "date": "2019.10.24", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/10/24/2711468/prezidentat-rumen-radev-shte-se-sreshtne-s-ministar-predsedatelya-na-yaponiya-shindzo-abe.html", "text": "Президентът Румен Радев е на посещение в Япония. Това съобщиха от  прессекретариата на държавния глава . Поводът за визитата на Румен Радев бе интронизацията на новия император на Япония Нарухито. \r\nДнес президентът Румен Радев ще се срещне с министър-председателя на Япония Шиндзо Абе. Българският президент ще проведе работна среща и с представители на Японско-българския икономически комитет.  \r\nДържавният глава ще разговаря с проф. д-р Тацуро Мацумае – президент на Токайската образователна система на Токайския университет, който е и президент на Японската културна асоциация  и председател на Японско-българската асоциация. Румен Радев ще отличи проф. д-р Тацуро Мацумае с почетния знак на Президента на Републиката. В срещата ще участва и д-р Кийоши Ямада – ректор на Токайския университет.", "date": "2019.10.24", "title": "Президентът Румен Радев ще се срещне с министър-председателя на Япония Шиндзо Абе"}
{"url": "http://www.focus-news.net/news/2019/10/24/2711469/ministar-ekaterina-zaharieva-shte-se-sreshtne-s-ministara-na-vanshnite-raboti-i-evropeyskite-vaprosi-na-slovakiya-miroslav-laychak.html", "text": "Вицепремиерът и министър на външните работи Екатерина Захариева ще приеме министъра на външните работи и европейските въпроси на Словашката република Мирослав Лайчак в МВнР, който пристига на официално посещение у нас. Това съобщиха от пресцентъра на  Министерство на външните работи .  \r\nЕкатерина Захариева ще се срещне със словашкия си колега за разговор на четири очи в 14.00 часа, в 14.30 часа ще се състоят пленарни разговори между двете делегации. В 15.15 часа ще се състои церемония по подписване на Меморандум за разбирателство в областта на международното сътрудничество за развитие между Министерството на външните работи на Република България и Министерството на външните работи и европейските въпроси на Словашката република. В 15.30 двамата министри ще направят изявление.  \r\nБългария и Словакия поддържат активен диалог, основан на историческите връзки между двата народа, споделените ценности и партньорството в ЕС и НАТО. Интензивно се развива и търговско-икономическото сътрудничество между двете страни – за 2018 г. стокообменът възлиза на 610,98 млн. евро, а за първите шест месеца на 2019 г. е 372,79 млн. евро, като бележи ръст с 25.1 на сто в сравнение със същия период на предходната година.", "date": "2019.10.24", "title": "Министър Екатерина Захариева ще се срещне с министъра на външните работи и европейските въпроси на Словакия Мирослав Лайчак"}
{"url": "http://www.focus-news.net/news/2019/10/24/2711474/kathimerini-turski-iztrebiteli-preletyaha-nad-gratskiya-ostrov-ro.html", "text": "Изтребители от ВВС на Турция са навлезли в Атинския регион за полетна информация, прелитайки над остров Ро близо до Кастелоризо, съобщава електронното издание на гръцкия вестник  Kathimerini , като уточнява, че поредното нарушение на въздушното пространство на страната е регистрирано в следобедните часове на сряда.  \r\nСпоред Генералния щаб на Гръцката национална отбрана, двойка турски F-16 са прелетели над Ро на височина 28 000 фута в 3:11 часа местно време (съвпада с българското време). Друга двойка турски самолети са преминали над същия остров на 22 000 фута височина две минути по-късно. \r\nВъв всички случаи турските самолети са били прихванати в съответствие с международните правила, увериха военните на Атина. \r\nВ понеделник турски безпилотен летателен апарат (БпЛА) прелетя над Ро на 20 000 фута, а във вторник турски изтребители отново прелетяха над острова на два пъти, на височина съответно 19 000 фута и 27 000 фута. \r\n \r\n . \r\n \r\n Тереза Герова", "date": "2019.10.24", "title": "Kathimerini: Турски изтребители прелетяха над гръцкия остров Ро"}
{"url": "http://www.focus-news.net/news/2019/10/24/2711465/predstoyashti-sabitiya-v-stranata-za-24-oktomvri-agentsiya-fokus.html", "text": "*** \r\n \r\nОт 09.00 часа в хотел „Балкан“, зала „Сердика“, комисар Мария Габриел ще открие 15-ата Национална конференция по е-Образование „Дигиталните иновации в помощ на е-Образованието“. Тя ще представи политиките на ЕС за цифрово образование, изпълнението на Плана за действие за цифрово образование, конкретните инициативи за въвеждане на цифровите технологии в полза на образователния процес. \r\n \r\n*** \r\n \r\nОт 10.00 часа в сградата на ВСС ще се състои изслушване на зам. главния прокурор Иван Гешев за номинацията му за главен прокурор на България.  \r\n \r\n*** \r\n \r\nОт 10.00 часа в зала „Рила“ на хотел „Балкан“ ще се проведе пресконференция, на която ще бъдат представени дейностите, кампаниите и инициативите на СЗО и ще бъдат обсъдени партньорствата с медиите, постиженията, предизвикателствата и плановете през изминалата и тази година. \r\n \r\n*** \r\n \r\nОт 10.00 часа в СГС ще се гледат две въззивни мерки на:  \r\n- Цветан Гечев - обвинен за хулиганските действия по време на мача между България и Англия \r\n- Двамата афганистански граждани, обвинени за изнасилването на 17-годишно момиче. \r\n \r\n*** \r\n \r\nОт 10.30 часа в 501 зала на ВУЗФ, ще се проведе конференция на тема „Кръгова икономика и устойчиви финанси“. \r\n \r\n*** \r\n \r\nОт 11.00 часа в сградата на Главна дирекция „Национална полиция“ ще се проведе брифинг за предприетите мерки от МВР за охрана на обществения ред и нормалното протичане на изборния процес в страната. Участие ще вземат представители на „Охранителна полиция“ – СДВР и ГДНП, ГДПБЗН и Дирекция „Български документи за самоличност“. \r\n \r\n*** \r\n \r\nОт 11.00 часа в Парк хотел „Москва“ заместник-министърът на труда и социалната политика Лазар Лазаров ще открие конференция за ефекта от провежданата политика на пазара на труда, финансирана със средства от държавния бюджет. \r\n \r\n*** \r\n \r\nОт 11.00 часа в къща-музей „Пейо К. Яворов“ в присъствието на заместник-кмета д-р Тодор Чобанов къщата-музей „Пейо К. Яворов“ официално става собственост на Столична община. \r\n \r\n*** \r\n \r\nОт 11.30 часа министърът на здравеопазването Кирил Ананиев ще присъства на официалното откриване на изцяло реновирания Специализиран комплекс по изгаряне и пластична хирургия към УМБАЛСМ „Н. И. Пирогов“. \r\n \r\n*** \r\n \r\nОт 12.30 часа на ул. „Черковна“ 90 ще се състои брифинг на Специализираната прокуратура във връзка с казуса „Несебър“. \r\n \r\n*** \r\n \r\nОт 12.30 часа в зала \"Мерджан\" на хотел \"Рамада\" в София ще се проведе пресконференция преди откриването на Втората Балканска конференция по персонализирана медицина. Форумът се организира от Български алианс за прецизирана и персонализирана медицина (БАППМ) в сътрудничество с Европейски алианс за персонализирана медицина (ЕАПМ), Медицински университет - Плевен и Българското Научно дружество по геномика и генетика на човека. \r\n \r\n*** \r\n \r\nОт 14.00 часа в заседателната зала на НБКМ (втори етаж) ще се проведе кръглата маса под надслов „Опознаване на книжовното наследство - традиции и перспективи“. Предвидена е демонстрация в какъв вид документите стигат до библиотеката, как се обезпрашават, реставрират, дигитализират, как стават достъпни чрез сайта на библиотеката. \r\n \r\n*** \r\n \r\nОт 15.30 в МВнР вицепремиерът и министър на външните работи Екатерина Захариева ще приеме министъра на външните работи и европейските въпроси на Словашката република Мирослав Лайчак. \r\n \r\n*** \r\n \r\nОт 17.00 часа в Аулата на Софийския университет „Св. Климент Охридски“ ще се проведе честване на 160-годишнината от рождението на акад. проф. Александър Теодоров-Балан. \r\n \r\n*** \r\n \r\nОт 17.00 часа в Дома на Европа ПанЕвропа България и Посолство на Словашката Република в България организират публична лекция на министъра на външните работи и европейските въпроси на Словакия и действащ председател на Организацията за сигурност и сътрудничество в Европа (ОССЕ) Мирослав Лайчак на тема „Заедно или сами? Значимостта на мултилатерализма“. \r\n \r\n*** \r\n \r\nОт 18.30 часа  в зала „Вяра“ на Столичната библиотека ще се състои премиера на книгата на д-р Морфи Скарлатов „Арабите – рицарите на пустинята“. \r\n \r\n*** \r\n \r\nОт 18.30 часа в Македонския културно-информационен център акад. Луан Старова, ще бъде представен романът „Ервехе“. На събитието ще присъстват министърът на културата и посланикът на Република Северна Македония - Хусни Исмаили и Марян Гьорчев, както и посланиците на балканските държави. \r\n \r\n*** \r\n \r\nОт 19.00 часа в зала 3 на НДК на официална церемония на професионалния празник на строителите за 12-и пореден път ще бъдат връчени отличията на най-добрите строителни компании в бранша. \r\n \r\n*** \r\n \r\nОт 10.30 часа в сградата на ОДМВР ще се проведе брифинг във връзка със създадената от ОДМВР - Благоевград организация за обезпечаване на реда и сигурността преди, по време и след края на предстоящите избори за общински съветници и за кметове в населените места. \r\n \r\n*** \r\n \r\nОт 10.00 часа в зала „Царевец“ на хотел „Премиер“ ще се проведе информационен ден за представяне на процедура „Създаване и развитие на Регионални иновационни центрове (РИЦ)“ по Оперативна програма „Иновации и конкурентоспособност“ (ОПИК) 2014-2020. \r\n \r\n*** \r\n \r\nОт 10.30 часа в Областна дирекция на МВР ще бъдат представени предприетите мерки и създадена организация за безпроблемно протичане на изборите в Кюстендилска област.   \r\n \r\n*** \r\n \r\nОт 13.00 часа в Бароковите къщи, втори етаж, ще се проведе пресконференция с представителите на културните институции в града.  \r\n \r\n*** \r\n \r\nОт 11.00 часа ще бъде направена първата копка на първи етап от реконструкцията и подмяната на водопроводната мрежа по републиканския път Драгичево -Рударци – Кладница. \r\n \r\n*** \r\n \r\nОт 10.00 часа в зала „Москва“ на Гранд хотел Пловдив ще се проведе пресконференция на тема „Достъп до добра храна“. \r\n \r\n*** \r\n \r\nОт 16.00 часа в залата на Общинския съвет световноизвестният лекар д-р Едуард Рослер ще изнесе лекция в Пловдив на тема \"Връзката между чревното функциониране и детското здраве\". \r\n \r\n*** \r\n \r\nОт 11.00 часа в зала „Магнум“ ще се състои двойна тържествена промоция на Випуск 2019 здравни професионалисти на Факултет „Здравни грижи“ и Медицински колеж като част от честванията, посветени на 45-годишния юбилей на МУ - Плевен. \r\n \r\n*** \r\n \r\nОт 11.00 часа в зала „Свети Георги“ на Областна администрация - Русе ще се проведе заседание на Постоянно действащата междуведомствена областна епизоотична комисия. \r\n \r\n*** \r\n \r\nОт 18.00 часа в залата на Международния младежки център ще се проведе среща-разговор с математика Любомир Любенов. \r\n \r\n*** \r\n \r\nОт 18.30 часа в къща-музей „Гео Милев“ ще бъде представена книгата на Пейчо Кънев „Последната вечеря“. \r\n \r\n*** \r\n \r\nОт 18.00 часа в зала „Сливен“ певци и артисти ще гостуват за Димитровден. \r\n \r\n*** \r\n \r\nОт 10.00 часа в ОДМВР ще се проведе брифинг за готовността на областната дирекция във връзка с предстоящите избори. \r\n \r\n \r\n \r\n*** \r\n \r\nОт 18.00 часа пред Драматичния театър в града ще се проведе предизборен концерт на кандидата за кмет Петър Паунов, водач на листата на Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци”.  \r\n \r\n*** \r\n \r\nОт 10.30 часа кандидатът на АБВ за кмет на Пловдив Любомира Ганчева ще направи дарение на библиотека \"Иван Вазов\" - Пловдив.", "date": "2019.10.24", "title": "Предстоящи събития в страната за 24 октомври (Агенция „Фокус“)"}
{"url": "http://www.focus-news.net/news/2019/10/24/2711475/api-vavezhda-se-vremenna-organizatsiya-v-dvizhenieto-v-tunel-trayanovi-vrata-na-am-trakiya-v-posoka-burgas-poradi-remontni-deynosti.html", "text": "Въвежда се временна организация в движението в тунел „Траянови врата“ на АМ „Тракия“ в посока Бургас поради ремонтни дейности. Това съобщиха от пресцентъра на  Агенция „Пътна инфраструктура“ . От 10.00 часа до 15.30 часа се ограничава движението в изпреварващата лента в тунел „Траянови врата“ на АМ „Тракия“ в посока Бургас поради ремонт на пожаро-известителната система. \r\nТрафикът ще се осъществява в активната лента. \r\nАгенция „Пътна инфраструктура“ съветва шофьорите да карат със съобразена скорост и повишено внимание, както и да спазват правилата за безопасност и движение по пътищата.", "date": "2019.10.24", "title": "АПИ: Въвежда се временна организация в движението в тунел „Траянови врата“ на АМ „Тракия“ в посока Бургас поради ремонтни дейности"}
{"url": "http://www.focus-news.net/news/2019/10/24/2711473/mestni-izbori-2019-mvr-shte-dade-brifing-za-predprietite-merki-za-ohrana-na-obshtestveniya-red-i-normalnoto-protichane-na-izborniya-protses-v-stranata.html", "text": "МВР ще даде брифинг за предприетите мерки за охрана на обществения ред и нормалното протичане на изборния процес в страната. Това съобщиха от пресцентъра на  МВР . Брифингът ще се проведе от 11.00 часа в сградата на дирекцията ГДНП. Участие ще вземат представители на „Охранителна полиция“ – СДВР и ГДНП, ГДПБЗН и Дирекция „Български документи за самоличност“.", "date": "2019.10.24", "title": "Местни избори 2019: МВР ще даде брифинг за предприетите мерки за охрана на обществения ред и нормалното протичане на изборния процес в страната"}
{"url": "http://www.focus-news.net/news/2019/10/24/2711470/komisar-mariya-gabriel-shte-otkrie-v-sofiya-konferentsii-za-elektronnoto-obrazovanie-kompyutarnite-izkustva-i-personaliziranata-meditsina.html", "text": "Комисар Мария Габриел ще открие 15-ата Национална конференция по електронно образование „Дигиталните иновации в помощ на е-Образованието“. Това съобщиха от пресцентъра на  Представителството на ЕК в България . Тя ще представи политиките на ЕС за цифрово образование, изпълнението на Плана за действие за цифрово образование, конкретните инициативи за въвеждане на цифровите технологии в полза на образователния процес. Конференцията започва в 09.00 часа в София Хотел Балкан, зала Сердика (пл. „Света Неделя“ 5)  \r\nВеднага след това, българският еврокомисар ще даде началото на Международния фестивал за компютърни изкуства „Компютърно пространство“, който се провежда под неин патронаж. Тя ще връчи и наградите на победителите в конкурсната част. Това е един от първите по рода си фестивали в Европа, съчетаващ изкуства-наука-технологии. Форумът ще бъде открит в 11.30 часа в Националния студентски дом, зала Театрална (пл. \"Народно събрание\" 10 )  \r\nМария Габриел ще участва и във Втората балканска конференция по персонализирана медицина. Тя ще представи ключовите действия на Европейската комисия за подобряване на здравните грижи чрез по-доброто събиране и обмен на данни, инвестиции в борба с редки и тежки заболявания и научни изследвания. Конференцията започва в 14.00 часа в хотел „Рамада“, зала „Опал“.", "date": "2019.10.24", "title": "Комисар Мария Габриел ще открие в София конференции за електронното образование, компютърните изкуства и персонализираната медицина"}
{"url": "http://www.focus-news.net/news/2019/10/24/2711476/denyat-24-oktomvri-v-balgarskata-istoriya.html", "text": "През 1912 г., по време на Балканската война, Седма пехотна дивизия и Родопският отряд получават задача да овладеят Солун. \r\nПрез 1877 г. руски гвардейски части под командването на генерал Й. Гурко превземат с. Горни Дъбник. Прекъсва се комуникацията на Плевенския гарнизон с турския тил. По същото време руски и турски отряди водят ожесточени боеве при с. Телиш . \r\n \r\n \r\n2004 г. \r\nНа територията на Ирак са ранени четирима български военнослужещи. Инцидентът става, когато военен конвой се връща от Хила в Кербала. На един от контролните пунктове при влизането в града се взривява устройство, поставено в камион. Старши сержант Владимир Пашов умира, в следствие на силна кръвозагуба, докато е транспортиран от полската база “Лима” за Багдад. \r\nСтарши сержант Владимир Неделев Пашов е роден на 8 юли 1969 г. в град София. Завършва ЕСПУ с преподаване на английски език. В Българската армия е сержант от 11 септември 1991 г. В последно звание - старши сержант, е от 4 май 1994 г. Служи в поделение 24 900 - Враждебна като старши механик. \r\nВладимир Пашов участва в мисии в на СФОР през 1998 г. и през 2000 г. \r\nТой е женен и има дъщеря. \r\nСъс заповед на министъра на отбраната старши сержант Владимир Неделев Пашов е произведен посмъртно в звание офицерски кандидат и е отличен с награден знак \"За вярна служба под знамената\" I степен. \r\n \r\n2002 г. \r\nВ периода 18 - 24 октомври във Варна се провежда юбилейният ХХV-ти фестивал \"Златната роза\", на който голямата награда получава филмът \"Емигранти\" на Ивайло Христов и Людмил Тодоров, а наградата за цялостно творчество – режисьорът Зако Хеския. \r\n \r\n2001 г. \r\nВ периода 22 - 24 октомври българският премиер Симеон Сакскобургготски прави първото си официално задгранично посещение. То е в Белгия, където освен с белгийския министър-председател се среща и с председателя на Европейската комисия Романо Проди, с генералния секретар на НАТО лорд Джордж Робъртсън и с комисаря по присъединяването Гюнтер Ферхойген. Сакскобургготски посещава и Страсбург. \r\n \r\n1989 г. \r\nВъншният министър Петър Младенов, член на Политбюро на ЦК на БКП, пише открито писмо, с което си подава оставката като външен министър. В писмото са формулирани обвинения срещу управлението на Тодор Живков, който е обвинен за дълбоката вътрешна и външнополитическа криза, в която е изпаднала България. Петър Младенов обвинява Тодор Живков, че със съпротивата си срещу съветската \"перестройка\" изолира България от Съветския съюз. \r\n \r\n1981 г. \r\nВ периода 17 - 24 октомври във Варна се провежда ІІ-ри световен анимационен филмов фестивал. \r\n \r\n1939 г. \r\nРазпуснато е на XXIV ОНС. \r\n \r\n1925 г. \r\nОтменя се военното положение, което е обявено от правителството след атентата в столичната катедрала \"Свети Крал\" (днес \"Света Неделя\"), извършен на 16 април същата година от БКП, при който са убити над 150 души (депутати, генерали и др.). \r\nСтроителството на катедралата \"Свети Крал\" започва през 1885 г. и завършва през 1886 г. Изградена е по проект на руския архитект Л. О. Василиев. \r\n \r\n1921 г. \r\nОбявено е \"усилено военно положение\" в Софийски, Кюстендилски и Петрички окръг, след като на 22 октомври македонски дейци на войводата Иван Бърльо убиват военния министър Александър Димитров край с. Козница в Конявската планина. \"Усиленото военно положение\" е отменено до \"обикновено военно положение\" на 5 февруари 1922 г., а на 14 март 1922 г. е вдигнато за цялата страна. \r\nАлександър Димитров (Брадата) е политически и държавен деец, съратник на Ал. Стамболийски. Роден е през 1873 г в с. Слокощица, Кюстендилско. Завършва Педагогическото училище в родния си град, след което е учител в редица села из окръга. Развива активна просветна дейност сред селяните – организира вечерни и неделни училища, читалища, курсове по тютюнопроизводство и овощарство. Помества дописки и статии във в. \"Земледелска защита\" (1899–1902 г.), \"Земледелско знаме\" (1902–1934 г.) и др. От 1908 г. до 1921 г. е непрекъснато депутат в Народното събрание от листата на БЗНС. През 1911 г. е осъден на 6 месеца затвор заради изявленията си срещу личния режим на цар Фердинанд I. По време на Първата световна война (1914–1918 г.) отново попада в затвора поради Деклозиеровата афера. В коалиционното правителство на Александър Стамболийски (1919–1920 г.) е министър на вътрешните работи и народното здраве. От юни 1921 г. е министър на войната. Александър Димитров поддържа близки контакти с левицата на македонското националноосвободително движение. \r\n \r\n1915 г. \r\nБългарските войски завземат Лесковац, а на 25 октомври - Алексинац. \r\n \r\nПърва Българска армия влиза в Ниш (временната сръбска столица) и пленява 20 000 сръбски войници и офицери. \r\n \r\n1914 г. \r\nОт 24 октомври 1914 г. до 25 септември 1916 г. Славянското благотворително дружество изпраща хуманитарна санитарна мисия в Русия, в района на Кавказ, ръководена от д-р Марков. \r\n \r\n1912 г. \r\nСедма пехотна дивизия и Родопският отряд получават задача да овладеят Солун. \r\n \r\n1886 г. \r\nПод руски натиск регентът Петко Каравелов подава оставка и е заменен на 1 ноември с Георги Живков. \r\nПетко Стойчев Каравелов е политически и държавен деец, редовен член на Българското книжовно дружество (днес Българска академия на науките). Роден е на 24 март 1843 г. в Копривщица. Брат е на Любен Каравелов. Завършва гимназия в Москва. Постъпва в Историко-филологическия факултет, а след това и в Юридическия факултет на Московския университет. В България се завръща заедно с руската армия през 1877 г. Назначен е за вицегубернатор на Видин, а по-късно става окръжен управител на Търново. Взема участие в работата на Учредителното събрание (1879 г.), където застава на либерални позиции. Избран е за председател на I-во Обикновено народно събрание. Дълги години участва активно в политическия живот на страната и заема отговорни държавни постове: министър на финансите (24 март – 28 ноември 1880 г.), министър-председател, министър на финансите и управляващ Министерството на правосъдието (28 ноември 1880 г. – 27 април 1881 г.). След извършването на държавния преврат (1881 г.) от княз Александър I Батенберг емигрира в Пловдив и продължава борбата за възстановяване на Търновската конституция. След премахване на режима на пълномощията се завръща в София. Като министър-председател и министър на финансите (29 юни 1884 г. – 9 август 1886 г.), министър на обществените строежи, пътищата и съобщенията (29 юни 1884 г. – 1 януари 1885 г.) и управляващ Министерството на вътрешните работи (21 март 1885 г. – 9 август 1886 г.) полага много усилия за международното признаване на Съединението на Източна Румелия с Княжество България (1885 г.). След детронацията на княз Александър I Батенберг е председател на временното правителство (12 – 16 август 1886 г.) и член на Регентството. По време на управлението на Стефан Стамболов (1887–1894 г.) е в опозиция и отстоява своите русофилски убеждения. След убийството на министър Христо Белчев (март 1891 г.) е осъден на дългогодишен затвор. Освободен е след амнистия през 1894 г. Един от ръководителите е на Либералната партия от нейното създаване. През 1896 г. той става основател и председател до края на живота си на Демократическата партия. Министър-председател е и министър на финансите (19 февруари – 21 декември 1901 г.) и е управляващ Министерството на народното просвещение (25 април – 21 декември 1901 г.). Под влияние на международната финансова криза и направените външни държавни заеми си подава оставката. Една година по-късно – на 24 януари 1903 г. умира. \r\nПо време на своето управление Каравелов се стреми към създаване на условия за замогване на селското население, прокарване на умерен протекционизъм, строги икономии и максимално използване на националните ресурси. Заедно с Марин Дринов и Костантин Иречек следи за развитието и субсидирането на Българското книжовно дружество и издаването на \"Сборник за народни умотворения, наука и книжнина\". Поставя началото на инициативата за създаване на Дружество за разпространение на полезни знания сред народа и на сп. \"Библиотека \"Свети Климент\". \r\n \r\n1885 г. \r\nЗапочва Цариградската посланическа конференция на Великите сили по повод Съединението. \r\n \r\n1877 г. \r\nРуски гвардейски части под командването на генерал Й. Гурко превземат с. Горни Дъбник. Прекъсва се комуникацията на Плевенския гарнизон с турския тил. По същото време руски и турски отряди водят ожесточени боеве при с. Телиш. \r\nРуско-турската освободителна война (1877-1878 г.) е война между Русия и Турция, довела до освобождаването на по-голямата част от българския народ от османско иго и до възстановяването на българската държава. Предизвикана е от подема на националноосвободителните движения на Балканите (въстанието в Босна и Херцеговина (1875-1878 г.), с което започва т. нар. Източна криза, Старозагорското въстание (1875 г.), Априлското въстание (1876 г.) в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.). \r\nРусия полага усилия за уреждане на Източната криза по дипломатически път. За целта по нейна и на Англия инициатива се свиква Цариградската конференция (1876-1877 г.). След нейния неуспех войната става неизбежна.  \r\nВъв войната Русия дава 200 000 убити, изчезнали, починали и ранени. Същността на този факт не се променя от субективните намерения на царизма, дори след като се допусне, че войната избухва, за да бъдат осъществени експанзионистичните планове на руския царизъм. \r\nБългарският народ участва много активно във войната. Наред с Българското опълчение, в хода на войната възникват спонтанно множество въоръжени отряди (с около 35 000 бойци). Тяхното участие с основание се смята за продължение на националната революция, и то вече не като саможертва, а като свещен дълг, като върховна повеля. Участието на българския народ не се ограничава само в съпроводителни акции по време на войната като продоволствена помощ, разузнавателни сведения, битова и медицинска подкрепа. Българите спомагат за успешното провеждане на много бойни операции и по този начин се превръщат в действена сила, във фактор за спечелване на победата над Османската империя и освобождението на България. \r\n \r\n1873 г. \r\nВ Цариград излиза първият брой на в. \"Шутош\" - \"лист за шега и сатира\", редактиран от Петко Р. Славейков и Стамат Даскалов. \r\n \r\n1872 г. \r\nТурската полиция арестува Димитър Общи. Веднага след Арабаконашкия обир софийският управител Ахмед Мазхар паша предприема решителни мерки за разкриване на извършителите. След едномесечни издирвателни действия полицията успява да арестува всички участници в четата на Димитър Общи. Разпитите първоначално се водят в Орхание (днес Ботевград) и Тетевен, а впоследствие в София. \r\nДимитър Общи (Димитър Николов, Димитър Косовеца) е деец на националнореволюционното движение, помощник на Васил Левски. Роден е около 1835 г. в с. Дяково, Скопско (днес в Република Македония). През 1866 г. участва в Критското въстание (1866-1869 г.), след което известно време е при Джовани Гарибалди в Италия, обикаля из Черна гора и Сърбия, действа с чета из българските земи. Преди това през 1862 г. участва в Първата българска легия в Белград. Определен е от Българския революционен централен комитет за пръв помощник на Васил Левски. През 1871 г. се прехвърля на юг от р. Дунав и се включва в изграждането на Вътрешната революционна организация. Подтикван от амбицията за по-голяма власт, не спазва строго дисциплината, както се изисква в устава на организацията, и предприема даже фракционна борба против Васил Левски. С тези си действия създава сериозни трудности при изграждането на революционната мрежа в различните краища на страната. През есента на 1872 г. организира Арабаконашкия обир, който става причина за първите удари върху революционните комитети в Софийско, Орханийско (днес Ботевградско), Тетевенско и др. Заловен от османските власти и изправен пред съда, Димитър Общи прави пълни разкрития за дейността на ВРО в тези краища, смятайки, че по този начин обществеността в Европа ще прецени обира не като криминален, а като политически акт. Вместо това той допринася за разкриването на революционната мрежа в Западна България и за арестуването на голяма част от нейните дейци. Осъден е на смърт и е обесен в София на 16 януари 1873 г. \r\n \r\n1775 г. \r\nПавел Дованли български католически епископ, съставя ръкописен сборник с религиозни химни на говорим български език, разпространяван в преписи между българските католици “Книга, писана за Матея Пенчов от Амбарли да се учи и да учи и други”. Дованли принадлежи към редицата високообразовани български католически духовници, които по същото време съставят сборници с църковно-учително съдържание за нуждите на поверените им българи католици. През последните десетилетия започва проучването на тези сборници преди всичко заради добре съхранения говорим български език от втората половина на осемнадесети век. \r\n \r\n \r\n На тази дата са родени :  \r\n1943 г. \r\nРоден е Симеон Борисов Щерев (Банана) – български музикант, флейтист, педагог. Свири на пиано и акордеон от детските си години, по-късно учи флейта в Средното музикално училище в София; завършва Българска държавна консерватория (БДК), специалност “Флейта” при Йордан Киндалов (1968 г.). От началото на 60-те години на XX в. свири в заведения и участва в джем сешъни, където се проявява като отличен импровизатор. Истинският му дебют е през 1967 г., когато заедно с Милчо Левиев, Л. Мицов и П. Славов (в квартет “Фокус”) печели наградата на критиката на джаз фестивала в Монтрьо. През 1968 г. след анкета, проведена сред водещи списания за жанра, е определен за най-добрия джаз флейтист в Европа, а немското списание “Джаз подиум” го поставя на второ място в света. По това време работи с тромбониста Алберт Мангелсдорф, с тромпетиста Мейнард Фъргюсън и с вибрафониста Божко Петрович; заедно с Чик Кърия прави записи за Радио Щутгарт. В края на 60-те и началото на 70-те години участва в много европейски фестивали и концертира активно. Работи 3 години в Швеция. Преподавател е и е доцент по флейта и импровизация в Естрадния отдел на Музикалната академия (от 1974 г.).  \r\nНагради: на критиката и пресата от джаз фестивал в Монтрьо (1967 г.); в ежегодните международни джаз класации и анкети е поставян на челните места за флейта. \r\n \r\n1929 г. \r\nРоден е Йордан Димитров Радичков – български писател. Завършва гимназия в Берковица (1947 г.). Работи като кореспондент на в-к \"Народна младеж\" за Врачански окръг (1951 г.), редактор е във в-к \"Народна младеж\" (1952-1955 г.) и \"Вечерни новини\" (1955-1959 г.). Съветник е в Съвета за духовни ценности на нацията към Държавния съвет (от 1973 г.). Учредител и пръв председател е на Българо-шведското дружество за приятелство (1984-1991 г.); заместник-председател е на Съюза на българските писатели (1986-1989 г.). Участва в първата среща на българските писатели с френския президент Франсоа Митеран (1989 г.). Народен представител е в VII-мо Велико Народно Събрание (1990 г.). Среща се с папа Йоан-Павел II (1994 г.). \r\nПрисъдена му е международната италианска литературна награда \"Гриндзане Кавур\" (1984 г.). Удостоен е с шведска държавна награда \"Северна звезда\". Носител е на национална литературна награда \"Иван Вазов\" (1990 г.). Получава специална награда на Международната академия по изкуствата в Париж (1993 г.). За книгата \"Малки жабешки истории\" получава почетен \"Ханс-Кристиян Андерсен\" диплом и грамота (1996 г.). Получава наградата \"А, Аскеер’96\" за принос в развитието на театралното изкуство; орден \"Стара планина\", I степен (2000 г.); номиниран е от Софийския университет “Св. Климент Охридски” за Нобелова награда за литература (2001 г.); Голямата награда за литература на Софийски университет “Св. Климент Охридски” (2001 г. и 2002 г.) и Почетния знак на Софийски университет “Св. Климент Охридски” (2002 г.); Почетен знак на гр. Монтана (2002 г.).  \r\nРазказите и новелите му са преведени на руски, украински, немски, полски, румънски, финландски, шведски, португалски, чешки, словашки, унгарски, френски, италиански, испански и други езици. \r\nПиеси: \"Суматоха\" (1966 г.), \"Желязното момче\" (1967 г.), \"Януари\" (1973 г.), \"Лазарица\" (1978 г.), \"Опит за летене\" (1979 г.), \"Горещо пладне\" (1966 г.), \"Привързаният балон\" (1967 г.), \"Последно лято\" (1974 г.). \r\nКниги: \"Сърцето бие за хората\" (1959 г.), \"Прости ръце\" (1961 г.), \"Обърнато небе\" (1962 г.), \"Планинско цвете\" (1964 г.), \"Шарена черга\" (1964 г.), \"Свирепо настроение\" (1965 г.), \"Неосветени дворове\" (1966 г.), \"Козята брада\" (1967 г.), \"Суматоха\", \"Вятърът на спокойствието\" (1968 г.), \"Ние, врабчетата\" (1970 г., 1977 г.), \"Барутен буквар\" (1972 г., 1976 г.), \"Коженият пъпеш\" (1969 г.), \"Скални рисунки\" (1970 г.), \"Човешка проза\" (1971 г.), \"Плява и зърно\" (1972 г.), \"Как така\" (1974 г.), \"Малко отечество\" (1974 г.), \"Всички и никой\" (1976 г.), \"Спомени за коне\" (1976 г.), \"Прашка\" (1977), \"Шест малки матрьошки и една голяма\" (1977), \"Лазарица\" (1978), \"Избрани произведения\" (1979 г.), \"Ноев ковчег\" (1989 г., роман), \"Избрани произведения. В 3 тома\" (1989 г.), \"Хора и свраки. Разкази\" (1990 г.), \"Ние, врабчетата\" (1991 г.), \"Свирепо настроение. Разкази\" (1991 г.), \"Горещо пладне. Неделя. Привързаният балон\" (1994 г.), \"Малки жабешки истории\" (1994 г.), \"Пиеси\" (1995 г.), \"Смокове в ливадите. Разкази\" (1995 г.), \"Акустичното гърне. Новели\" (1996 г.), \"Умиване ръцете на Богородица\" (1997 г.), \"Мюре. Разкази\" (1998 г.), \"Литературна орница. Интервюта\" (1999 г.), \"Избрано\" (2000 г.), \"Глупаво време\" (2000 г.), \"Нежната спирала\" (2002 г.) и др. Умира на 21 януари 2004 г. \r\n \r\n1904 г. \r\nРоден е Васил Геров (В. Г. Митев) - български инженер. Получава образование в Машинно-електротехническия институт в Нанси, Франция, през 1931 г. Работи като главен конструктор на завод \"Диеболт\" в Нанси (1931-1939 г.). След завръщането си в България е инженер във Въздушни войски (1939-1940 г.) и главен инспектор в Министерствата на вътрешните работи и на народното здраве (1940-1943 г.). Един от създателите на Държавната политехника в София. Професор (1946 г.), основател и ръководител на катедра \"Хидравлични машини и съоръжения\" (1946-1953 г.) и на катедра \"Хидравлични машини\" (1953-1974 г.) във ВМЕИ в София (днес ТУ), декан на Машиностроителния факултет (1960-1964 г.). По негов проект е създадена Лаборатория по хидравлични турбини и машини (1962 г.). Авторе на повече от 20 научни труда, на много учебници за вузовете и техникумите по машинна динамика и хидравлични машини. \r\n \r\n1859 г. \r\nРоден е полковник Димитър Киранов, началник на санитарната служба на армията през Балканските войни. \r\n \r\n1865 г. \r\nРоден е генерал-майор Григор Кюркчиев, председател на Главната ликвидационна комисия след Първата световна война. \r\n \r\n \r\n На тази дата умират : \r\n1993 г. \r\nУмира Петър Славински (псевдоним на Петър Атанасов Чолаков) - български писател, драматург. Роден е на 19 март 1909 г. Завършва право в СУ (1932 г.). Работи в дирекция “Храноизнос” (1933-1936 г.). Заема административни служби в Столичната община (1937-1944 г.). На 9 септември 1944 г. е назначен за кмет на София. Участва в Отечествената война като военен кореспондент. Ръководи историографската служба при щаба на Първа българска армия. Председател е на Клуба на културните дейци (1946-1951 г.). Главен секретар е на Българо-унгарското дружество (1946-1950 г.). От 1951 до 1953 г. е журналист в Добруджа (с. Шабла). Директор е на Държавния музикален театър “Ст. Македонски” (1953-1954 г.). От 1955 г. живее и твори в Балчик. Член е на БКП, на СБП. За пръв път печата през 1927 г. във в-к “Ехо”. Съчинения: “Фрина” (1935 г.); “Последният щурм” (1969 г.); “Пратеник на свободния свят” (1959 г.); “Претворена земя” (1970 г.); “Тайни” (1960 г., в съавт. с Б. Дановски); “Победени хоризонти” (1966 г.); “Слънчев извор” (1962 г.); “Живот за живота” (1965 г.); “Огънят и спомените” (1975 г.); “Птици долитат при нас” (1977 г.) и “Далечни далечини” (1977 г.). \r\n \r\n1989 г. \r\nУмира Найден Евлогиев Геров – български композитор, създал значителен брой музикални произведения в различни жанрове. Роден е на 14 юни 1916 г. в Пловдив. Негов дядо е известният български възрожденски просветител и книжовник Н. Геров. Създава оперите: \"Пайсий Хилендарски\" (1959 г.), \"В една новогодишна нощ\", \"Бяла пролет\", детските \"Пепеляшка\" и \"Ян Бибиян\", комичната \"Тримата мускетари\", \"Почивка в Арко Ирис\", \"Пътуване към Кларис\". Автор е на балета \"Швейк отива на война\" (1974 г.). \r\n \r\n1964 г. \r\nУмира Георги Мишев Ефремов - български лекар хирург, публицист и общественик. Роден е на 31 март 1883 г. в Кюстендил. Завършва педагогическото училище в Кюстендил (1902 г.) и медицина в Чикаго, САЩ (1909 г.). Работи като лекар в с. Калище, Пернишко (1909-1915 г.), и в болницата \"Червен кръст\" в София (1915-1922 г.). Главен лекар на Кюстендилската болница (1922-1944 г.), хирург и главен лекар във военната болница в Кюстендил (1944-1946 г.), завеждащ хирургия в ХIV поликлиника в София (1946-1962 г.). В Кюстендил издава и редактира в-к \"Добро здраве\" (1923-1947 г.) и в-к \"Кюстендил\" (1930-1932 г.). Главен редактор на научнопопулярното сп. \"Свят и наука\" (1933-1943 г.), създава редица научнопопулярни трудове - \"Първа помощ при заболяване и злополука\" (1915 г.), \"Дълголетие и здраве, или Пътят към дълъг и щастлив живот\" (1921 г.), \"Домашен лекар или…\" (1925 г.), \"Домашен лекар\" (1932 г.), \"Алкохолизъм и наследственост\" (1948 г.) и др. \r\n \r\n \r\n \r\n За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\n Исторически архив на Агенция “Фокус” - отдел “Архив и бази данни” и други .", "date": "2019.10.24", "title": "Денят 24 октомври в българската история"}
{"url": "http://www.focus-news.net/news/2019/10/24/2711471/tass-kyurdite-obviniha-turtsiya-v-upotrebata-na-boepripasi-sadarzhashti-fosfor.html", "text": "Председателят на изпълнителния комитет на Кюрдския съвет за демократична Сирия Илхам Ахмед обвини турските власти, че в рамките на военната операция в Северна Сирия „Извор на мира“ са използвали забранени боеприпаси, съдържащи фосфор. Твърдението бе представено по време на изслушване в една от подкомисиите на Камарата на представителите на САЩ, предава  TACC . \r\n„Турските власти извършиха престъпления срещу човечеството. Използван е фосфор. Все още не можем да проведем разследване, тъй като нямаме възможност\", заяви Ахмед. Структурата, която оглавява, е автономен ръководен орган, създаден от кюрдите в североизточна Сирия, и е политическото крило на въоръжената коалиция на Сирийски демократични сили (СДС). \r\nКюрдският лидер показа и снимки на 13-годишно момче с предполагаеми химически изгаряния от турска бомбардировка над Рас ал-Райн.  \r\nПо-рано сирийските кюрди обвиниха турската армия, че използва „забранено оръжие\" по време на боевете в града. Според канала Rudaw става въпрос за снаряди, съдържащи фосфор и напалм. Източник в здравния отдел в кюрдската автономна администрация в Северна Сирия заяви за канала, че в момента специална медицинска комисия проучва какви оръжия се използват от турските сили. От своя страна, представителят на СДС Мустафа Бали призова международната общност да проведе специално разследване, тъй като кюрдите нямат специалисти. \r\nПо-рано турският министър на отбраната Хулуси Акар предупреди, че терористите в Сирия може да използват химическо оръжие, за да обвинят по-късно Анкара в прилагането му. \r\nНа 22 октомври президентите на Русия и Турция Владимир Путин и Реджеп Тайип Ердоган на среща в Сочи приеха меморандум за съвместни действия за разрешаване на ситуацията в Североизточна Сирия. Според документа руската военна полиция и сирийските военни бяха въведени на 23 октомври в райони, граничещи с турската зона на операция в Сирия. Кюрдските групи получиха 150 часа, за да се изтеглят напълно 30-километровата зона по турската граница, след което военните на Русия и Турция ще започнат съвместни патрули. \r\n \r\n \r\n . \r\n \r\n Тереза Герова", "date": "2019.10.24", "title": "ТАСС: Кюрдите обвиниха Турция в употребата на боеприпаси, съдържащи фосфор"}
{"url": "http://www.focus-news.net/news/2019/10/24/2711472/tezhkotovaren-avtomobil-se-e-obarnal-v-kresnenskoto-defile.html", "text": "Тежкотоварен автомобил се е обърнал в Кресненското дефиле, съобщи  слушател на Радио „Фокус“ . Инцидентът е станал в посока ГКПП „Кулата“. Засегната е пътната лента в посока Благоевград. На място има полицейски служители. Няма колони от изчакващи автомобили. Трафикът в района не е натоварен.", "date": "2019.10.24", "title": "Тежкотоварен автомобил се е обърнал в Кресненското дефиле"}
{"url": "http://www.focus-news.net/news/2019/10/24/2711477/belogradchishkiyat-episkop-polikarp-shte-oglavi-arhiereyska-sveta-liturgiya-v-sofiyskiya-hram-pokrov-bogorodichen.html", "text": "Негово преосвещенство Белоградчишкият епископ Поликарп ще оглави Архиерейска света Литургия в софийския храм „Покров Богородичен“, предаде репортер на  Агенция „Фокус“ . Богослужението ще бъде с благословението на Негово светейшество Българския патриарх и Софийски митрополит Неофит. Храм „Покров Богородичен“ се намира зад хотел „Родина“. Началото на Литургията ще бъде в 9.00 часа.  \r\nНикола ПЕТКОВ", "date": "2019.10.24", "title": "Белоградчишкият епископ Поликарп ще оглави Архиерейска света Литургия в софийския храм „Покров Богородичен“"}
{"url": "http://www.focus-news.net/news/2019/10/24/2711478/na-ofitsialna-tseremoniya-v-ndk-shte-badat-vracheni-otlichiyata-na-nay-dobrite-stroitelni-kompanii-v-bransha.html", "text": "Камарата на строителите в България организира традиционния Годишен бал по повод Деня на строителя. Това съобщиха от пресцентъра на  Камарата на строителите . Събитието ще се състои в зала 3 на Национален дворец на културата от 19.00 часа. \r\nНа официална церемония на професионалния празник на строителите за 12-и пореден път ще бъдат връчени отличията на най-добрите строителни компании в бранша. Очаква се на събитието да присъстват над 350 гости. Сред поканените са министър-председателят на Република България Бойко Борисов, министри, депутати, бизнес партньори, ръководствата на работодателските организации, браншови организации и водещи строителни фирми.", "date": "2019.10.24", "title": "На официална церемония в НДК ще бъдат връчени отличията на най-добрите строителни компании в бранша"}
{"url": "http://www.focus-news.net/news/2019/10/24/2711482/dvizhenieto-po-pat-i-1-simitli-kresna-v-nachaloto-na-kresnenskoto-defile-se-osashtestvyava-v-edna-lenta-poradi-avariral-tovaren-avtomobil.html", "text": "Движението по път I-1 Симитли - Кресна в началото на Кресненското дефиле се осъществява в една лента поради аварирал товарен автомобил. Това съобщиха от пресцентъра на  Агенция „Пътна инфраструктура“ . Движението в района се регулира от „Пътна полиция“.", "date": "2019.10.24", "title": "Движението по път I-1 Симитли - Кресна в началото на Кресненското дефиле се осъществява в една лента поради аварирал товарен автомобил"}
{"url": "http://www.focus-news.net/news/2019/10/24/2711480/api-vremenno-dvizhenieto-e-ogranicheno-po-pat-i-1-sofiya-kulata-v-rayona-na-kragovoto-krastovishte-pri-s-barakovo-poradi-avariral-tezhkotovaren-avtomobil.html", "text": "Временно движението е ограничено по път I-1 София - Кулата в района на кръговото кръстовище при с. Бараково поради аварирал тежкотоварен автомобил. Това съобщиха от пресцентъра на  Агенция „Пътна инфраструктура“ . Движението се осъществява по обходен маршрут през АМ „Струма“ и се регулира от „Пътна полиция“.", "date": "2019.10.24", "title": "АПИ: Временно движението е ограничено по път I-1 София - Кулата в района на кръговото кръстовище при с. Бараково поради аварирал тежкотоварен автомобил"}
{"url": "http://www.focus-news.net/news/2019/10/24/2711486/vavezhda-se-vremenna-organizatsiya-na-dvizhenieto-na-nyakoi-tramvayni-linii-v-sofiya-vav-vrazka-s-provezhdane-na-sabitie.html", "text": "Въвежда се временна организация на движението на някои трамвайни линии в София във връзка с провеждане на събитие. Това съобщиха от пресцентъра на  Столична община . От 07.30 часа ще бъдат частично променени маршрутите на трамвайни линии № 20 и 22, както следва: \r\n- Трамвайна линия № 20 ще се движи по маршрут: депо Искър - Младежки театър; \r\n- Трамвайна линия № 22 ще се движи по маршрут: автостанция Изток - Младежки театър; \r\nЩе бъде разкрита временна автобусна линия № 22-ТМ с маршрут: от ж.к. „Западен парк“ (крайна станция на автобусни линии №72 и 77), надясно ул. „Западна“, надясно по ул. „Суходолска“, наляво по ул. „Кубан“, по бул. „Възкресение“, наляво по бул. „К. Величков“, надясно по ул. „Пиротска“, надясно по бул. „Христо Ботев“, надясно по бул. „Тодор Александров“ и наляво по бул. „К. Величков“ по маршрута до ж.к. „Западен парк“. \r\nАвтобусите ще се движат по споделеното трамвайно трасе по бул. „Възкресение” и бул. „Константин Величков”. \r\nАвтобусите ще спират: \r\n- на всички съществуващи автобусни спирки по маршрута, включително на спирките в споделеното трамвайно трасе и на спирките на нощните автобусни линии: \r\n- с код 6405 „Бул. Христо Ботев” (крайна и начална) на бул. „Тодор Александров” в посока ж.к. „Западен парк“ за нощните автобусни линии Н1 и Н3; \r\n- с код 6407 „Ул. Опълченска” на бул. „Тодор Александров” в посока ж.к. „Западен парк“ за нощната автобусна линия Н1; \r\n- на трамвайните спирки по ул. „Пиротска“: \r\n- с код 1927 „Ул. Димитър Петков”; \r\n- с код 2077 „Ул. Одрин”; \r\n- с код 2086 „Ул. Опълченска”; \r\n- с код 0384 „Бул. Христо Ботев”; \r\n- на временна спирка с код 6399 „Ул. Одрин” на бул. „Тодор Александров” на 30 метра след ул. „Одрин”. \r\nОт 07.00 във връзка с организираното мероприятие ще бъде забранен престоят и паркирането на превозни средства по ул. „Екзарх Йосиф“ между ул. „Георг Вашингтон“ и ул. „Цар Самуил“. \r\nОт 07.00 часа до приключване на мероприятието ще се забрани влизането на превозни средства по ул. „Екзарх Йосиф“ между бул. „Кн. Мария Луиза“ и бул. „Стефан Стамболов“.", "date": "2019.10.24", "title": "Въвежда се временна организация на движението на някои трамвайни линии в София във връзка с провеждане на събитие"}
{"url": "http://www.focus-news.net/news/2019/10/24/2711485/denyat-24-oktomvri-v-svetovnata-istoriya.html", "text": "На тази дата през 1956 г., ден след началото на въстанието в Унгария, срещу еднопартийната диктатура, съветски танкове навлизат в Будапеща и бунтът е потушен. Министър-председателят на страната (заемащ поста от 1953 г.) Имре Над (Наги) застава на страната на въстаналия унгарски народ. След потушаването на бунта емигрира в Белград. Връща се в Унгария, където е осъден на смърт и е обесен. \r\nПрез 1945 г. влиза в сила уставът на ООН, подписан на 26 юни 1945 г. на конференцията в Сан Франциско от представителите на 50 държави. Денят е обявен за международен ден на ООН, отбелязва се от 1948 г.  \r\nПрез 1929 г. цените на Нюйоркската борса се сриват, като са разпродадени 13 млн. акции. Денят е наречен \"черният четвъртък\". През следващите три години цените на акциите в САЩ продължават да падат. Международен ден на ООН (1945 г.) \r\n \r\n \r\n2015 г. \r\nВулканът Бардарбунга в Исландия изригва. Местният метеорологичен институт повишава равнището на опасност от „оранжево“ на „червено“ - максималната степен на опасност за въздухоплаването в района над вулкана. \r\n \r\n2014 г. \r\nВицепрезидентът на Гугъл 57-годишният Алан Юстас подобрява световният рекорд за скок от стратосферата от височина 41 километра подобрявайки постижението на Феликс Баумгартнер (38 969 м) на 14 октомври 2012 г. Юстас отваря парашута на 9 хиляди метра след 5 минутно свободно падане. На 90-ата секунда от свободното падане преминава скоростта на звука. Експериментът е извършен без спонсори. \r\n \r\n2012 г. \r\nВластите в Казан провеждат мащабна антитерористична акция в резултат на което загиват трима човека. \r\n \r\n2011 г. \r\nЕвропейските лидери се договарят, че банките в еврозоната се нуждаят от 108 млрд. евро до юни 2012 г. \r\n \r\n2008 г. \r\nЕкипажът на Експедиция 17 — Сергей Волков, Олег Кононенко и космическият турист Ричард Гариът на борда на капсула Союз ТМА-12 се приземяват в 9:37 сутринта, на 55 мили северно от Аркалък, Казахстан. Транспортирани са до космическия център в Байконур с хеликоптер и след това летят до Звездното градче, Московски регион. От 12 до 24 октомври 2008 г. Ричард Гариът се намира в околоземна орбита като космически турист на Международната космическа станция.  \r\n \r\n2003 г. \r\nКонкорд извършва последния си пътнически полет, закривайки ерата на свръхзвуковия авиотранспорт, поне до момента. \r\n \r\n2001 г. \r\nВ периода 22 - 24 октомври българският премиер Симеон Сакскобургготски прави първото си официално задгранично посещение. То е в Белгия, където освен с белгийския министър-председател се среща и с председателя на Европейската комисия Романо Проди, с генералния секретар на НАТО лорд Джордж Робъртсън и с комисаря по присъединяването Гюнтер Ферхойген. Сакскобургготски посещава и Страсбург. \r\n \r\n1998 г. \r\nСъветът по безопасност на ООН приема резолюция No. 1203, постановяваща правителството на Югославия да изтегли незабавно войските си от Косово. \r\n \r\n1996 г. \r\nВ Южен Виетнам при наводнение загиват 118 души. \r\n \r\n1994 г. \r\nПо време на визита на президента на Украйна Леонид Кучма в Канада е пописан украинско-канадски договор за дружба и сътрудничество. \r\n \r\n1992 г. \r\nВ Москва е създаден Фронт за Национално Спасение. \r\n \r\n1990 г. \r\nГорно-Алтайската автономна област се провъзгласява за република. \r\nПриета е декларация за държавния суверенитет на Казахстан, в която казакската националност е обявена за доминираща. \r\n \r\n1983 г. \r\nАмериканските войски завземат Гренада. \r\n \r\n1971 г. \r\nТайван е изключен от ООН. \r\n \r\n1962 г. \r\nНикита Хрушчов в лично послание до Джон Кенеди се съгласява да изтегли от Куба съветските ракети в случай на отказ от САЩ за завладяване на Куба. \r\n \r\n1960 г. \r\nНа стартовата площадка при изпитание на нова ракета загива командирът на ракетните войски на СССР – маршал Неделин, както и още 90 души. \r\n \r\n1956 г. \r\nДен след началото на въстанието в Унгария срещу еднопартийната диктатура, съветски танкове навлизат в Будапеща и бунтът е потушен. Министър-председателят на страната (заемащ поста от 1953 г.) Имре Над (Наги) застава на страната на въстаналия унгарски народ. След потушаването на бунта емигрира в Белград. Връща се в Унгария, където е осъден на смърт и е обесен. \r\n \r\n1956 г. \r\nСлед като по време на Втората световна война Унгария участва на страната на Германия, през 1944 г. в условията на съветско военно присъствие в Дебрецен се сформира революционно правителство, което обявява война на Германия. На 1 февруари 1946 г. Унгария е провъзгласена за република; установява се тоталитарен режим на управление под ръководството на Унгарската комунистическа партия. През 1949 г. страната става член на Съвета за икономическа взаимопомощ (СИВ), през 1955 г. на Варшавския договор. През 1989 г. съветският модел на управление се проваля напълно, социалната и политическа система рухва, установява се демократичен парламентарен режим. През 1990 г. изборите са спечелени от демократичната опозиция. \r\n \r\n1952 г. \r\nДуайт Айзенауер обявява война на Корея – “кръстоносен поход срещу комунизма”. \r\n \r\n1947 г. \r\nМюсюлмански сепаратисти обявяват за независима държава индийската провинция Кашмир. \r\n \r\n1945 г. \r\nВлиза в сила уставът на ООН, подписан на 26 юни 1945 г. на конференцията в Сан Франциско от представителите на 50 държави. Денят е обявен за международен ден на ООН, отбелязва се от 1948 г. Целите на ООН, записани в Устава са: поддържане на международния мир и сигурност, предотвратяване и премахване на заплахите за мира и прекратяване на агресивните актове, уреждане или разрешаване с мирни средства на международни спорове или ситуации, които могат да доведат до нарушаване на мира, развиване на дружеските отношения между нациите чрез уважаване принципа на равноправието и самоопределянето на народите, осъществяване на сътрудничество при разрешаване на международни проблеми от икономически, социален, културен и хуманитарен характер; уважаване правата на човека и основните свободи за всички без разлика на раса, пол, език и религия; осъществяване на централизация чрез съгласуване действията на държавите, насочени към достигане на тези цели. \r\n \r\n1931 г. \r\nЛеонид Брежнев постъпва в КПСС. \r\n \r\n1929 г. \r\nЦените на Нюйоркската борса се сриват, като са разпродадени 13 млн. акции. Денят е наречен \"черният четвъртък\". През следващите три години цените на акциите в САЩ продължават да падат. До към края на 1932 г. те падат на 20% от стойността си през 1929 г. Много банки са обявени в неплатежоспособност – до 1933 г., около 11 000 от 25 000 банки на САЩ фалират. Всичко това води до силно свиване на разходите и намаляване на търсенето, а оттам и на производството. Рязко се увеличава и безработицата. До 1932 г., продуктът на американското производство е паднал на 54% от нивото си през 1929 г., а броят на безработните нараства на 12–15 милиона, или 25–30% от работната сила. \r\nИкономически крах обхваща всички индустриализирани райони от света и продължава до около 1939 г. \r\n \r\n1922 г. \r\nИрландският парламент приема конституцията на самостоятелната държава Ирландия. \r\nИрландия (Ейре), Ирландска република (ирландски Eire, Poblacht na h-Eireann, английски Ireland, Irish Republic) е държава в Западна Европа; заема 5/6 от остров Ирландия. Административно Ирландия се дели на държавата Ирландия (Ейре) и Северна Ирландия (Ълстер), която е част от Великобритания. Площта й е 70 283 кв. км., населението – 3 540 000 жители (към 1996 г.), от които 95% са католици и 5% са англикани. Официалните езици са ирландски и английски. Столица на страната е Дъблин. Паричната единица е евро (до 2002 г. ирландска лира). Състои се от 4 исторически провинции; административно е разделена на 26 графства; като самостоятелни административни единици са отделени гр. Дъблин, Корк, Лимерик, Уотърфорд, Дан Лъри. До 1921 г. е владение на Великобритания, в периода 1921-1937 г. е неин доминион, от 1937 г. е независима държава Ейре, и от 1949 г. е Република Ирландия. Действащата конституция е приета чрез плебисцит на 29 декември 1937 г. Глава на държавата е президент, избиран от населението за срок от 7 години. Висш законодателен орган е двукамарен парламент. Ирландия е разположена на остров Ирландия в Атлантическия океан и Ирландско море, без североизточната част, където е Северна Ирландия. \r\nПрез IV в. преди Христа Ирландия е населена с келтски племена. През III в. се формират 5 кралства. През V в. ирландското население приема християнството. От VIII в. започват нападенията на норманите, които са разбити през 1014 г. от ирландския крал Бриан Бору. В 1175 г. Хенри II Английски налага властта си. През XVI-XVII в. избухват въстания на ирландския народ. В края на XVII в. Ирландия е превърната окончателно в английска провинция; през 1800 г. е обявено присъединяването на Ирландия към Великобритания. В резултат на избухналото през 1916 г. Ирландско въстание, борбата за независимост довежда до съставяне на първото ирландско правителство начело с Де Валера. През 1937 г. е приета нова конституция, която провъзгласява Ирландия за независима държава, на 18 април 1949 г. за независима република, която излиза от Общността. Северна Ирландия остава във Великобритания; през ноември 1985 г. е сключен англо-ирландски договор за статута на тази територия. \r\n \r\n1920 г. \r\nВ четирите канадски провинции е приет “сухият закон”. \r\n \r\n1917 г. \r\nЛидерите на болшевиките Зиновиев и Каменев изпращат до всички инстанции писмо, в което разкриват плановете на Ленин да организира въоръжено въстание. \r\n \r\n1916 г. \r\nЧасти на Трета армия овладяват Черна вода (Румъния). \r\n \r\n1916 г. \r\nХенри Форд въвежда в своята фабрика равно заплащане на труда на мъжете и жените. \r\n \r\n1915 г. \r\nБългарските войски завземат Лесковац, а на 25 октомври - Алексинац. \r\n \r\n1915 г. \r\nПърва Българска армия влиза в Ниш (временната сръбска столица) и пленява 20 000 сръбски войници и офицери. \r\n \r\n1914 г. \r\nОт 24 октомври 1914 г. до 25 септември 1916 г. Славянското благотворително дружество изпраща хуманитарна санитарна мисия в Русия, в района на Кавказ, ръководена от д-р Марков. \r\n \r\n1912 г. \r\nСедма пехотна дивизия и Родопският отряд получават задача да овладеят Солун. \r\n \r\n1902 г. \r\nОколо шест хиляди души загиват в резултат на изригването на вулкана Санта-Мария в Гватемала. \r\n \r\n1885 г. \r\nЗапочва Цариградската посланическа конференция на Великите сили по повод Съединението. \r\n \r\n1877 г. \r\nРуски гвардейски части под командването на генерал Й. Гурко превземат с. Горни Дъбник. Прекъсва се комуникацията на Плевенския гарнизон с турския тил. По същото време руски и турски отряди водят ожесточени боеве при с. Телиш. \r\nРуско-турската освободителна война (1877-1878 г.) е война между Русия и Турция, довела до освобождаването на по-голямата част от българския народ от османско иго и до възстановяването на българската държава. Предизвикана е от подема на националноосвободителните движения на Балканите (въстанието в Босна и Херцеговина (1875-1878 г.), с което започва т. нар. Източна криза, Старозагорското въстание (1875 г.), Априлското въстание (1876 г.) в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.). \r\n \r\n1877 г. \r\nРусия полага усилия за уреждане на Източната криза по дипломатически път. За целта по нейна и на Англия инициатива се свиква Цариградската конференция (1876-1877 г.). След нейния неуспех войната става неизбежна.  \r\nВъв войната Русия дава 200 000 убити, изчезнали, починали и ранени. Същността на този факт не се променя от субективните намерения на царизма, дори след като се допусне, че войната избухва, за да бъдат осъществени експанзионистичните планове на руския царизъм. \r\nБългарският народ участва много активно във войната. Наред с Българското опълчение, в хода на войната възникват спонтанно множество въоръжени отряди (с около 35 000 бойци). Тяхното участие с основание се смята за продължение на националната революция, и то вече не като саможертва, а като свещен дълг, като върховна повеля. Участието на българския народ не се ограничава само в съпроводителни акции по време на войната като продоволствена помощ, разузнавателни сведения, битова и медицинска подкрепа. Българите спомагат за успешното провеждане на много бойни операции и по този начин се превръщат в действена сила, във фактор за спечелване на победата над Османската империя и освобождението на България. \r\n \r\n1861 г. \r\nИзпраща се първата транс американска телеграма от Калифорния до президента Ейбрахам Линкълн във Вашингтон. \r\n \r\n1859 г. \r\nАнглийският кораб “Роял Чартър” се разбива в скали близо до Ливърпул. В резултат загиват 456 души. \r\n \r\n1854 г. \r\nВ битката при Балаклава (Крим) англичаните отблъскват руската армия, която идва на помощ на обсадения Севастопол. \r\n \r\n1836 г. \r\nПатентован е кибритът. \r\n \r\n1813 г. \r\nСключен е Хюлистанския договор между Русия и Иран. Русия получава правото да държи военен флот в Каспийско море. \r\n \r\n1797 г. \r\nСилно земетресение разрушава столицата на Перу – Лима. \r\n \r\n1795 г. \r\nПолша престава да съществува като държава (до 1918 г.) след третото й разпределение между Русия, Прусия и Австрия. \r\nПрез XVII-XVIII в. централната власт в Полша е в упадък, водят се неуспешни войни с Швеция. През 1793 г. се извършва частична подялба на Полша между Русия, Прусия и Австрия; през 1794 г. се състои неуспешно освободително въстание начело с Т. Косцюшко, довело до нова подялба през 1795 г., в резултат на която Полша престава да съществува. През 1807 г. Наполеон I създава васално Варшавско херцогство върху отнетите от Прусия земи. Виенският конгрес (1814-1815 г.) прави нова подялба: върху част от Варшавското херцогство създава Полско кралство, което предава на Русия, а други части разпределя между Прусия и Австрия. През 1830-1831 г. и 1863-1864 г. поляците правят неуспешни опити да отхвърлят руския царизъм. По време на Първата световна война Кралство Полша е окупирано от Германия и Австро-Унгария. През ноември 1918 г. Полша е обявена за независима държава. \r\n \r\n1648 г. \r\nФранция и Свещената римска империя подписват Вестфалския мир, който слага край на Тридесетгодишната война (1618-1648 г.) – политически и религиозен конфликт, довел до общоевропейска война, в която вземат участие испанските и австрийските Хабсбурги, германските католически князе (поддържани от Полша и папата), от една страна и коалиция от германските протестантски князе, Франция, Швеция, Дания (поддържани от Англия, Холандия и Русия), от друга страна. Войната преминава през четири периода: Чешко-пфалцки период (1618-1624 г.), който се изразява в покоряване на Чехия от Хабсбургите; Датски период (1625-1629 г.) – поражение на датския крал Кристиан IV, вследствие на което почти цяла Германия минава под контрола на Хабсбургите; Шведски период (1630-1635 г.) - след победи (1631-1632 г.) на шведския крал Густав II Адолф завършва с поражение на Швеция; Френско-шведски период (1635-1648 г.) - превъзходство на антихабсбургската коалиция след влизането на Франция във войната. Войната завършва с Вестфалския мир (1648 г.), след който политическата хегемония в Европа преминава към Франция. Войната води до пълна икономическа разруха на всички немски държави взели участие в нея. \r\n \r\n1586 г. \r\nШотландската кралица е осъдена на смърт. \r\n \r\n1071 г. \r\nМихаил VII Дука става император на византийската империя. Той е племенник на император Константин Х Дука. Наричан е Парапинак - крадец, защото нарежда да се продава жито с по-малка мярка от законната. По време на управлението му империята е подложена на нападения от норманите в Италия и на селджукските турци в Мала Азия. Поддържа добри отношения с папа Григорий VII, но не успява да се съюзи със Запада за борба срещу селджукските турци. Свален е от престола след бунт на армията и назначен за ефески митрополит. Умира в манастир през 3 април 1078 г. \r\n \r\n732 г. \r\nФранките разбиват арабите при Пуатие. По този начин те спират тяхното придвижване в Европа. \r\n \r\n439 г. \r\nВандалите начело с Гензерих завземат най-големия римски център в Африка – Картаген и основават своето кралство. \r\nКартаген (от финикийски Кардащ - нов град) е робовладелска държава в Северна Африка, подчинила (VII-IV в. преди Христа) значителна част от африканското крайбрежие, Южна Испания и много острови в Средиземно море. Основана е през 814 г. преди Христа от финикийски мореплаватели. Скоро става голям търговски център. Картаген е олигархична държава, властта е в ръцете на отделни аристократични групировки, които се борят помежду си за властта и се редуват в управлението. Законодателната власт е в ръцете на Съвета на десетте (преобразуван в средата на V в. преди Христа в Съвет на тридесетте) и на Съвета на старейшините (разширен в средата на V в. преди Христа от 100 до 300 члена). Върховната изпълнителна власт е в ръцете на 2 изборни магистрата. За контрол на дейността на магистратите и на воинските началници е създаден Съвет на 104-те. Магистратите се избират измежду “знатните и богатите”. Като силна централизирана държава Картаген утвърждава господството си в Западното Средиземноморие. След завладяването на Сицилия (началото на III в. преди Христа) се сблъскват интересите на Картаген и Рим. Това става причина за избухването на I-ва Пуническа война (264-241 г. преди Христа). След войната Картаген разширява владенията си в Испания. По време на II-ра Пуническа война (218-201 г. преди Христа) Рим и Картаген воюват за господство в Западното Средиземноморие. След редица успешни кампании и битки картагенците са победени от римските легиони в битката при Зама (202 г. преди Христа). Картаген сключва мирен договор и отстъпва всички територии в Испания на Рим. Договорът задължава Картаген да не воюва без разрешението на Рим. Застрашени от икономическото могъщество на Картаген, римляните започват III-та Пуническа война (149-146 преди Христа), в резултат на която след 3-годишна обсада Картаген е превзет и разрушен; жителите му са продадени в робство. Картагенската култура произлиза от финикийската и е повлияна от културата на Египет и Гърция. \r\n \r\n \r\n На тази дата с родени :  \r\n1882 г. \r\nРоден е Имре (Емерих) Калман - унгарски оперетен композитор. Живее и работи във Виена. Автор е на популярните оперети “Царицата на чардаша”, “Баядерка”, “Графиня Марица”, “Принцесата на цирка” и др. Музиката му е свързана с унгарската фолклорна традиция. Умира на 30 октомври 1953 г. в Париж. \r\n \r\n1814 г. \r\nРоден е Рафаел Карера - диктатор на Гватемала от 1839 г. Президент на страната от 1844 до 1848 г. и от 1851 г.(от 1854 г. - пожизнен). Умира на 4 април 1865 г. \r\n \r\n1804 г. \r\nРоден е Вилхелм Едуард Вебер - немски физик, работил в областта на електричеството и магнетизма. Професор в университетите в Хале, Гьотинген и Лайпциг; разработва абсолютната система на електричните и магнитните единици. Теоретично доказва закона за взаимодействие на движещи се заряди; един от авторите на хипотезата за прекъсваемост на електрическия заряд и електрическия строеж на веществото. На неговото име е наречена единицата за магнитен поток. Умира на 23 юни 1891 г. в Гьотинген. \r\n \r\n1632 г. \r\nРоден е Антони ван Льовенхук - холандски натуралист, основоположник на научната микроскопия, член на Лондонското кралско дружество (от 1680 г.). Занимава се с търговия. Шлифова оптични стъкла, които дават от 150 до 300 пъти увеличение. С помощта на подобни \"микроскопи\" Льовенхук пръв наблюдава и описва сперматозоидите (1677 г.), бактериите (1683 г.), еритроцитите (червените кръвни телца), а също отделни растителни и животински клетки, яйца и зародиши, мускулна тъкан и много други части и органи на повече от 200 вида растения и животни. Пръв описва партеногенезата при отделен вид насекоми (1695-1700 г.). Стои на позициите на преформизма, като защитава мнението, че формираният зародиш се съдържа в \"анималкулата\" (сперматозоида). Отрича възможността за самозараждане. Умира на 26 август 1723 г. \r\n \r\n \r\n \r\n На тази дата умират: \r\n2016 г. \r\nУмира Хорхе Батли Ибанес(88 г.) - уругвайски политик, президент на Уругвай (2000 - 2005 г.). \r\n \r\n2013 г. \r\nУмира испанският певец Маноло Ескобар. \r\n \r\n2011 г. \r\nПочива Джон Маккарти - бащата на термина „изкуствен интелект” (английски: \"Artificial Intelligence\"), предложен през 1955 г. на Дартмутската конференция. \r\n \r\n2005 г. \r\nУмира Роза Паркс, американска общественичка по правата на човека. \r\n \r\n1948 г. \r\nУмира Франц Лехар – унгарски оперетен композитор. Роден е на 30 април 1870 г. Възпитаник е на Пражката консерватория, известно време е военен капелмайстор. Живее и работи във Виена. Създава 1 опера (\"Кукушка\"). Автор е на популярни оперети (около 30), които се играят с голям успех по цял свят: \"Веселата вдовица\", \"Граф фон Люксембург\", \"Ева\", \"Циганска любов\", \"Синята мазурка\", \"Фраскита\", \"Най-после самичка\", \"Кло-Кло\" и др. \r\n \r\n1944 г. \r\nУмира Луи Рено – френски изобретател и индустриалец, основател на голямата френска автомобилна компания – “Рено”. \r\n \r\n1938 г. \r\nУмира Ернст Барлах - германски скулптор, график и писател. Роден е на 2 януари 1870 г. Илюстрира свои съчинения и \"Фауст\" от Гьоте (1923 г.); автор е на паметници в Кьолн и Магдебург. \r\n \r\n1725 г. \r\nУмира Алесандро Скарлати - италиански композитор. Роден е на 2 май 1660 г. Работи като капелмайстор в Рим и Неапол. Виден представител на неаполитанската оперна школа. Автор на 115 опери от типа на италианска “опера сериа” (“сериозна опера”), съставени от последователно редуване на лирични арии и речитативи. По-известни произведения: “Розуара”, “Пир и Деметрий”, “Митридат Евпатор” и др. Утвърждава три частната ария да капо, установява типа на италианска оперна увертюра, състояща се от три части - бърза, бавна, бърза. Автор е на ок. 700 кантати, 200 меси, 20 оратории и др. музикални творби. \r\n \r\n1655 г. \r\nУмира абат Пиер Гасенди - френски математик и философ. Роден е на 22 януари 1592 г. в Шантерсие. Последовател е на материалистическата школа и горещ противник на Аристотел. Неговият сенсуализъм е изходната точка на модерния емпиризъм. \r\n \r\n \r\n \r\n За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\n Исторически архив на Агенция “Фокус” - отдел “Архив и бази данни” и други .", "date": "2019.10.24", "title": "Денят 24 октомври в световната история"}
{"url": "http://www.focus-news.net/news/2019/10/24/2711479/nezavisen-makedoniya-zoran-zaev-potvardi-kandidaturata-si-za-premierskiya-post-v-severna-makedoniya.html", "text": "Лидерът на СДСМ и настоящ министър-председател на Северна Македония Зоран Заев потвърди кандидатурата си за премиерския пост на предстоящите предсрочни парламентарни избори през април догодина, съобщава електронното издание на скопския вестник  „Независен“ . \r\n„Ще ръководя кампанията, ще бъда кандидат за министър-председател, но това ще решат партийните и коалиционните органи. Щастлив съм да се посветя на партията и коалицията... Търся нов, чист, цял мандат, за да продължа напред. Сега топката е в полето гражданите и те ще ни дадат посоката, от която се нуждаем. СДСМ ще предложи модернизиран екип и модернизирана програма“, увери Заев. \r\nНа въпрос дали Оливър Спасовски ще бъде новият служебен премиер, Заев отговори, че въпросът ще бъде изяснен в края на месец декември. \r\n„Бих привлякъл Оливър Спасовски в партията заедно с генералния секретар на партията Люпчо Николовски, за да ръководи кампанията. Спасовски беше секретар и има опит, но в същото време трябва да обърнем внимание на държавните дела“, поясни македонският премиер. \r\nТой посочи, че те нямат причина за бързане. „В края на декември ще вземем решението за координация в СДСМ, а след това и с коалиционните партньори за това кой ще бъде служебен ще премиер, кой ще бъде заместник-министър на вътрешните работи и труда и социалната политика, а опозицията ще вземе решение за техните постове“, подчерта Заев. \r\n \r\n Тереза Герова", "date": "2019.10.24", "title": "„Независен“ (Македония): Зоран Заев потвърди кандидатурата си за премиерския пост в Северна Македония"}
{"url": "http://www.focus-news.net/news/2019/10/24/2711487/pregled-na-osnovnite-temi-v-dobrudzhanskiya-pechat.html", "text": "„Община Балчик създаде паметник на корупцията“, съобщава в днешното си издание вестник  \r\nb>„Добруджанска трибуна“. Твърдението е на архитект Георги Михайлов, който разяснява корупционната схема, при която подчинени на кмета Николай Ангелов и той самият си затварят очите за брутални нарушения на законите. Георги Михайлов е бивш главен архитект на морската община. Твърдението му е по казуса с незаконната сграда на главната улица на градчето. От спортната страница – „Момче от Добрич - златен медалист по свободна борба“. За първи път от добруджанския град има състезател на международен турнир по свободна борба „Стоте войводи“ в Сливен. В състезанието за кадети участват клубове от цялата страна, от Турция и Украйна. В състезанието Кристиан прави три срещи. Плановете на младия мъж са големите първенства. Обширно място всекидневникът отделя на предизборната кампания преди вота в неделя. Представени са различни събития от областта, свързани с кампаниите на различни партии. „Община Добрич отговаря на запитвания за цялостно асфалтиране на улици по водния проект в града“, съобщава другият регионален вестник  „Нова добруджанска трибуна“ .  Поради изключително лошото състояние на съществуващата асфалтова настилка на определени улици, включени в „Интегриран проект за подобряване на водния сектор в град Добрич“, е назначена експертна комисия, която е направила оглед на място и е констатирала необходимост от цялостно асфалтиран. Даден е пълен списък на улиците. Важно е да се отбележи, че след като е направен пълен разчет на бюджета на проекта, е установено, че е възможно да се извърши цялостно асфалтиране в рамките на сключените договори. „Мария Стефанова от Варна е носителят на специалната награда на деветия конкурс „С песните на Калинка Вълчева“, съобщава изданието. Конкурсът се е провел в град Тервел. Най-малката певица е била Калина Боянова от Варна, която на 5 август тази година е навършила пет години. Изпълнителите са се извили в различни възрастови групи. „Ефективно наказание е получил младеж, държал наркотици с цел разпространение“, съобщава всекидневникът. Наказанието е лишаване от свобода за срок от 11 месеца при първоначален общ режим. То е за 20-годишен младеж. Наказанието е наложено от Окръжният съд в Добрич.", "date": "2019.10.24", "title": "Преглед на основните теми в добруджанския печат"}
{"url": "http://www.focus-news.net/news/2019/10/24/2711488/natsionalna-nauchna-sesiya-za-studenti-i-prepodavateli-na-meditsinski-kolezh-pleven-shte-se-provede-po-povod-45-godishniya-yubiley-na-vissheto-uchilishte.html", "text": "Седемнадесета национална научна сесия за студенти и преподаватели, организирана от Медицински колеж към Медицински университет – Плевен, се провежда в хода на честванията на 45-годишнината от създаването на университета. В рамките на сесията и тази година са заложени разнообразни научни инициативи – срещи, дискусии, лекции на изтъкнати университетски преподаватели от страната и МУ - Плевен. Това съобщиха от пресцентъра на  висшето училище . \r\nФорумът ще се състои днес и на 25 октомври в аудиториите на висшето училище. Официалното откриване на събитието е в 14.00 часа днес в зала „Амброаз Паре“ на Телекомуникационния Ендоскопски център и включва приветствия на ректора проф. д-р Славчо Томов, д.м.н. и на директора на Медицинския доц. д-р Евгения Бързашка. д.м. След тях пленарен доклад на тема „Медицинската хуманитаристика в помощ на обучението по медицина“ ще изнесе д-р Василка Николова, д.м., Медицински университет – София. \r\nВ Седемнадесетата национална научна сесия участие ще вземат общо 106 студенти и преподаватели. Те са от специалностите „Медицински лаборант“, „Рентгенов лаборант“, „Помощник фармацевт“ и „Социални дейности“ на Медицински колеж към МУ–Плевен, от катедра „Физикална медицина, рехабилитация, ерготерапия и спорт“ на МУ - Плевен. Активно е участието на студенти и преподаватели от други висши учебни заведения в страната: Медицински университет – София, ДЕОС; Медицински колеж „Йорданка Филаретова“ към Медицински университет – София; Медицински университет – Пловдив; Медицински колеж към Медицински университет – Пловдив; ВТУ „Св. св. Кирил и Методий“ и Шуменски университет „Епископ Константин Преславски“. \r\nВ дните на форума ще бъдат изнесени 33 доклада, разпределени в три секции: Медико-диагностични дейности, Социални и фармацевтични дейности и ВАРИЯ.", "date": "2019.10.24", "title": "Национална научна сесия за студенти и преподаватели на Медицински колеж – Плевен ще се проведе по повод 45-годишния юбилей на висшето училище"}
{"url": "http://www.focus-news.net/news/2019/10/24/2711490/vavezhda-se-organizatsiya-na-dvizhenieto-v-sofiya-vav-vrazka-s-provezhdane-na-meropriyatie.html", "text": "Въвежда се организация на движението в София във връзка с провеждане на мероприятие. Това съобщиха от пресцентъра на  Столична община . От 08.00 до 22.00 часа ще се забрани престоят и паркирането на пътни превозни средства, както следва: \r\n- на паркинга на пл. „Кн. Александър I“; \r\n- на ул. „Дякон Игнатий“ между бул. „Цар Освободител“ и ул. „Аксаков“; \r\n- на ул. „Кн. Александър I“ между бул. „Цар Освободител“ и ул. „Съборна. \r\nОт 19.00 до 22.00 часа ще бъде забранено влизането на пътни превозни средства по бул. „Цар Освободител“ между ул. „Г. С. Раковски“ и пл. „Независимост“.  \r\nЗа провеждане на футболна среща на Национален стадион „Васил Левски” ще бъдат въведени следните промени:      \r\n- От 15.00 до 22.00 часа ще се забрани престоят и паркирането на пътни превозни средства, с изключение на автомобилите на участниците в мероприятието на моста пред Национален стадион „Васил Левски”; \r\n- От 18.00 часа до приключване на футболната среща, само при необходимост и по преценка на ръководството на СДВР ще се забрани влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.10.24", "title": "Въвежда се организация на движението в София във връзка с провеждане на мероприятие"}
{"url": "http://www.focus-news.net/news/2019/10/24/2711489/el-pais-ispaniya-v-ispaniya-se-gotvyat-za-ekshumatsiyata-na-tlennite-ostanki-na-fransisko-franko.html", "text": "Четири десетилетия по-късно Испания плаща неизплатения дълг пред паметника на кръстоносния поход, с който диктаторът искаше да „опровергае времето и забравата“. \r\nОсемдесет години след края на Гражданската война Испания най-накрая ще изплати дължимото към гражданите – предстои ексхумацията на тленните останки на генерал Франсиско Франко от комплекса „Долината на падналите“,  акт, който „ще отдели палача от „жертвите му“, коментират в редакцията на националния ежедневник  El Pais . \r\nПредизвикателството по преместването на останките на Франко продължи точно 43 години, 11 месеца и два дни. Така демокрацията ще зарови миналото си в много по-дискретна гробница, макар отново издържана от държавата. \r\nПогребението на Франко на 23 ноември 1975 г. е съпроводено с всички помпозности и отличия, които може да си представи човек, при това в присъствието на крал Хуан Карлос. Този четвъртък всичко ще бъде много различно, точно както и страната. „Трезвост, дискретност и достойнство\" ще бележат събитието, или поне според Изпълнителната власт в Мадрид, натоварена със задачата да прехвърли останките на последния испански диктатор. \r\nФранко почина само два месеца след подписването на последните пет смъртни присъди в страната, наказание, което беше отменено съгласно Конституцията от 1978 г. (с изключение на „времена на война“) и със закон през 1995 г. Той остави държава без политически партии, в която днес има 13 политически сили с парламентарно представителство, включително една конкретна – „Вокс“, която сега говори за „оскверняване“. Според нея осъждането на франкизма „няма смисъл“ и че 40 години [на диктатурата] „не могат да бъдат просто заличени“. Но ексхумацията и пренасянето на тленните останки на Франко - от паметник до гроб; от място, което той споделя с жертвите си, до друго, където ще лежи редом до съпругата си, бяха одобрени от трите власти на държавата: законодателната, изпълнителната и съдебната. \r\n„Затворихме една тъмна глава от нашата история\", коментира премиерът Педро Санчес (ИСРП), след като получи одобрението на Върховния съд за процедурата. „Никой враг на демокрацията не заслужава място за поклонение. Това е голяма победа за испанската демокрация“, изрази увереност Санчес. \r\n \r\n Тереза Герова", "date": "2019.10.24", "title": "El Pais (Испания): В Испания се готвят за ексхумацията на тленните останки на Франсиско Франко"}
{"url": "http://www.focus-news.net/news/2019/10/24/2711492/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с реконструкция на уличен водопровод на ул. „Ален мак“ в кв. „Горубляне“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на кв. „Горубляне“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Самоковско шосе“ ъгъла с ул. „Деян Попов“; ул. „Самоковско шосе“ ъгъла с ул. „Цветна градина“. \r\nВъв връзка с превключване на уличен водопровод в района на помпена станция „Кремиковци“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на кв. „Кремиковци“ и кв. „Сеславци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. Кремиковци“ - ул. „Радивоя“ ъгъла с ул. „Св. Георги Победоносец“. \r\nВъв връзка с изграждане на сградно водопроводно отклонение в жк. „Дружба“ 1 се налага спиране на водоподаването от 09.30 до 17.30 часа на клиентите на „Софийска вода”, живеещи в района на ул. „Обиколна“ от бл. 202 до бул. „Цветан Лазаров“ и от бул. „Цветан Лазаров“ от ул. „Обиколна“ до бул. „Копенхаген“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес бул. „Цветан Лазаров“ ъгъла с ул. „Обиколна“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.24", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/10/24/2711483/sdvr-predpriema-merki-za-ohrana-na-obshtestveniya-red-i-organizatsiya-na-dvizhenieto-na-teritoriyata-na-stolitsata-po-povod-provezhdane-na-protestno-shestvie.html", "text": "СДВР предприема мерки за охрана на обществения ред и организация на движението на територията на столицата по повод провеждане на протестно шествие. Това съобщиха от пресцентъра на  МВР . \r\nОт 9.00 часа са заявени протестни действия на ул. „Екзарх Йосиф“, където паркирането и движението на моторни превозни средства и трамвайни мотриси ще бъде временно ограничено. Временни ограничения ще бъдат въведени и за пешеходци в района на провежданите протестни действия. \r\nВъв връзка с провеждането на всички мероприятия е възможно да възникне временно затруднение в движението в централната градска част и да се наложи поетапно да бъде ограничавано и възстановявано. Призивът към гражданите и гостите на столицата е да спазват указанията и разпорежданията на полицейските служители, да им съдействат при необходимост, за да се запази спокойна обстановката в града и не бъдат допуснати нарушения на обществения ред.", "date": "2019.10.24", "title": "СДВР предприема мерки за охрана на обществения ред и организация на движението на територията на столицата по повод провеждане на протестно шествие"}
{"url": "http://www.focus-news.net/news/2019/10/24/2711484/the-times-boris-dzhonsan-shte-napravi-treti-opit-za-nasrochvane-na-parlamentarni-izbori-vav-velikobritaniya.html", "text": "Министър-председателят на Обединеното кралство Борис Джонсън ще направи трети опит за насрочването на общи парламентарни избори в страната, съобщава британският национален ежедневник  The Times , като уточнява, че това ще се случи или в рамките на деня, или следващия понеделник.   \r\nДжонсън се готви да предизвика лидера на лейбъристите Джереми Корбин да подкрепи предсрочния вот, веднага след като Европейският съюз приеме ново удължаване на прилагането на чл. 50 от Лисабонския договор, което се очаква в петък. Така британският премиер ще принуди депутатите да вземат решение за изборите преди крайния срок за Брекзит - 31 октомври. \r\nМеждувременно в Брюксел се готвят за ново отлагане на „развода“ с Лондон. Лидерите на страните-членки на Общността обаче остават разделени по въпроса за продължителността на новата отсрочка за Брекзит, подчертават от редакцията. \r\n \r\n Тереза Герова", "date": "2019.10.24", "title": "The Times: Борис Джонсън ще направи трети опит за насрочване на парламентарни избори във Великобритания"}
{"url": "http://www.focus-news.net/news/2019/10/24/2711493/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya-v-stolitsata.html", "text": "Свети Киприянови молитви ще бъдат отслужени в митрополитската катедрала „Св. Неделя”, предаде репортер на  Агенция „Фокус“ . Молитвите ще започнат в 10.00 часа след редовната света Литургия. Молитвите на св. Киприян се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2019.10.24", "title": "Свети Киприянови молитви ще бъдат отслужени в митрополитската катедрала „Св. Неделя” в столицата"}
{"url": "http://www.focus-news.net/news/2019/10/24/2711496/natsionalnata-izlozhba-za-izobrazitelno-izkustvo-sliven-2019-shte-bade-otkrita-v-sliven.html", "text": "Едно от основните събития в програмата за отбелязване на празника на Сливен - Димитровден, е откриването на Националната изложба за изобразително изкуство „Сливен 2019“, на което ще бъде връчена наградата „Сирак Скитник“. Това съобщиха от пресцентъра на  Община Сливен . Изложбата ще бъде открита от 17.00 часа в изложбената зала „Сирак Скитник“. \r\nОт 16.00 часа в Регионален исторически музей „Д-р Симеон Табаков“, почетният гражданин на Сливен проф. Иван Русев ще представи втори и трети том на сборника „Сливенци“ – издание на Сдружение „Мати Болгария“. \r\nОт 18.00 часа Регионален исторически музей „Д-р Симеон Табаков“ своите награди ще получат участниците в конкурса за есе „Моят град – история, традиции, култура и образование“, организиран от Областната администрация, Регионалното управление на образованието и Регионален исторически музей „Д-р Симеон Табаков“.", "date": "2019.10.24", "title": "Националната изложба за изобразително изкуство „Сливен 2019“ ще бъде открита в Сливен"}
{"url": "http://www.focus-news.net/news/2019/10/24/2711491/bezplatni-pregledi-za-patsienti-s-vitiligo-zapochvat-v-umbal-sv-ivan-rilski.html", "text": "Безплатни прегледи за пациенти с витилиго започват в УМБАЛ „Св. Иван Рилски“ от днес до 19 декември. Това съобщиха от пресцентъра на  УМБАЛ „Св. Иван Рилски“ . Те ще се провеждат от проф. Соня Марина от понеделник до четвъртък между 13.00 и 16.00 часа в кабинет номер 6. \r\nВитилигото е кожно, незаразно заболяване. Характеризира се със загуба на пигмент и поява на бели петна по различни части на тялото и лицето, скалпа и лигавиците. Заболяването може да се появи във всяка възраст, но най-често между 15 и 20 години. По-често засяга жените. Най-често се отключва от преживяно стресово събитие. \r\nБолестта се проявява с депигментирани петна, заобиколени от нормална кожа. Те са с диаметър от 5 мм до 5 cм или повече. Болестта прогресира чрез постепенно разширяване на старите петна или чрез развитие на нови. Трихромното витилиго (три цвята: бял, светлокафяв, тъмнокафяв) представя различните етапи в развитието на болестта. Най-често се наблюдава както около естествените отвори (уста, очи, анус, гениталии), така и на местата, където костите са изпъкнали или кожата е подложена на травма. Фокалният тип витилиго се характеризира с едно или няколко петна на едно място, а генерализираният – с широко разпространение на депигментирани петна, често със забележителна симетрия. При вида “lip-tip” се ангажира кожата около устата, дисталните фаланги на пръстите на ръцете и краката, но може да засегне зърната на гърдите, гениталиите и ануса. При универсалното витилиго има почти пълна до пълна липса на пигмент. Сегментното витилиго обикновено се развива едностранно. Болестта може да се придружава от бяла коса и преждевременно побеляване, ограничени области от бяла коса или липса на коса. \r\nПриблизително 30% от хората с витилиго имат родственик със същото заболяване. Витилигото не е само козметичен проблем. При някои пациенти (напр. подрастващи) може да доведе до сериозна психологическа травма и социална изолация. \r\n Поставяне на диагноза \r\nДиагностиката никак не е трудна, защото става въпрос за видими изменения – загуба на пигмент и бели петна по кожата. Диагнозата се поставя с преглед при дерматолог и се подкрепя от изследване с Удова светлина и хистология, която показва нормална кожа без меланоцити. \r\nЛечението има за цел да възстанови загубения цвят на кожата, но не може да гарантира спиране по-нататъшното развитие на болестта и поява на нови петна. \r\n Записване за безплатен преглед \r\nБезплатните прегледи се отнасят само за пациенти с петна по кожата, върху които липсва пигментация. Записването на час става от тук или чрез профила на проф. Марина в системата Superdoc.bg/lekar /prof-sonya-marina-7857.  \r\nПациенти, които нямат изброените симптоми, ще бъдат преглеждани срещу предоставено направление или срещу заплащане. \r\nПроф. Соня Марина има близо 40-годишен стаж в областта на дерматологията. Автор и съавтор е над 130 научни публикации, 7 учебника, 2 монографии. Член е на Българското дерматологично дружество, Европейската академия по дерматология и венерология, на Нюйоркската академия на науките и др.", "date": "2019.10.24", "title": "Безплатни прегледи за пациенти с витилиго започват в УМБАЛ „Св. Иван Рилски“"}
{"url": "http://www.focus-news.net/news/2019/10/24/2711495/dimitrina-petrova-priemnata-grizha-e-nay-dobrata-optsiya-na-semeynata-sreda-sled-zapazvane-na-biologichnoto-semeystvo.html", "text": "Приемната грижа е най-добрата опция на семейната среда след запазване на биологичното семейство. Това каза в сутрешния блок  „Добро утро, България“  на  „Радио „Фокус“  Димитрина Петрова, директор „Развитие програми“, SOS детски селища България. Според нея тези дейности се развиват успешно у нас, макар не с необходимите темпове. „Това е алтернативата на институциите, в които децата са подложени на стандартизиран регламент, далеч от семейната среда. Има случаи при деца над 14 години, за които не успява да се намери приемно семейство. Те се настаняват в Центрове за настаняване от семеен тип. В страната има четири младежки дома – два в София и два във Велико Търново. Ние се грижим за около 40 младежи“, обясни още Петрова. По думите й България е все още доста назад в ЕС в това отношение, но Общността е напреднала в сравнение с алтернативната грижа в други региони на света. „Тази грижа  се развива в рамките на национален план. Много активно работят НПО, включително SOS детски селища България за изпълнение на плановете в тази визия, защото не сме доволни от темповете. В последните месеци НПО биват обвинявани, че допринасят да се отделят деца от семействата, а ние сме тези, които настояват да се извършва процесът на деинституционализация и децата да остават в биологичните им семействата, а приемната грижа да продължи най-кратко време“, обясни още Петрова. Според нея е нужна повече политическа воля за развитие в тази насока. „От половин година няма събиране на Консултативния съвет, нито активни действия и сме на тъмно, що се отнася до това какво и как се случва и какво се планира, каза още Петрова. Тя обясни, че първата стъпка в грижите е детето да остане в биологичното семейство, като се предотврати изоставането и ако семейството преживява трудности да се помогне те да се превъзмогнат. Това е най-важното за детето, то да бъде при собствените си родителите. Ние имаме фокус върху подкрепа на семейството и това става чрез Центъра за обществена подкрепа. Има няколко подобни центрове, които са разнообразни видове помощ на семействата и децата като психологически консултации при проблеми с битови условия, материална помощ, логопедични дейности и други помощи, според нуждите на семейството“, допълни още Петрова. \r\nЕлеонора ЧОЛАКОВА", "date": "2019.10.24", "title": "Димитрина Петрова: Приемната грижа е най-добрата опция на семейната среда, след запазване на биологичното семейство"}
{"url": "http://www.focus-news.net/news/2019/10/24/2711497/die-welt-germanskiyat-ministar-na-otbranata-zagovori-za-turska-aneksiya-v-severna-siriya-i-si-specheli-seriozna-kritika.html", "text": "Министърът на отбраната на ФРГ Анегрет Крамп-Каренбауер обвини Турция в „анексиране“ на части от Северна Сирия – изявление, което й донесе сериозна критика, отбелязва германският национален ежедневник  Die Welt . \r\n„Факт е, че Турция, наш партньор в НАТО – с оглед законни интереси за сигурността си или с потъпкване на международното право, анексира територия (в Северна Сирия). Хората са изгонени оттам\", подчерта Крамп-Каренбауер в рамките на посещение на германските войски в Ерфурт. \r\nВъншнополитическият експерт на свободните демократи (СвДП) Александър Граф Ламбсдорф я обвини, че разпространява невярна информация. „Ако министърът на отбраната публично показва собствената си некомпетентност по такива сериозни въпроси, то тогава имаме основание да се тревожим\", написа Ламбсдорф в социалната мрежа „Туитър“. \r\nПод анексия се разбира принудителното, постоянно включване на територия на друга държава. Турските войски провеждат операция в Сирия, за да се борят с кюрдските „Народни отряди за самоотбрана“ (YPG), които Анкара счита за терористична организация, обясняват от редакцията.  \r\nИзборът на думи на Крамп-Каренбауер е също противоречив, особено с оглед факта, че турският президент Реджеп Тайип Ердоган предупреди Европейския съюз да избягва подобни твърдения – при това още в началото на военната операция на Анкара в Северна Сирия. „Ако се опитате да наречете текущата ни операция окупация, тогава играта ще стане лесна. След това отваряме вратите и ви изпращаме три милиона бежанци\", припомня изданието думите на Ердоган отпреди две седмици. Определянето на турските действия като „анексия“ е дори по-лошо от окупация, която – все пак – може да бъде и временна, коментира вестникът. \r\n„Зеленият“ политик Омид Нурипур заяви, че министърът на отбраната трябва да се изразява точно в условия като сегашните. Той изрази и „страх и тревога относно правната основа\", според която Крамп-Каренбауер иска да изпрати Бундесвера на стабилизираща мисия в Северна Сирия. \r\nЛидерът на ХДС предложи мисия в контролирана от ООН зона за сигурност за Северна Сирия, но все мълчи по въпроса дали Бундесверът трябва да участва в нея.  \r\n \r\n Тереза Герова", "date": "2019.10.24", "title": "Die Welt: Германският министър на отбраната заговори за „турска анексия“ в Северна Сирия – и си спечели сериозна критика"}
{"url": "http://www.focus-news.net/news/2019/10/24/2711494/svetovnoizvestniyat-lekar-d-r-eduard-rosler-shte-iznese-lektsiya-v-plovdiv-na-tema-vrazkata-mezhdu-chrevnoto-funktsionirane-i-detskoto-zdrave.html", "text": "Световноизвестният лекар д-р Едуард Рослер ще изнесе лекция в Пловдив на тема „Връзката между чревното функциониране и детското здраве“. Това каза за  Радио „Фокус“ – Пловдив  психологът и специалист по ранно детско развитие Лучия Таскова, по чиято инициатива Рослер ще гостува за първи път в града. Лекцията ще се състои от 16.00 часа в залата на Общинския съвет в Пловдив, като входът е свободен.  \r\nД-р Едуард Рослер вече е идвал в България, за да сподели богатия си опит. Изнасял е лекции в София и Русе в началото на годината, а сега ще посети и Европейската столица на културата, за да разкаже за връзката между чревното функциониране и развитието на централната нервна система при децата.   \r\nД-р Едуард Рослер е лабораторен лекар и собственик на една от най-големите лаборатории в Европа - лаборатория \"Рослер\". Той е сред малкото лекари в света, които изследват наличието и нивата на серотонин и допамин в чревната флора, както и целия микробиом. \r\n„Д-р Рослер е специален с това, че изследва нивата на серотонин и допамин в чревната флора, като всъщност доказва връзката между мозъка и червата. 97 % от серотонина, който е най-важният невротрансмитер, се произвежда в червата. Серотонинът е изключително важен за развитието и нормалното функциониране на мозъка“, каза Таскова. \r\nПсихологът посочи, че когато нейните клиенти прилагат терапевтични протоколи на д-р Рослер, работата с тях се улеснява в голяма степен и е много по-резултатна. „Ние като специалисти търсим комплексен подход, за да може да подобряваме състоянието на тези деца. Има напредък при развитието на децата, следващи методите на д-р Рослер. Регулирайки перисталтиката на червата, се подобряват и когнитивните функции при децата. Както знаем, серотонинът има много функции, като една от тях е регулация на съня. Децата с хиперактивност много често страдат от липса на добър сън. И спазвайки този терапевтичен протокол, подобрявайки съня им, няма как да не се подобри цялостното им състояние“, коментира Лучия Таскова.   \r\nД-р Рослер ще извършва и консултации в деня на своето гостуване в Пловдив.  \r\nТони МИХАЙЛОВ", "date": "2019.10.24", "title": "Световноизвестният лекар д-р Едуард Рослер ще изнесе лекция в Пловдив на тема „Връзката между чревното функциониране и детското здраве“"}
{"url": "http://www.focus-news.net/news/2019/10/24/2711498/mestni-izbori-2019-kandidatat-na-abv-za-kmet-na-plovdiv-lyubomira-gancheva-shte-napravi-darenie-na-narodna-biblioteka-ivan-vazov.html", "text": "Кандидатът на АБВ за кмет на Пловдив Любомира Ганчева ще направи дарение на Народна библиотека „Иван Вазов“. Това съобщиха от пресцентъра на  партията . Дарението ще бъде направено от 10.30 часа в библиотеката на ул. „Авксентий Велешки“ 17.", "date": "2019.10.24", "title": "Местни избори 2019: Кандидатът на АБВ за кмет на Пловдив Любомира Ганчева ще направи дарение на Народна библиотека „Иван Вазов“"}
{"url": "http://www.focus-news.net/news/2019/10/24/2711499/buferniyat-parking-na-metrostantsiya-stadion-vasil-levski-v-sofiya-zapochva-da-raboti-za-grazhdanite.html", "text": "Буферният паркинг на метростанция „Стадион Васил Левски“ започва да работи за гражданите. Това съобщиха от пресцентъра на  Столична община . Той ще предлага услугата „Паркирай и пътувай“, която е част от цялостната политика на Столична община и Центъра за градска мобилност за насърчаване на използването на обществения транспорт в София.", "date": "2019.10.24", "title": "Буферният паркинг на метростанция „Стадион Васил Левски“ в София започва да работи за гражданите"}
{"url": "http://www.focus-news.net/news/2019/10/24/2711502/v-meditsinskiya-universitet-v-pleven-shte-se-sastoi-tarzhestvena-promotsiya-na-vipusk-2019-g-zdravni-grizhi.html", "text": "От 11.00 часа в зала „Магнум“ ще се състои двойна тържествена промоция на Випуск 2019 здравни професионалисти на Факултет „Здравни грижи“ и Медицински колеж като част от честванията, посветени на 45-годишния юбилей на висшето училище в Плевен. Това съобщиха от пресцентъра на  Медицински университет - Плевен . На празничната церемония по дипломиране своите дипломи за висше образование ще получат 130 бакалаври по здравни грижи – медицински сестри, акушерки, медицински и рентгенови лаборанти, помощник-фармацевти и социални работници.  \r\nНа двойната промоция в зала „Магнум“ Медицинският колеж ще връчи дипломи на общо 60 дипломанти със среден успех на випуска Много добър 4.99 от специалностите „Рентгенов лаборант“ (18); „Медицински лаборант“ (13); „Социални дейности“ (10) и „Помощник-фармацевт“ (19). Броят на отличниците на колежа е 15, които ще бъдат удостоени с плакет „Отличник“. Първенец по успех е Валя Борисова от специалност „Социални дейности“ с Отличен 5.93. \r\nНа тържеството по дипломиране Факултет „Здравни грижи“ ще изпрати своя девети пореден випуск от общо 69 млади бакалаври. От тях 45 са медицинските сестри, а 24 са акушерки със среден успех Много добър 4.78. С най-висок успех Отличен 5.84 от випуска е медицинската сестра Анна Янчева. За поредна година в специалност „Медицинска сестра“ има и дипломирали се мъже, след които и двама отличници – Калоян Николов с Отличен 5.78 и Дениз Каваклъ с Отличен 5.50. Всички абсолвенти ще получат дипломите си за завършено висше образование, степен „Бакалавър“, от ректора на МУ-Плевен проф. д-р Славчо Томов. \r\nПочти всички дипломанти от випуска вече са професионално реализирани в здравната система на страната. Някои от тях са част от здравните специалисти на едни от най-тежките клиники - Онкологичен център, Първа хирургична клиника, клиника по ендокринология. Други работят в медицински центрове, детски ясли и частни болници в град Плевен и по родните си места. Много от тях ще продължат обучението си в магистърски програми в МУ - Плевен. \r\nПрез месец октомври 2019 г. Медицински университет – Плевен отбелязва своя 45-годишен юбилей с два големи научни форума в периода 28 октомври – 2 ноември 2019 г. - XVII Международна конференция за студенти и млади лекари под мотото „Събудете мечтите си“ и Юбилейна научна конференция, съвместно с Българската Академия на науките. На 31 октомври 1974 г. се е състояло Тържественото откриване на Медицинския факултет в град Плевен. С Решение на Академичния съвет датата 31 октомври е утвърдена като официална за провеждане на празника на висшето училище.", "date": "2019.10.24", "title": "В Медицинския университет в Плевен ще се състои тържествена промоция на Випуск 2019 г. „Здравни грижи“"}
{"url": "http://www.focus-news.net/news/2019/10/24/2711500/vavezhda-se-vremenno-ogranichenie-na-dvizhenieto-po-bul-todor-aleksandrov-v-burgas.html", "text": "Ще бъдат затворени поетапно лентите за движение на бул. „Тодор Александров“ в участъка на П-образната рамка до магазин „Хонда“. Това съобщиха от пресцентъра на  Общината . Ограничението се налага поради извършване на монтаж на камери за видеонаблюдение на бул. „Тодор Александров“. Община Бургас се извинява за причиненото временно неудобство и препоръчва на водачите на моторни превозни средства да спазват въведената временна организация на движение и да използват обходни маршрути.", "date": "2019.10.24", "title": "Въвежда се временно ограничение на движението по бул. „Тодор Александров“ в Бургас"}
{"url": "http://www.focus-news.net/news/2019/10/24/2711501/na-ofitsialna-tseremoniya-v-unss-ministarat-na-vanshnite-raboti-na-slovakiya-miroslav-laychak-shte-bade-udostoen-sas-zvanieto-doktor-honoris-kauza-na-unss.html", "text": "На официална церемония в УНСС министърът на външните работи и европейските въпроси на Словакия Мирослав Лайчак ще бъде удостоен със званието „Доктор хонорис кауза на УНСС“. Това съобщиха от пресцентъра на  УНСС . Академичната церемония ще се състои на 25 октомври от 11.00 часа в академичната зала на Университета за национално и световно стопанство.", "date": "2019.10.24", "title": "На официална церемония в УНСС министърът на външните работи на Словакия Мирослав Лайчак ще бъде удостоен със званието „Доктор хонорис кауза на УНСС“"}
{"url": "http://www.focus-news.net/news/2019/10/24/2711503/prodalzhava-izgrazhdaneto-na-kragovo-krastovishte-po-patya-plovdiv-karlovo-v-rayona-na-selo-trud.html", "text": "Натоварено е движението по основните направления в областта. Това съобщиха за  Радио „Фокус“ – Пловдив  от Областното пътно управление. Засилено е автомобилното движение по пловдивския участък на АМ „Тракия“, също по направленията Пловдив - Асеновград - Смолян, Пловдив - Карлово и Пловдив - Пазарджик. Продължават ремонтните дейности по ключови пътни артерии в областта. До 1 ноември движението по пътя Пловдив - Куклен в участъка от км 6 до км 7 ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. До 29 ноември движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Движението по пътя Кричим - Михалково - Девин от км 88 до км 103 се осъществява с повишено внимание поради обрушване на скална маса. Алтернативният маршрут за движение е по пътя Асеновград - Смолян, а срокът на дейностите е до 30 ноември. Забранено остава движението на камиони с височина над 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е и преминаването на моторни превозни средства над 12 тона по пътя Поповица - Болярци поради намален габарит на пътното платно на мост. Обходният маршрут за водачите е по път Поповица - Садово - Кочево - Болярци. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Бачково - Нареченски бани, също в района на проходите Козница и Стражата. Проходът Троян - Кърнаре е отворен за движение на всички моторни превозни средства. \r\nНатоварено е движението и на територията на град Пловдив към този час. Задръствания се образуват по булевардите „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“, „Освобождение“, „Санкт Петербург“, „Дунав“ и „България“. Пътните настилки в града са сухи и нормално проходими. \r\nТони МИХАЙЛОВ", "date": "2019.10.24", "title": "Продължава изграждането на кръгово кръстовище по пътя Пловдив - Карлово в района на село Труд"}
{"url": "http://www.focus-news.net/news/2019/10/24/2711504/sreshta-s-matematika-lyubomir-shte-se-provede-v-stara-zagora.html", "text": "Среща-разговор с математика Любомир Любенов ще се проведе от 18.00 часа в залата на Международния младежки център в Стара Загора. Тя е поредната от проекта „Красивите лица на Стара Загора“. Това съобщиха от пресцентъра на  Общината . \r\nЛюбомир Любенов е роден на 6 март 1960 г. Завършва Пловдивския университет през 1981 г. Работи като учител по математика в средни и висши училища, както и в държавната администрация на България през периода 2002 – 2012 г. Създател е на международния турнир по математика „Дружба“ , в рамките на който се провежда първото в света състезание по математическа лингвистика  през 1988 г. в Стара Загора. Има публикувани статии в международни математически списания. Издател е на в. „Математическа поща“. Автор е на задачи и статии по математика на издания в Канада, Сингапур, Германия, Полша, Румъния, Русия, Австралия. Китай издаде книга с математическите задачи на Любомир Любенов.  \r\nОсновател е на фондацията „Математика без граници“. Едноименният ежегоден традиционен турнир има шест издания. На финала се явят над 1500 деца от цял свят.  \r\nСтарозагорският математик подготвя младите състезатели на точната наука и е координатор за България в редица международни форуми. Носител е на десетки високи международни награди и отличия, както и на наградите „Анастасия Тошева“ и „Будител на Стара Загора“.", "date": "2019.10.24", "title": "Среща с математика Любомир ще се проведе в Стара Загора"}
{"url": "http://www.focus-news.net/news/2019/10/24/2711505/v-ednata-lenta-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa-v-oblast-veliko-tarnovo-zaradi-remont.html", "text": "В едната лента се осъществява движението по пътя между село Поликраище и Горна Оряховица заради ремонт. Дейностите текат в отсечката от км 4 до км 6+431. Трафикът в района се регулира със знаци и регулировчици, а временната организация е в сила до 31 октомври. Това съобщиха за  Радио „Фокус“ – Велико Търново  от Областно пътно управление. Времето в областта е ясно и слънчево. Настилките са сухи, а трафикът - интензивен. По усойните места има и мокри отсечки. За изминалото денонощие не са регистрирани тежки инциденти. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на месеца. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година. Отворен за движение е Проходът на Републиката, но там остава в сила предупреждението за опасност от падащи камъни. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. \r\nЛуиза ТРАНЧЕВА", "date": "2019.10.24", "title": "В едната лента се осъществява движението по пътя между село Поликраище и Горна Оряховица в област Велико Търново заради ремонт"}
{"url": "http://www.focus-news.net/news/2019/10/24/2711508/mestni-izbori-2019-ahmed-ahmedov-dps-vsichki-nashi-kandidati-imat-raboteshti-programi-i-razbirat-che-na-mestnite-izbori-se-glasuva-za-hora-koito-reshavat-problemite.html", "text": "Всички наши кандидати имат готови работещи програми и разбират, че на местните избори се гласува за хора, които решават проблемите. Това каза в сутрешния блок  „Добро утро, България“  на  „Радио „Фокус“  зам.-председателя на ДПС Ахмед Ахмедов. Той допълни, че на местните избори ДПС поставя акцент и на програма за развитие на България. По думите му в последните 30 години партията е показала, че нейните кандидати са експерти в управлението на малки и средни общини. „Целта ни е да направим България по-атрактивна за инвестиции и да се задържат младите хора у нас. Нашето мото е „Власт за хората“ и ние наблягаме на участието на активните и свободни граждани в управлението на общините“, каза още Ахмедов. Той уточни, че партията е заложила на срещи с хората и в малките населени места по време на предизборната кампания. „Хората навсякъде имат почти едни и същи проблеми – ниски доходи, лоша инфраструктура, обезлюдяване. Кандидатите на ДПС са най-подготвени в решаването на тези проблеми. На тези срещи няма етнически напрежение, а и ДПС е партията, която смята, че заедността е богатство. Тази кампания се превърна в толерантна кампания, в която имаше акценти от власт имащите, но в хода ние видяхме двойния стандарт, свързан с регистрацията на кандидати без адреси и подобни проблеми, които ще се обсъдят. Сигнализирахме ЦИК и институциите, но чакаме решенията. Ние не сме органът, който да вземе отношение, само подаваме сигнала. Ние успяхме да се докоснем до избирателите“, обясни още Ахмедов. Той уточни, че ДПС е провела ползотворна кампания.  \r\nЕлеонора ЧОЛАКОВА", "date": "2019.10.24", "title": "Местни избори 2019: Ахмед Ахмедов, ДПС: Всички наши кандидати имат работещи програми и разбират, че на местните избори се гласува за хора, които решават проблемите"}
{"url": "http://www.focus-news.net/news/2019/10/24/2711481/plenumat-na-vss-shte-izslusha-kandidata-za-gl-prokuror-ivan-geshev.html", "text": "Пленумът на ВСС ще изслуша кандидата за главен прокурор Иван Гешев. Заседанието е насрочено за 10.00 ч. в заседателната зала на институцията. Председателстващият заседанието ще бъде министърът на правосъдието Данаил Кирилов. Изслушването е част от процедурата за избор на главен прокурор. Тя бе открита на 15 юли 2019 г.  Иван Гешев бе предложен от членовете на Прокурорската колегия на ВСС. Съгласно Закона за съдебната власт такива предложения можеха да правят не по-малко от трима от членовете на съответната колегия на Висшия съдебен съвет, както и министърът на правосъдието. Такива обаче не бяха постъпили, което прави Гешев единственият кандидат за поста.  \r\nРешението за избор на главен прокурор трябва да вземе Пленумът на Висшия съдебен съвет. То ще се счита за прието, когато се гласува с мнозинство не по-малко от седемнадесет гласа от членовете с явно гласуване. Процедурата за избор на главен прокурор предвижда решението на Пленума да бъде изпратено незабавно на президента на републиката. Държавният глава е този, който назначава и освобождава главния прокурор. Конституцията на Република България повелява, че президентът не може да откаже назначаването или освобождаването на главен прокурор при повторно направено предложение. Разпоредбите на основния закон в държавата отреждат на главния прокурор мандат от 7 години без право на повторно избиране. Съгласно Конституцията главният прокурор е този, който осъществява надзор за законност и методическо ръководство върху дейността на всички прокурори. \r\n \r\n Кой е Иван Гешев? :  \r\nИван Стоименов Гешев е роден на 19 декември 1970 г. в Софийска област. Юрист по образование и магистър в Академията на МВР. Гешев има над 23 години юридически стаж в Прокуратурата на Република България. Професионалната му кариера в съдебната система започва на 1 февруари 1995 г. като помощник – следовател в Столична следствена служба, а от 21 май 1996 г. е следовател в Столична следствена служба. В периода от 17 април 2006 г. до 11. май 2012 г. е прокурор в Софийска районна прокуратура, като от 01 юни .2009 г . е командирован в Софийска градска прокуратура. След проведен конкурс, с решение на ВСС по протокол № 06/09.02.2012 г., Иван Гешев е повишен в длъжност „прокурор“ в Софийска градска прокуратура. Със заповед на изпълняващия функциите апелативен прокурор на Апелативна прокуратура – София от 16 октомври 2013 г. е командирован в Окръжна прокуратура – Перник, за срок от три месеца. Със заповед на главния прокурор от 09 юни 2016 г. е командирован в Специализирана прокуратура. В периода от 19 юли 2016 г. до 16 юли 2018 г. е административен ръководител на Специализираната прокуратура. С решение на Прокурорската колегия по протокол № 19/04.07.2018 г. е назначен на длъжност „заместник на главния прокурор“ при Върховна касационна прокуратура. \r\nЗа работата си в периода 2015 г. – 2017 г., със заповеди на главния прокурор, Иван Гешев три пъти е поощряван с отличие „служебна благодарност“ за отлично изпълнение на служебните му задължения, както и за проявен висок професионализъм. \r\nПритежава сертификат, връчен от екипа на фокусна точка „SOYA“ – Европол, за специално признание на заслугите и професионализма му в работата по операция за разбиване на нелегална печатница за производство на фалшиви банкноти, както и документ от Американските секретни служби, отдел „Вътрешна сигурност“, в знак на признателност за неговите изключителни усилия в разследването и предотвратяването на фалшифицирана американска валута. \r\nДеница КИТАНОВА", "date": "2019.10.24", "title": "Пленумът на ВСС ще изслуша кандидата за гл. прокурор Иван Гешев"}
{"url": "http://www.focus-news.net/news/2019/10/24/2711509/pozhar-e-goryal-v-hostel-na-ul-knyaz-boris-i-nyama-postradali.html", "text": "Пожар е горял в хостел на ул. „Княз Борис I“. Сигналът за огъня е подаден около 22.30 часа на 23 октомври. Това съобщиха за  Агенция „Фокус“  от пресцентъра на  МВР . На мястото веднага са изпратени два екипа на пожарната. Няма пострадали хора, тъй като обитателите на сградата са били излезли. Огънят се е разпространил само в рамките на една стая. Бързо е бил потушен от екипите на пожарната. По първоначални данни става въпрос за късо съединение. След като са приключили всички дейности по потушаване и разчистване, обитателите на сградата са се прибрали. Цялата дейност по потушаване на огъня и разчистване е отнела около два часа.", "date": "2019.10.24", "title": "Пожар е горял в хостел на ул. „Княз Борис I“, няма пострадали"}
{"url": "http://www.focus-news.net/news/2019/10/24/2711511/api-do-1800-chasa-dvizhenieto-shte-se-osashtestvyava-v-edna-lenta-ot-km-2-do-km-3-na-am-trakiya-v-posoka-sofiya-poradi-remont.html", "text": "До 18.00 часа днес движението ще се осъществява в една лента от км 2 до км 3 на АМ „Тракия“ в посока София поради ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ . Ограничено е движението в изпреварващата и втората активна лента, като движението се осъществява по първата активна лента. Участъкът е сигнализиран с пътни знаци.", "date": "2019.10.24", "title": "АПИ: До 18.00 часа движението ще се осъществява в една лента от км 2 до км 3 на АМ „Тракия“ в посока София поради ремонт"}
{"url": "http://www.focus-news.net/news/2019/10/24/2711512/vav-veliko-tarnovo-shte-bade-predstavena-protsedura-sazdavane-i-razvitie-na-regionalni-inovatsionni-tsentrove.html", "text": "От 10.00 часа в зала „Царевец“ на хотел „Премиер“ ще се проведе информационен ден за представяне на процедура „Създаване и развитие на Регионални иновационни центрове (РИЦ)“ по Оперативна програма „Иновации и конкурентоспособност“ (ОПИК) 2014-2020. Това съобщи за  Радио „Фокус“ - Велико Търново  Светослав Стефанов, експерт „Комуникация, информация и логистика“ в Областния информационен център във Велико Търново. Условията за кандидатстване по процедурата ще бъдат представени от експерти от Главна дирекция „Европейски фондове за конкурентоспособност“ в Министерството на икономиката, в качеството на Управляващ орган на ОПИК 2014-2020.  \r\nОсновната цел на процедурата е изграждане и развитие на съвременна научноизследователска и иновационна инфраструктура за провеждане на приложни изследвания от отворен тип, способстващи за ускорено икономическо и социално развитие на българските региони. Фокусът на процедурата е върху създаването на работещо партньорство между бизнеса и науката в полза на регионалната икономика. \r\nОбщият размер на безвъзмездната финансова помощ по процедурата е 115 646 637 лева. Минималният размер на безвъзмездната финансова помощ е 1 500 000 лева, а максималният размер, за който може да се кандидатства възлиза на 7 000 000 лева. \r\nДопустими по процедурата са само кандидати-обединения, които следва да са регистрирани след 31 декември 2018 г. и да включват в състава си минимум три юридически лица регистрирани по Търговския закон. Задължително се изисква и участието на поне едно висше учебно заведение/научноизследователска организация или техни звена/институти. Допустимо е членове на обединението да бъдат също така неправителствени организации, общински и областни администрации. Крайният срок за кандидатстване е 20 януари 2020 г. \r\nИнформационна кампания за представяне на процедура „Създаване и развитие на Регионални иновационни центрове (РИЦ)“ по Оперативна програма \"Иновации и конкурентоспособност\" 2014-2020 се провежда в периода от 17 октомври до 5 декември освен във Велико Търново и в градовете Пловдив, Русе, Варна, Благоевград, Враца, Кърджали, Смолян, Бургас и Стара Загора. \r\nОИЦ – Велико Търново е част от мрежата от 27 Областни информационни центрове за популяризиране на ЕСИФ и Кохезионната политика на Европейския съюз в България. \r\nЛуиза ТРАНЧЕВА", "date": "2019.10.24", "title": "Във Велико Търново ще бъде представена процедура „Създаване и развитие на Регионални иновационни центрове“"}
{"url": "http://www.focus-news.net/news/2019/10/24/2711513/yuliya-tsinzova-stolichna-biblioteka-ima-traditsionno-dobri-partnyorstva-s-instituti-institutsii-i-organizatsii-v-zapadnite-pokraynini.html", "text": "Столична библиотека има традиционно добри партньорства с институти, институции и организации  в Западните покрайнини. Това каза директорът на Столична библиотека Юлия Цинзова в интервю за  Агенция „Фокус“  по повод 91-годишнината от създаването на библиотеката. Тя припомни, че миналата година на 12 октомври Културният информационен център в Босилеград по повод 20 години от откриването си е наградил Столична библиотека с плакет за принос за подкрепа на българите в Западните покрайнини и дейността на центъра. „Освен книги, които сме подарявали и на културно-информационния център и на други институции, имаме изключително добро партньорство с градската библиотека в Димитровград. Наскоро те представиха  при нас изключително интересна изложба. Ние гостуваме при тях с наши изложби, представяме наши автори и художници и писатели и поети. Отбелязвахме заедно няколко пъти годишнината от Ньойския договор. Очакваме и тази година, но все още не сме съгласували всичко, за да видим дали ще организираме пак в Столична библиотека събитие, свързано с годишнината“, допълни още Цинзова. „Библиотеките са едни от най-родолюбивите институции. Това е напълно естествено, защото те съхраняват книжовната памет на нацията“, каза още Цинзова. \r\nДеница КИТАНОВА \r\n \r\n Пълният текст на интервюто четете по-късно в раздел „Мнение“", "date": "2019.10.24", "title": "Юлия Цинзова: Столична библиотека има традиционно добри партньорства с институти, институции и организации в Западните покрайнини"}
{"url": "http://www.focus-news.net/news/2019/10/24/2711515/100-ata-godishnina-ot-sazdavaneto-na-dramatichen-teatar-nikola-vaptsarov-blagoevgrad-shte-bade-otbelyazana-s-postanovkata-vaptsarov-pesni-za-choveka.html", "text": "100-ата годишнина от създаването на Драматичен театър „Никола Вапцаров“ – Благоевград ще бъде отбелязана с постановката „Вапцаров: Песни за човека“. Това съобщиха за  Радио „Фокус“ – Пирин  от културната институция. Спектакълът е определян като неконвенционален, събиращ в общ екип режисьорите Тея Сугарева, Боян Иванов и Стайко Мурджев. „100-годишнината е време, в което трябва да се погледне назад, но и да се начертаят пътищата за бъдещо развитие“ – това е основният мотив, който води екипа на театъра през юбилейния сезон. \r\nСпектакълът „Вапцаров: Песни за човека“ е важен творчески жест, защото събира работата на трима режисьори, всеки от тях притежаващ свой собствен ярък творчески почерк. Целта на спектакъла е на сцената зрителите да видят посоките, които ще се търсят в творческото развитие на Драматичен театър „Никола Вапцаров“. Сценографията и костюмите са на Юлияна Войкова-Найман. Музиката – на Христо Намлиев. \r\nВ представлението участва цялата трупа на Драматичен театър „Никола Вапцаров“. Общата работа на няколко поколения актьори и на постановъчния екип, съставен от доказани професионалисти, обещават ярко театрално събитие. \r\nНай-голямата културна институция в Югозападна България ще отбележи своя юбилей заедно с бивши и настоящи служители от 19.00 часа в голямата зала на театъра.  \r\nЛивия НИНОВА", "date": "2019.10.24", "title": "100-ата годишнина от създаването на Драматичен театър „Никола Вапцаров“ – Благоевград ще бъде отбелязана с постановката „Вапцаров: Песни за човека“"}
{"url": "http://www.focus-news.net/news/2019/10/24/2711510/shte-bade-napravena-parva-kopka-na-parvi-etap-ot-rekonstruktsiyata-i-podmyanata-na-vodoprovodnata-mrezha-po-republikanskiya-pat-dragichevo-rudartsi-kladnitsa.html", "text": "От 11.00 часа ще бъде направена първа копка на първи етап от реконструкцията и подмяната на водопроводната мрежа по републиканския път Драгичево - Рударци - Кладница. Това съобщиха от пресцентъра на  Община Перник . Стартът на строителството ще бъде даден в Рударци. Общината кани всички, които желаят да присъстват на церемонията.", "date": "2019.10.24", "title": "Ще бъде направена първа копка на първи етап от реконструкцията и подмяната на водопроводната мрежа по републиканския път Драгичево - Рударци - Кладница"}
{"url": "http://www.focus-news.net/news/2019/10/24/2711516/namalena-e-vidimostta-po-patishtata-v-oblast-shumen-poradi-magla.html", "text": "Намалена е видимостта по пътищата в област Шумен поради мъгла, предаде репортер на  Радио „Фокус“ - Шумен . На места видимостта е между 50 и 100 метра. Пътните настилки са мокри. Температурата на въздуха е около 11 градуса. Нормално се осъществява движението по републиканската пътна мрежа. Ришки проход е отворен без ограничения. Върбишки проход е затворен за всички видове пътни превозни средства. В сила е забраната за товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. \r\nИвелина ИВАНОВА", "date": "2019.10.24", "title": "Намалена е видимостта по пътищата в област Шумен поради мъгла"}
{"url": "http://www.focus-news.net/news/2019/10/24/2711518/do-50-metra-e-namalena-vidimostta-v-oblast-burgas-zaradi-magla.html", "text": "До 50 метра е намалена видимостта в областта заради мъгла. Това съобщиха за  Радио „Фокус“ - Бургас  от Областно пътно управление - Бургас. Времето е облачно и тихо. Пътищата са сухи. Няма затворени проходи и пътни участъци. Движението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срокът е до 28 юни 2020 г.  \r\nНатоварено е движението в Бургас в района на кръговото кръстовище на „Трапезица“ и в района на УМБАЛ - Бургас, като интензивен е трафикът и в участъци на бул. „Захари Стоянов“ в комплекс „Меден рудник“. Натоварено е движението също по централната улица „Христо Ботев“, по ул. „Янко Комитов“ в жк. „Славейков“, както и на кръговото кръстовище на бул. „Стефан Стамболов“ в посока бул. „Транспортна“.  \r\nДеница ДИМИТРОВА", "date": "2019.10.24", "title": "До 50 метра е намалена видимостта в област Бургас заради мъгла"}
{"url": "http://www.focus-news.net/news/2019/10/24/2711522/mvr-16-dushi-sa-postradali-pri-katastrofi-v-stranata-prez-izminaloto-denonoshtie.html", "text": "16 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 15 тежки пътнотранспортни произшествия. В София са регистрирани 33 леки и две тежки катастрофи, при които са пострадали двама души.", "date": "2019.10.24", "title": "МВР: 16 души са пострадали при катастрофи в страната през изминалото денонощие"}
{"url": "http://www.focus-news.net/news/2019/10/24/2711523/vazstanoveno-e-dvizhenieto-po-pat-i-1-simitli-kresna.html", "text": "Възстановено е движението по път I-1 Симитли – Кресна. Това съобщиха от пресцентъра на  Агенция „Пътна инфраструктура“ .", "date": "2019.10.24", "title": "Възстановено е движението по път I-1 Симитли – Кресна"}
{"url": "http://www.focus-news.net/news/2019/10/24/2711519/kanal-5-makedoniya-cherna-gora-investira-700-miliona-evro-vav-vazobnovyaemi-iztochnitsi-na-energiya.html", "text": "До 2020 г. Черна гора ще инвестира 700 млн. евро за изграждане на съоръжения за възобновяеми източници на енергия с общ капацитет 500 мегавата, предава скопската телевизия  „Канал 5“ . \r\n„Централата в Бриска Гора, вятърният парк в Грозд и водноелектрическата централа в Комарница ще имат обща мощност около 500 мегавата\", пояснява медията.  \r\nМиналия месец акционерите на EPCG одобриха 58 милиона евро инвестиция за изграждане на вятърна централа в Гвозд в сътрудничество с австрийската компания Ivica Holding. През декември 2018 г. с финландски консорциум Hortum беше подписано споразумение за изграждане на електроцентрала на стойност 178 милиона евро с мощност, припомня телевизията. \r\n \r\n Тереза Герова", "date": "2019.10.24", "title": "„Канал 5“ (Македония): Черна гора инвестира 700 милиона евро във възобновяеми източници на енергия"}
{"url": "http://www.focus-news.net/news/2019/10/24/2711506/matyu-palmar-kosovo-i-sarbiya-shte-reshat-dali-granitsite-shte-badat-chast-ot-pregovorite.html", "text": "Специалният пратеник на САЩ за Западните Балкани Матю Палмър подчерта, че Косово и Сърбия сами трябва да решат дали въпросът за границите ще бъде обсъден като част от усилията за нормализиране на двустранните им отношения, съобщава електронното издание на прищинския ежедневник  Koha Ditore . \r\nПо време на изслушване в Комисията по външни работи на Сената на САЩ Палмър заяви, че САЩ искат да сключат споразумение, което трябва да бъде приобщаващо. \r\n„Това, което бихме искали да видим, е стабилно споразумение.. Мисля, че е важно да бъде постигнато цялостно споразумение, което представлява пълна нормализация, която е многоизмерна; тя трябва да обхваща сигурността, политиката, икономиката, търговията и културата“, цитира изданието думите на Палмър, предадени от  Voice of America . \r\nЩо се отнася до това дали границите може или не може да бъдат част от цялостно решение, зависи от самите страните, допълни американският дипломат.  \r\nОтносно опасенията за въздействието на промяната на границите между Косово и Сърбия в други части на региона, Палмър заяви: „Абсолютно разбирам аргумента с кутията на Пандора, който накара много наблюдатели на Балканите да си зададат въпроса какво ще се случи с другите граници на Балканите, ако тези между Косово и Сърбия бъдат променени. Мисля, че притесненията им са основателни. И ако страните продължат да обсъждат тези въпроси, то тогава трябва да продължим да работим и да преценим дали това е риск, който може да бъде управляван правилно“.  \r\nПалмър заяви, че партиите в Косово, които спечелиха предсрочните парламентарни избори, са дали ясно да се разбере, че не искат да преговарят по въпроса за границите. Дипломатът подчерта, че към настоящия момент работи съвместно с Ричард Гренел, пратеник на президента на САЩ за мирните преговори,  с цел намиране на път обратно към преговорите между Белград и Прищина.  \r\nПалмър препоръча на новата власт в Косово да премахне митата за вноса на сръбски стоки в страната, а официален Белград – да прекрати кампанията си за лобиране с цел оттеглянето на признанията на независимостта на най-младата държава на Балканите. Именно така ще бъде създадена възможност за възобновяване на диалога, изрази увереност американският дипломат.  \r\nПалмър определи изборите на 6 октомври в Косово като много важни за Косово, като подчерта, че „това ще бъде първото правителство без силите, които последваха бившата Армия за освобождение Косово... без тежестта на миналото\". \r\n„Резултатите доказват желанието на гражданите за промяна\", подчерта Палмър, отбелязвайки, че се очаква новото правителство да бъде сформирано от движението „Самоопределение“ и  Демократичната лига на Косово (ДЛК).  \r\n„За първи път „Самоопределение“ побеждава на избори. Познавам (Албин) Курти, но как ще се държи в правителството остава неясно “, коментира Палмър. „Надявам се да да съставят правителство бързо“, тъй като има „работа, която трябва да бъде свършена, преди страните да седнат на масата за преговори“. \r\nПалмър разкритикува Европейския съюз, че не е започнал преговори за членство с Албания и Северна Македония, което според него „изпраща грешни послания до Прищина и Белград\". \r\n \r\n Тереза Герова", "date": "2019.10.24", "title": "Матю Палмър: Косово и Сърбия ще решат дали границите ще бъдат част от преговорите"}
{"url": "http://www.focus-news.net/news/2019/10/24/2711521/kontsert-s-uchastieto-na-narodnata-pevitsa-ilka-aleksandrova-shte-se-sastoi-v-sliven.html", "text": "Концерт с участието на народната певица Илка Александрова ще се състои в Сливен. Това съобщиха от пресцентъра на  Общината . Събитието е част от културната програма за празника на Сливен - Димитровден. Концертът ще се проведе от 19.00 часа на откритата сцена на пл. „Хаджи Димитър“.  \r\nТържествен концерт по повод връчването на годишните награди на Община Сливен за 2019 г. ще се проведе от 18.00 часа на 25 октомври в зала „Сливен“. Автор на сценария е журналистът и писател Веселина Седларска. Водещи ще бъдат актьорите от сериала „Откраднат живот“ Емил Марков и Диана Димитрова. Участие в концерта ще вземат струнен квартет „Интро“, Тримата български тенори и поп-певицата Марияна Попова. Входът е свободен. \r\nПразничната програма на Димитровден ще започне с традиционната Света литургия в катедрален храм „Св. Димитър“ в 08.30 часа. От 09.30 часа в къща музей „Добри Чинтулов“ ще се проведе ритуал по вписване на името на носителя на наградата „Добри Чинтулов” за 2019 г. Георги Калайджиев в паметната лауреатска книга. \r\nОт 11.00 часа на пл. „Хаджи Димитър“ ще започне тържествената церемония по повод празника на Сливен. Тя включва ритуал по издигане на националното знаме, знамето на Сливен и Европейския съюз, приветствие по повод празника, благодарствен молебен за здраве и добруване на гражданите на Сливен и полагане на венци и цветя пред паметника на Хаджи Димитър и сливенските възрожденци. \r\nОт 19.30 часа ще се състои концерт на Михаела Филева. След края на концерта небето над пл. „Хаджи Димитър“ ще се озари от празнични фойерверки.", "date": "2019.10.24", "title": "Концерт с участието на народната певица Илка Александрова ще се състои в Сливен"}
{"url": "http://www.focus-news.net/news/2019/10/24/2711520/v-ednoto-platno-se-ogranichava-dvizhenieto-po-pat-iii-867-kirkovo-zdravchets-dedets-v-oblast-kardzhali-poradi-izgrazhdane-na-saorazhenie.html", "text": "В едното платно се ограничава движението по път III-867 Кирково - Здравчец – Дедец от км 42+200 до км 42+880 в района на село Добромирци, където се изграждат изкуствени неравности. Очаква се ремонтът да приключи до 29 октомври 2019 г. Това съобщиха за  Радио „Фокус“  от ОПУ - Кърджали. Движението по път Черноочене – Кърджали в посока Кърджали е ограничено за движение на МПС над 15 т. Срокът е до 31 декември 2019 г. Обходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n Дарина ДЕЕНИЧИНА", "date": "2019.10.24", "title": "В едното платно се ограничава движението по път III-867 Кирково - Здравчец – Дедец в област Кърджали поради изграждане на съоръжение"}
{"url": "http://www.focus-news.net/news/2019/10/24/2711524/12-godishno-dete-e-blasnato-ot-lek-avtomobil-v-sredets.html", "text": "12-годишно дете е блъснато от лек автомобил в Средец. Това съобщиха от  ОДМВР - Бургас . Сигналът за инцидента е подаден на 23 октомври т.г. около 19.20 часа. На кръстовището на улиците „Иван Вазов“ и „Братя Миладинови“ в Средец на около 5 метра от пешеходна пътека, лек автомобил „Фоксваген Пасат“, управляван от 37-годишен мъж от Средец, блъска със страничното си ляво огледало внезапно навлязлото на пътното платно 12-годишно момиче – пешеходка. Пострадалото дете е прегледано в Центъра за спешна медицинска помощ в Средец и освободено с охлузна рана на носа.", "date": "2019.10.24", "title": "12-годишно дете е блъснато от лек автомобил в Средец"}
{"url": "http://www.focus-news.net/news/2019/10/24/2711531/api-do-1800-chasa-dvizhenieto-shte-se-osashtestvyava-v-edna-lenta-pri-km-42-na-am-trakiya-v-posoka-sofiya-poradi-remont.html", "text": "До 18.00 часа днес движението ще се осъществява в една лента при км 42 на АМ „Тракия“ в посока София поради ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ . Ограничено е движението в активната лента, като движението се осъществява в изпреварващата лента. Участъкът е сигнализиран с пътни знаци.", "date": "2019.10.24", "title": "АПИ: До 18.00 часа движението ще се осъществява в една лента при км 42 на АМ „Тракия“ в посока София поради ремонт"}
{"url": "http://www.focus-news.net/news/2019/10/24/2711527/ogranicheno-e-dvizhenieto-po-patya-sarnitsa-dospat-v-oblast-pazardzhik-poradi-remont.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението са контролира с пътни знаци. Трафикът по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета. Движението в участъка е регулирано с пътни знаци. Трафикът по пътя Сърница – Доспат от 45 км  до 47 км се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Движението по пътя Каратепе – Сърница от 40 км до 45 км се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.10.24", "title": "Ограничено е движението по пътя Сърница – Доспат в област Пазарджик поради ремонт"}
{"url": "http://www.focus-news.net/news/2019/10/24/2711529/ostava-zabranata-za-preminavane-na-avtomobili-nad-12-tona-prez-prohoda-petrohan.html", "text": "Остава забраната за преминаване на автомобили над 12 тона през прохода Петрохан,  съобщиха за  Радио „Фокус“ – Видин  от Областно пътно управление – Видин. Движението по път III-1413 Грамада – Синаговци е ограничено за автомобили над 12 т поради свлачище. Обходният маршрут е по път I-1 Дунавци – Срацимирово и по път III-141 Срацимирово - Грамада. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“, трафикът е спокоен, няма образувани опашки от чакащи автомобили.  \r\nВъв Видин трафикът е засилен на входно-изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.10.24", "title": "Остава забраната за преминаване на автомобили над 12 тона през прохода Петрохан"}
{"url": "http://www.focus-news.net/news/2019/10/24/2711514/knigata-poslednata-vecherya-na-peycho-kanev-shte-bade-predstavena-v-stara-zagora.html", "text": "Новата книга на Пейчо Кънев „Последната вечеря“ ще бъде представена в Стара Загора. Това съобщиха от пресцентъра на  Общината . Организатори на премиерата са къща-музей „Гео Милев” и „Пътуващите книги на Стара Загора”. \r\nПоетичното четене ще се проведе от 18.30 часа в къща-музей „Гео Милев“. Авторът ще представи части от книгата, както и нови произведения. \r\nПейчо Кънев е най-публикуваният съвременен български поет на английски в списания от САЩ, Великобритания, Канада, Австралия, Индия и др. Автор е на 6 книги с поезия и един сборник с разкази публикувани в България, Америка и Европа. Съосновател и главен редактор на литературното издателство „Kanev Books”, Ню Йорк – от 2010 до 2013 г.  \r\nВ България са издадени стихосбирките му \"Американски тетрадки\" (2010), \"Уиски в тенекиена кутия\" (2013), \"Живо месо\" (2015) и \"Последната вечеря\" (2019), както и сборникът с разкази \"Разходка през стените\" (2009).   \r\nПрез 2010 г. става съосновател и главен редактор на издателството за поезия \"Kanev Books\" (Ню Йорк) - до 2013 г. През периода 2012-2013 е гост-редактор в американското литературно издание \"The Enchanting Verses Literary Review\". През 2009 г. Асоциацията на литературните издателства в САЩ го номинира за престижното отличие \"Pushcart Prize\".", "date": "2019.10.24", "title": "Книгата „Последната вечеря“ на Пейчо Кънев ще бъде представена в Стара Загора"}
{"url": "http://www.focus-news.net/news/2019/10/24/2711534/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Временно движението е ограничено по път I-1 София - Кулата в района на кръговото кръстовище при с. Бараково поради аварирал тежкотоварен автомобил. Движението се осъществява по обходен маршрут през АМ „Струма“ и се регулира от „Пътна полиция“. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.10.24", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/10/24/2711532/pregled-na-osnovnite-temi-v-burgaskiya-pechat.html", "text": "„До дни унищожават 150 тона опасни отпадъци в областта“ е водещото заглавие в днешния брой на бургаския ежедневник  „Черноморски фар“ . Проектът се реализира в сътрудничество по българо-швейцарската програма, като стойността му е близо 40 милиона лева. 36 от тях са от швейцарска страна, а останалите 4 от наша. Идеята е да бъдат почистени повече от 4400 тона опасни отпадъци, които се съхраняват на територията на 215 склада в страната. Статията пояснява, че за област Бургас в обхвата на проекта са включени 4 склада - Камено, Средец, Царево и Айтос. „Кметът на Несебър и другите четирима - вече в ареста\" е друго заглавие от страниците на днешния брой. Петимата арестувани кандидати за кметове и общински съветници са с повдигнати обвинения за организирана престъпна група за купуване на гласове. Николай Димитров ще бъде представляван от несебърския адвокат Петър Атанасов. Жители излизат на мирно шествие в подкрепа на обвинените, пише още „Черноморски фар\". Друга статия от страниците на ежедневника е „Тръгва обходът на Камено\". Започнаха подготвителните работи за изграждането на нов обходен път на Камено. С построяването на отсечката с дължина 2.3 км ще се повиши безопасността на движение, а трафикът с товари от „Лукойл Нефтохим\", транзитните тежкотоварни и леки автомобили ще бъдат изведени от улиците на града. Изданието пояснява, че се инвестират над 2 милиона лева в пътя. „10 нови случая на вирусен хепатит\" и „Софиянци купуват сол от Атанасовско езеро\" са още материали в днешния брой. „Тема на деня\" е „Скандалната площадка за опасни отпадъци в Атия вече има персонал\".", "date": "2019.10.24", "title": "Преглед на основните теми в бургаския печат"}
{"url": "http://www.focus-news.net/news/2019/10/24/2711533/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Нов опит на британския премиер Борис Джонсън да насрочи избори в страната, ексхумацията на тленните останки на Франсиско Франко, нови разкрития около аферата „Ибиса“ в Австрия и спорно изявление на германския министър на отбраната по повод турската операция в Северна Сирия са част от основните теми, върху които акцентират водещите европейски печатни издания. \r\n \r\n*** \r\n  Министърът на отбраната на ФРГ Анегрет Крамп-Каренбауер обвини Турция в „анексиране“ на части от Северна Сирия – изявление, което й донесе сериозна критика, отбелязва германският национален ежедневник  Die Welt . \r\n„Факт е, че Турция, наш партньор в НАТО – с оглед законни интереси за сигурността си или с потъпкване на международното право, анексира територия (в Северна Сирия). Хората са изгонени оттам\", подчерта Крамп-Каренбауер в рамките на посещение на германските войски в Ерфурт. \r\nВъншнополитическият експерт на свободните демократи (СвДП) Александър Граф Ламбсдорф я обвини, че разпространява невярна информация. „Ако министърът на отбраната публично показва собствената си некомпетентност по такива сериозни въпроси, то тогава имаме основание да се тревожим\", написа Ламбсдорф в социалната мрежа „Туитър“. \r\nПод анексия се разбира принудителното, постоянно включване на територия на друга държава. Турските войски провеждат операция в Сирия, за да се борят с кюрдските „Народни отряди за самоотбрана“ (YPG), които Анкара счита за терористична организация, обясняват от редакцията.  \r\nИзборът на думи на Крамп-Каренбауер е също противоречив, особено с оглед факта, че турският президент Реджеп Тайип Ердоган предупреди Европейския съюз да избягва подобни твърдения – при това още в началото на военната операция на Анкара в Северна Сирия. „Ако се опитате да наречете текущата ни операция окупация, тогава играта ще стане лесна. След това отваряме вратите и ви изпращаме три милиона бежанци\", припомня изданието думите на Ердоган отпреди две седмици. Определянето на турските действия като „анексия“ е дори по-лошо от окупация, която – все пак – може да бъде и временна, коментира вестникът. \r\n„Зеленият“ политик Омид Нурипур заяви, че министърът на отбраната трябва да се изразява точно в условия като сегашните. Той изрази и „страх и тревога относно правната основа\", според която Крамп-Каренбауер иска да изпрати Бундесвера на стабилизираща мисия в Северна Сирия. \r\nЛидерът на ХДС предложи мисия в контролирана от ООН зона за сигурност за Северна Сирия, но все мълчи по въпроса дали Бундесверът трябва да участва в нея. \r\n \r\n*** \r\n  Три месеца преди аферата „Ибиса“, вече бившият вицепредседател на „Партия на свободата на Австрия“ Йохан Гуденус е бил предупреден, че срещу партията се „капан“, съобщава националният ежедневник  Der Standard , като се позовава на близък приятел на политика. \r\nДългогодишен познат на Гуденус, който има добри връзки в кръговете на олигарсите, е предупредил политика, че ще го примамят чрез лица, което се представя с фалшива самоличност. Изглежда обаче бившият вицепредседател на дясната партия е игнорирал предупрежденията. В резултат се стигна до скандала с видеото от Ибиса, заснето през юли 2017 г. На него се виждат Гуденус, съпругата му Таяна, бившият лидер на партията и по-късно вицеканцлер на Австрия Хайнц-Кристиан Щрахе и жена, която се представя за племенницата на руския олигарх Игор Макаров. Присъства и детектив от Мюнхен, който се представя като спътник на предполагаемата племенница на Макаров. \r\nПоследният обаче няма племенница, той е единствено дете. Руският милиардер забогатя чрез търговията с природен газ в постсъветското пространство. Страхе и Гуденус имаха няколко възможности да попитат в средата на Макаров. „Той (Гуденус) ми каза, че се е срещнал с Альона Макарова, племенница Макаров. Казах му, той няма такава роднина“, разказва запознат със случилото се.  \r\nГуденус категорично отрича твърденията. Адвокатът му Хайнц-Дитмар Шиманко се позовава на по-ранни интервюта на Гуденус, в които той е бил попитан за предупреждението. По това време бившият политик на „Партия на свободата на Австрия“ заяви, че не е имал снимка на примамката и се е позовал на информация от „приятел и виенски адвокат“. В момента лицето се разследва. Защитникът на Щрахе не пожела да „коментира текущи разследвания\". \r\n \r\n*** \r\n  Четири десетилетия по-късно Испания плаща неизплатения дълг пред паметника на кръстоносния поход, с който диктаторът искаше да „опровергае времето и забравата“. \r\nОсемдесет години след края на Гражданската война Испания най-накрая ще изплати дължимото към гражданите – предстои ексхумацията на тленните останки на генерал Франсиско Франко от комплекса „Долината на падналите“,  акт, който „ще отдели палача от „жертвите му“, коментират в редакцията на националния ежедневник  El Pais . \r\nПредизвикателството по преместването на останките на Франко продължи точно 43 години, 11 месеца и два дни. Така демокрацията ще зарови миналото си в много по-дискретна гробница, макар отново издържана от държавата. \r\nПогребението на Франко на 23 ноември 1975 г. е съпроводено с всички помпозности и отличия, които може да си представи човек, при това в присъствието на крал Хуан Карлос. Този четвъртък всичко ще бъде много различно, точно както и страната. „Трезвост, дискретност и достойнство\" ще бележат събитието, или поне според Изпълнителната власт в Мадрид, натоварена със задачата да прехвърли останките на последния испански диктатор. \r\nФранко почина само два месеца след подписването на последните пет смъртни присъди в страната, наказание, което беше отменено съгласно Конституцията от 1978 г. (с изключение на „времена на война“) и със закон през 1995 г. Той остави държава без политически партии, в която днес има 13 политически сили с парламентарно представителство, включително една конкретна – „Вокс“, която сега говори за „оскверняване“. Според нея осъждането на франкизма „няма смисъл“ и че 40 години [на диктатурата] „не могат да бъдат просто заличени“. Но ексхумацията и пренасянето на тленните останки на Франко - от паметник до гроб; от място, което той споделя с жертвите си, до друго, където ще лежи редом до съпругата си, бяха одобрени от трите власти на държавата: законодателната, изпълнителната и съдебната. \r\n„Затворихме една тъмна глава от нашата история\", коментира премиерът Педро Санчес (ИСРП), след като получи одобрението на Върховния съд за процедурата. „Никой враг на демокрацията не заслужава място за поклонение. Това е голяма победа за испанската демокрация“, изрази увереност Санчес. \r\n \r\n*** \r\n  Министър-председателят на Обединеното кралство Борис Джонсън ще направи трети опит за насрочването на общи парламентарни избори в страната, съобщава британският национален ежедневник  The Times , като уточнява, че това ще се случи или в рамките на деня, или следващия понеделник.   \r\nДжонсън се готви да предизвика лидера на лейбъристите Джереми Корбин да подкрепи предсрочния вот, веднага след като Европейският съюз приеме ново удължаване на прилагането на чл. 50 от Лисабонския договор, което се очаква в петък. Така британският премиер ще принуди депутатите да вземат решение за изборите преди крайния срок за Брекзит - 31 октомври. \r\nМеждувременно в Брюксел се готвят за ново отлагане на „развода“ с Лондон. Лидерите на страните-членки на Общността обаче остават разделени по въпроса за продължителността на новата отсрочка за Брекзит, подчертават от редакцията. \r\n \r\n***", "date": "2019.10.24", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/10/24/2711526/der-standard-avstriya-aferata-ibisa-vitsepredsedatelyat-na-partiya-na-svobodata-na-avstriya-e-bil-predupreden-za-gotven-kapan.html", "text": "Три месеца преди аферата „Ибиса“, вече бившият вицепредседател на „Партия на свободата на Австрия“ Йохан Гуденус е бил предупреден, че срещу партията се „капан“, съобщава националният ежедневник  Der Standard , като се позовава на близък приятел на политика. \r\nДългогодишен познат на Гуденус, който има добри връзки в кръговете на олигарсите, е предупредил политика, че ще го примамят чрез лица, което се представя с фалшива самоличност. Изглежда обаче бившият вицепредседател на дясната партия е игнорирал предупрежденията. В резултат се стигна до скандала с видеото от Ибиса, заснето през юли 2017 г. На него се виждат Гуденус, съпругата му Таяна, бившият лидер на партията и по-късно вицеканцлер на Австрия Хайнц-Кристиан Щрахе и жена, която се представя за племенницата на руския олигарх Игор Макаров. Присъства и детектив от Мюнхен, който се представя като спътник на предполагаемата племенница на Макаров. \r\nПоследният обаче няма племенница, той е единствено дете. Руският милиардер забогатя чрез търговията с природен газ в постсъветското пространство. Страхе и Гуденус имаха няколко възможности да попитат в средата на Макаров. „Той (Гуденус) ми каза, че се е срещнал с Альона Макарова, племенница Макаров. Казах му, той няма такава роднина“, разказва запознат със случилото се.  \r\nГуденус категорично отрича твърденията. Адвокатът му Хайнц-Дитмар Шиманко се позовава на по-ранни интервюта на Гуденус, в които той е бил попитан за предупреждението. По това време бившият политик на „Партия на свободата на Австрия“ заяви, че не е имал снимка на примамката и се е позовал на информация от „приятел и виенски адвокат“. В момента лицето се разследва. Защитникът на Щрахе не пожела да „коментира текущи разследвания\". \r\n \r\n Тереза Герова", "date": "2019.10.24", "title": "Der Standard (Австрия): Аферата „Ибиса“: Вицепредседателят на „Партия на свободата на Австрия“ е бил предупреден за готвен „капан“"}
{"url": "http://www.focus-news.net/news/2019/10/24/2711536/nivoto-na-reka-dunav-pri-novo-selo-se-e-ponizhilo-s-16-sm-prez-izminaloto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 16 см и водният стоеж е 31 см, съобщиха от местната  Хидрометеорологична станция . Край Лом водният стоеж е 103 см, понижението е от 15 см. Нивото на реката край Оряхово е – 2 см, там е регистрирано понижение за последното денонощие от 19 см. Температурата на водата край Ново село е 16.3  градуса, край Оряхово е 17.2 градуса.", "date": "2019.10.24", "title": "Нивото на река Дунав при Ново село се е понижило с 16 см през изминалото денонощие"}
{"url": "http://www.focus-news.net/news/2019/10/24/2711528/rayonat-okolo-sgradata-na-vss-v-stolitsata-e-blokiran-ot-politsiya-i-protestirashti-dvizhenieto-e-spryano.html", "text": "Районът около сградата на ВСС е блокиран от полиция и протестиращи, предаде репортер на  Агенция „Фокус“ . Движението по ул. \"Екзарх Йосиф\" при ВСС е спряно, а полицията допуска преминаване в района след проверка на документи за самоличност и багаж. Пред сградата на ВСС са се събрали и десетки протестиращи, а поводът за тяхното недоволство е изслушването на единствения кандидат за нов главен прокурор Иван Гешев. Заседанието на ВСС започва в 10.00 часа. \r\nБояна МАРКОВА", "date": "2019.10.24", "title": "Районът около сградата на ВСС в столицата е блокиран от полиция и протестиращи, движението е спряно"}
{"url": "http://www.focus-news.net/news/2019/10/24/2711535/remontni-deynosti-se-izvarshvat-po-tretoklasniya-pat-mezhdu-gabrovo-i-uzana.html", "text": "Ремонтни дейности се извършват по третокласния път между областния център и Узана, в рамките на града. Реконструира се 1,3-километровата отсечка от Хаджицоневия мост до кръстовището за кв. „Радецки“, съобщават за  Радио „Фокус“ – Велико Търново  от Областно пътно управление – Габрово. През последните две години през участъка преминаваше строителната техника, ангажирана с изграждането на обходния път на града. Ремонтът се извършва без спиране на трафика като автомобилите преминават в платното, в което не се работи. Дейностите ще продължат до края на ноември. Условията за пътуване в региона са нормални. Времето е предимно слънчево, настилките – сухи. Трафикът е спокоен. За изминалото денонощие няма нови въведени ограничения. Пропаднал участък затруднява движението в отсечка по пътя между Габрово и село Стоманеците. От Областно пътно управление съветват шофьорите да са внимателни в участъка при км 7+060. Там една от лентите за движение е стеснена, като е поставена необходимата сигнализация. Ремонтните дейности продължават до края на месеца. Отворен за движение е проходът Шипка, но остава в сила забраната за ТИР-ове над 12 тона. Пропаднал участък затруднява движението по пътя между Габрово и върха. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на октомври. Същото предупреждение важи и за пътя между селата Селище и Стоките. Шофьорите трябва да карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 октомври.   \r\nЛуиза ТРАНЧЕВА", "date": "2019.10.24", "title": "Ремонтни дейности се извършват по третокласния път между Габрово и Узана"}
{"url": "http://www.focus-news.net/news/2019/10/24/2711537/zatvoreni-za-tezhkotovarni-avtomobili-nad-10-t-sa-prohodite-tvardishki-i-vratnik-v-oblast-sliven.html", "text": "Трафикът по пътищата в област Сливен е интензивен, но без задръствания. Пътните настилки са сухи и нормално проходими, съобщиха от  Областно пътно управление - Сливен . Затворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път II-66 Сливен – с. Старо село от км 2 до км 17 трябва да се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноември 2019 г. Движението по път III-555 с. Полско Пъдарево – с. Биково от км 0 до км 13 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срокът е до 31 октомври 2019 г.", "date": "2019.10.24", "title": "Затворени за тежкотоварни автомобили над 10 т са проходите Твърдишки и Вратник в област Сливен"}
{"url": "http://www.focus-news.net/news/2019/10/24/2711507/dvizhenieto-po-patya-srednogortsi-rudozem-v-oblast-smolyan-tryabva-da-se-osashtestvyava-s-povisheno-vnimanie-zaradi-remontni-deynosti.html", "text": "Нормално проходими са пътищата в областта. Това съобщи за    Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8611 Белица – Загражден от км 18+431 до км 19+981 трябва да се осъществява с повишено внимание поради извършване на ремонтни дейности. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.24", "title": "Движението по пътя Средногорци – Рудозем в област Смолян трябва да се осъществява с повишено внимание заради ремонтни дейности"}
{"url": "http://www.focus-news.net/news/2019/10/24/2711541/bezplatni-profilaktichni-pregledi-za-rak-na-gardata-shte-se-provedat-v-asenovgrad.html", "text": "Безплатни профилактични прегледи за рак на гърдата ще се проведат в Асеновград. Това съобщиха за  Радио „Фокус“ – Пловдив  от отдел „Връзки с обществеността“ на Общината. Безплатните прегледи се организират от Фондация „Една от 8” по съвместната програма на общината с Avon – „Бъди до мен”. Ще бъдат прегледани безплатно 200 жени в града. \r\nПрегледите ще се извършат в сградата на Общинското предприятие по „Туризъм” на адрес пл. „Акад. Николай Хайтов” 2, ет. 2 на датите 30 и 31 октомври и 1 ноември. Условието е жените да са на възраст от 20 до 65 години, да не са били диагностицирани с рак на гърдата и да не са бременни.  \r\nЖелаещите могат да се запишат за безплатен профилактичен преглед днес от 10.00 до 16.00 часа на телефон 0878 161718. Поради бързото изчерпване на часовете за прегледи, екипът на „Една от 8” призовава за разбиране и търпение. \r\nОбщина Асеновград приканва желаещите дами да се възползват от тази възможност и да станат част от инициативата.", "date": "2019.10.24", "title": "Безплатни профилактични прегледи за рак на гърдата ще се проведат в Асеновград"}
{"url": "http://www.focus-news.net/news/2019/10/24/2711538/mestni-izbori-2019-dzhon-loutan-i-btr-shte-peyat-v-podkrepa-na-kandidata-za-kmet-na-kyustendil-petar-paunov.html", "text": "Джон Лоутън и БТР ще пеят в подкрепа на Петър Паунов. Това съобщиха за  Радио „Фокус” – Кюстендил  от Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци”. Вокалът на „Юрая Хийп” Джон Лоутън, група Б.Т.Р., Ивайло Гюров и Формация „Фолк арт” ще пеят пред Драматичния театър в Кюстендил от 18.00 часа. Изпълнителите обещават истинско шоу на фенове от Кюстендил и цялата страна. Концертът е под надслов „с №67 за Кюстендил”. Музикантите излизат на една сцена заедно, за да подкрепят Петър Паунов и листата на Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци”. Концертът ще бъде поредното музикално събитие в Кюстендил. През последните 12 години десетки звезди от световната и национална музикална сцена гостуваха на града. Любителите на музиката и до днес не са забравили изявите на рок легендите от \"Биело Дугме\", \"Сребърни крила\", Глен Хюз, победителката в Евровизия Руслана, Ина, Хари Мата Хари, Андреа Баника, вокалът на „Дийп Пърпъл“ и „Рейнбоу“ Джо Лин Търнър и още много изпълнители и състави от страната и чужбина. Заедно с тях на една сцена се изявяват и талантливи групи и изпълнители от Кюстендил. Местна коалиция „ГЕРБ, СДС, ВМРО-Българско национално движение, Движение България на гражданите, Земеделски народен съюз, Обединени земеделци”.  \r\nВенцеслав ИЛЧЕВ", "date": "2019.10.24", "title": "Местни избори 2019: Джон Лоутън и БТР ще пеят в подкрепа на кандидата за кмет на Кюстендил Петър Паунов"}
{"url": "http://www.focus-news.net/news/2019/10/24/2711539/pss-dobri-sa-usloviyata-za-turizam-v-planinite.html", "text": "Добри са условията за туризъм в планината. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. По билата духа слаб вятър. Температурите са между 5 и 9 градуса. Съоръженията не работят. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.10.24", "title": "ПСС: Добри са условията за туризъм в планините"}
{"url": "http://www.focus-news.net/news/2019/10/24/2711544/pristanishte-varna-e-zatvoreno-za-manevrirane-poradi-magla.html", "text": "Пристанище „Варна“ е затворено за маневриране поради мъгла. Това съобщиха за  Радио „Фокус“ – Варна  от Координационния център на порта.  \r\nВълнението на морето ще е 1 - 2 бала. Температурата на морската вода е 19° - 20°. През деня ще е предимно слънчево и почти тихо. Максималните температури ще са между 19° и 24°.  \r\nДесислава ВАСИЛЕВА", "date": "2019.10.24", "title": "Пристанище „Варна“ е затворено за маневриране поради мъгла"}
{"url": "http://www.focus-news.net/news/2019/10/24/2711540/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания.  \r\nВенцеслав ИЛЧЕВ", "date": "2019.10.24", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/10/24/2711542/reuters-makron-predlozhi-izpalnitelniya-direktor-na-atos-za-nov-evrokomisar-ot-frantsiya.html", "text": "Франция предложи главния изпълнителен директор на компанията „Атос“ Тиери Бретон за свой кандидат в следващата Европейска комисия. Информацията бе разпространена от пресслужбата на президента Еманюел Макрон, две седмици след като първият кандидат на Париж за поста бе отхвърлен от депутатите в Европейския парламент, предава  Reuters . \r\nБретон, който беше финансов министър на Франция при покойния президент Жак Ширак, е изпълнителен директор на „Атос“ от 2009 г. насам. \r\n„Той е човек на действията, познава индустриалните въпроси отвътре и който, макар да е започнат с институциите в Брюксел, няма да има бюрократичен подход към европейските въпроси, което е важно за президента“, поясни представител на Елисейския дворец. \r\nПо-рано този месец европейските депутати отхвърлиха кандидатурата на Силви Гулард, първоначалния избор на Макрон за еврокомисар, което предизвика гняв в Париж. Французите обвиниха за ситуацията германските консерватори в парламента на ЕС. \r\nФренският лидер, който има желание да запази ключовото портфолио, което бе договорил с идващия председател на Европейската комисия Урсула Фон дер Лайен, поиска уверения от нея, че новият му кандидат ще бъде одобрен. „Портфолиото ще остане непроменено“, увериха от Елисейския дворец. \r\nВсяка държава-членка на ЕС определя кандидат за Комисията, който след това трябва да премине изслушване в ЕП. Въпреки консервативния си произход, Бретон подкрепи Макрон по време на кампанията му за президентските избори през 2017 г.  \r\n \r\n Тереза Герова", "date": "2019.10.24", "title": "Reuters: Макрон предложи изпълнителния директор на „Атос“ за нов еврокомисар от Франция"}
{"url": "http://www.focus-news.net/news/2019/10/24/2711548/api-do-1800-chasa-dvizhenieto-se-osashtestvyava-v-edna-lenta-ot-km-25-do-km-26-na-am-trakiya-v-posoka-sofiya-poradi-remont.html", "text": "До 18.00 часа днес движението се осъществява в една лента от км 25 до км 26 на АМ „Тракия“ в посока София поради ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ . Ограничено е движението в активната лента, трафикът преминава по изпреварващата лента. Участъкът е сигнализиран с пътни знаци.", "date": "2019.10.24", "title": "АПИ: До 18.00 часа движението се осъществява в една лента от км 25 до км 26 на АМ „Тракия“ в посока София поради ремонт"}
{"url": "http://www.focus-news.net/news/2019/10/24/2711543/api-vremenno-se-ogranichava-dvizhenieto-v-dvete-aktivni-lenti-pri-km-2-na-am-trakiya-v-posoka-sofiya-poradi-patnotransportno-proizshestvie.html", "text": "Временно се ограничава движението в двете активни ленти при км 2 на АМ „Тракия“ в посока София поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се осъществява в изпреварващата лента и се регулира от „Пътна полиция“.", "date": "2019.10.24", "title": "АПИ: Временно се ограничава движението в двете активни ленти при км 2 на АМ „Тракия“ в посока София поради пътнотранспортно произшествие"}
{"url": "http://www.focus-news.net/news/2019/10/24/2711545/40-sm-dostigna-nivoto-na-reka-dunav-pri-svishtov.html", "text": "Със 7 см се е понижило нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 40 см, а температурата на водата 17 градуса. И днес времето над българския участък на Дунав ще остане без съществена промяна. Ще е топло и слънчево за сезона. Максималните температури ще бъдат между 22° и 27°, малко по-ниски в източните райони.", "date": "2019.10.24", "title": "40 см достигна нивото на река Дунав при Свищов"}
{"url": "http://www.focus-news.net/news/2019/10/24/2711546/sofiyska-voda-vremenno-shte-prekasne-vodosnabdyavaneto-v-chast-ot-kv-boyana-na-25-oktomvri.html", "text": "„Софийска вода” временно ще прекъсне водоснабдяването в част от кв. „Бояна“ на 25 октомври. Това съобщиха от пресцентъра на  дружеството . \r\nВъв връзка с реконструкция на уличен водопровод на ул. „Шишманова конница“ в кв. „Бояна“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Брезите“ от ул. „Матей Преображенски“ до ул. „Шишманова конница“; ул. „Шишманова конница“ от ул. „Кикиш“ до ул. „Асен Георгиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шишманова конница“ ъгъла с ул. „Кикиш“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.24", "title": "„Софийска вода” временно ще прекъсне водоснабдяването в част от кв. „Бояна“ на 25 октомври"}
{"url": "http://www.focus-news.net/news/2019/10/24/2711552/mkd-makedoniya-iranska-teroristichna-kletka-e-planirala-napadeniya-v-albaniya.html", "text": "Албанската полиция съобщи, че е разбила иранска паравоенна мрежа, планирала нападения в страната, съобщава скопското електронно издание  МКД . \r\nСъгласно разпространената информация, клетката е планирала действия срещу прогонени членове на групировката „Муджахедин-е Калк“ (МЕК), която се бори срещу правителството в Техеран. \r\nНачалникът на полицията Арди Велиу твърди, че чуждестранно крило на Иранската революционна гвардия е управлявало „активна терористична клетка\", насочена към членове на групата на муджахедините в Албания. Той не разкри подробности за планираното нападение, нито дали има арестувани във връзка с разследването. \r\nВ изявлението на полицията се казва, че двама ирански служители по сигурността ръководят клетката от Техеран и че се предполага, че мрежата е свързана с престъпни групировки в Турция.  \r\nМЕК е забранена в Ирак, от 2012 г. е в списъка на Държавния департамент на САЩ на терористичните групировки.  \r\nМиналата година Албания изгони иранския посланик от страната заради предполагаеми незаконни дейности, които застрашават сигурността на Албания, припомня изданието. \r\n \r\n Тереза Герова", "date": "2019.10.24", "title": "МКД (Македония): Иранска терористична клетка е планирала нападения в Албания"}
{"url": "http://www.focus-news.net/news/2019/10/24/2711547/glavniyat-prokuror-sotir-tsatsarov-i-kandidatat-za-posta-mu-ivan-geshev-vlyazoha-v-sgradata-na-vss.html", "text": "Главният прокурор Сотир Цацаров и кандидатът за поста му Иван Гешев влязоха в сградата на ВСС, предаде репортер на  Агенция „Фокус“ . На пропускателния пункт откъм бул. Мария Луиза“ възникна за кратко спречкване между протестиращи и полиция. Движението в района е спряно, полицейското присъствие е засилено.  \r\nБояна МАРКОВА", "date": "2019.10.24", "title": "Главният прокурор Сотир Цацаров и кандидатът за поста му Иван Гешев влязоха в сградата на ВСС"}
{"url": "http://www.focus-news.net/news/2019/10/24/2711551/dete-na-godina-i-shest-mesetsa-izdirvat-politsai-ot-oblastna-direktsiya-na-mvr-veliko-tarnovo.html", "text": "Дете на година и шест месеца от стражишкото село Николаево издирват служители на Областна дирекция на МВР – Велико Търново. Това съобщи за  Радио „Фокус“ – Велико Търново  Марияна Христова, говорител на институцията. Момченцето е изчезнало, след като е било оставено без надзор. Сигнал за случая е подаден във вторник вечерта около 19.00 часа. Незабавно са предприети издирвателни мероприятия, които продължават и към този момент. Детето е обявено за общодържавно издирване. Действията се извършват под наблюдението на Районна прокуратура – Горна Оряховица. \r\nЛуиза ТРАНЧЕВА", "date": "2019.10.24", "title": "Дете на година и шест месеца издирват полицаи от Областна дирекция на МВР – Велико Търново"}
{"url": "http://www.focus-news.net/news/2019/10/24/2711554/83-godishna-zhena-e-zadarzhana-v-kyustendil-zaradi-pritezhanie-na-narkotichni-veshtestva.html", "text": "83-годишна жена е задържана в Кюстендил заради притежание на наркотични вещества, съобщиха от  Областна дирекция на МВР – Кюстендил . Полицаи са извършили проверка на 23 октомври във входа на жилищната сграда, където живее жената. У нея са открити опаковка с канабис и опаковка с амфетамин. Видът на наркотичните вещества е установен с полеви наркотест.  По случая е започнато досъдебно производство в Районно управление на МВР - Кюстендил, уведомен е дежурен прокурор.", "date": "2019.10.24", "title": "83-годишна жена е задържана в Кюстендил заради притежание на наркотични вещества"}
{"url": "http://www.focus-news.net/news/2019/10/24/2711556/mestni-izbori-2019-valeri-simeonov-v-zlatitsa-d-r-savovska-i-neyniyat-ekip-sa-dostoyni-hora-s-postizheniya-s-moral-i-chuvstvo-za-dalg.html", "text": "Д-р Савовска и нейният екип са достойни хора, с постижения, с морал и чувство за дълг, познати на гражданите на Златица. Това каза Валери Симеонов, лидер на НФСБ, на среща с избиратели в общината.  \r\nНа срещата присъстваха Венера Тодорова, координатор на НФСБ за София и областта, кандидатите за общински съветници д-р Валентина Великинска, Недка Манолова, Стоянка Хараламтиева, инж. Марин Найденов, Силвия Михова и Валентина Данкова, съобщиха от пресцентъра на  НФСБ . \r\n„Аз и маят екип сме готови да поемем отговорността и знаем как да направим така, че нашата община да се развива и модернизира“, каза д-р Савовска. „Търсим вашето доверие и предлагаме всичко, с което разполагаме – висок морал, достойнство, трудолюбие и компетентност“, посочи тя.", "date": "2019.10.24", "title": "Местни избори 2019: Валери Симеонов в Златица: Д-р Савовска и нейният екип са достойни хора, с постижения, с морал и чувство за дълг"}
{"url": "http://www.focus-news.net/news/2019/10/24/2711553/mestni-izbori-2019-mladezhite-ot-bsp-krasotata-nad-asenovgrad-e-nasha-grizha-da-ya-pazim.html", "text": "Ентусиазирани младежи почистиха натрупалото се незаконно сметище по пътя към параклиса „Св. Димитър“. Това съобщиха от пресцентъра на  БСП - Асеновград . Красотата над Асеновград, потънала в прегръдките на Родопите, е наша грижа, затова се събрахме в тази акция. Категорично тя няма да е последна, а и вярваме, че ще имаме и последователи. Защото това е „заразно дело“, заявиха младите асеновградчани, сред които бяха и младежите от листата за кандидати за общински съветници от „БСП за България“ -  Асеновград. Автомобилни гуми, оцветени в зелено и старателно подредени, се преобразиха тутакси във вид на кош за отпадък, прилежно затворен с тас наместо капак.  \r\nМладежите-социалисти поеха ангажимент инициативата да бъде превърната в периодична екооперация за този район, а и за останалите прекрасни кътчета над Асеновград. Инициаторката Краси Йовкова пък бе особено щастлива, защото идеята ѝ стана красива реалност и също обеща, че скоро акцията ще бъде още по-мащабна. „За да се научим, че чистата природа е удовлетворение за всички“, каза тя.", "date": "2019.10.24", "title": "Местни избори 2019: Младежите от БСП: Красотата над Асеновград е наша грижа, да я пазим"}
{"url": "http://www.focus-news.net/news/2019/10/24/2711555/evrokomisaryat-mariya-gabrieldnes-poveche-ot-vsyakoga-visokokachestveno-obrazovanie-oznachava-da-podgotvim-mladite-hora-za-zhivot-i-razvitie-v-sveta-na-tsifrovite-tehnologii.html", "text": "Днес повече от всякога висококачествено образование означава да подготвим младите хора за живот и развитие в света на цифровите технологии. Това каза еврокомисарят Мария Габриел на откриването на конференция по е-образование, предаде репортер на  Агенция „Фокус“ . \"Много силно послание изпраща новата Европейска комисия (ЕК). Образованието, уменията, научните изследвания, иновациите ще бъдат може би за първи път толкова  високо в европейският дневен ред. Разбира се, това не трябва веднага удовлетворени\", каза още тя. \r\n\"Предстои предизвикателство - да го изпълним със съдържание, нови резултати и с нови още по-иновативни отговори на предизвикателства. Всички знаем колко е важно  качественото образование, което да позволява на всеки един да реализира своя потенциал като личност, като професионалист. Това е наистина едно от най-важните неща за успеха на европейското общество. Но днес се намираме в епоха на бърз технологичен преход. Затова всички знаем колко важно е все още усилено да работим за да може образователните системи да продължават да, се адаптира към новите реалности\", допълни още Мария Габриел.  \r\nТеодора ПАТРОНОВА", "date": "2019.10.24", "title": "Еврокомисарят Мария Габриел:Днес повече от всякога висококачествено образование означава да подготвим младите хора за живот и развитие в света на цифровите технологии"}
{"url": "http://www.focus-news.net/news/2019/10/24/2711549/zapochna-protestat-v-podkrepa-na-ivan-geshev-pred-sgradata-na-vss-v-stolitsata.html", "text": "Започна протестът в подкрепа на Иван Гешев, предаде репортер на  Агенция „Фокус“ . Протестиращите скандират: „Гешев“, носят плакати: България над всичко“; „Гешев – шерифът над народа“, „Гешев достоен“ и други. Пред ВСС са се събрали стотици протестиращи. Металните ограждения пред ВСС \r\nНа място има жандармерия, полиция. Преминаването в района се допуска само след проверка на лична карта и багаж.  \r\nБояна МАРКОВА", "date": "2019.10.24", "title": "Започна протестът в подкрепа на Иван Гешев пред сградата на ВСС в столицата"}
{"url": "http://www.focus-news.net/news/2019/10/24/2711558/aleksandar-vuchich-v-bia-sarbiya-tryabva-da-zapazi-nezavisimostta-vav-vzimaneto-na-resheniya-za-svoyata-sadba-i-voenniya-si-neutralitet.html", "text": "Пред Сърбия са изключително тежки времена, а нейната най-важна цел е да запази мира, свободата и независимостта във взимането на решения за нейната съдба. Това каза президентът на страната Александър Вучич на церемония по повод отбелязването на годишнината на Службата за сигурност и информация (БИА – спецслужбите), пише белградският ежедневник  „Политика“ . \r\n„А това означава независима служба. Нашата БИА трябва да си сътрудничи с всички, но в нея няма място за онези, които работят за други държави. Имате само една страна. Работите винаги само за Сърбия. Това е предпоставка, за да можем да запазим Сърбия като военно неутрална, независима, суверенна държава, която взима сама решенията за себе си и своето бъдеще“, заяви Вучич. \r\nПрезидентът подчерта, че най-важната цел е запазването на мира и стабилността в региона и в Сърбия и че чрез прилагането на всички съвременни методи и знания на БИА се прави всичко, което може, за да бъде запазен и гарантиран мира и стабилността. \r\n„Пред нас е изключително трудна политическа ситуация и ситуация със сигурността и много предизвикателства, с които трябва да се справим. Не само заради регионалните проблеми, отношенията с Прищина, но и поради други фактори, който трябва да бъдат предмет на вниманието на БИА - многообразните, многостранни интереси на различни заинтересовани страни на различни участници, големи и мощни държави, преплитането на техните интереси в нашата страна, която ние имаме задължение да защитаваме. Сърбия ще си сътрудничи с всички“, каза Вучич. \r\nТой коментира и сръбско-албанските отношения, като подчерта, че никой не позволява на сърбите и албанците да се договорят и всички смятат, че трябва да се бъркат в тези отношения, сякаш живеят в този регион. \r\n„Трябва да се помирим с тях, но трябва да укрепим позицията си, независимостта и армията си, не за да победим някого във военен конфликт, а за да гарантираме сигурността си и да не се повтаря 1999 година“, подчерта сръбският президент. \r\nВучич инструктира членовете на БИА да имат предвид по всяко време и при всяка мисъл, че единствената работа, която вършат, най-важното и най-святото, е да защитават интересите на Сърбия, да бъдат единни, да бъдат твърди, смели и за тях да е отправна точка и най-важната цел запазването на свободата и суверенитета на Сърбия. Той заяви, че ще продължат да се полагат усилия за подобряване на жизнения стандарт на служителите на БИА. \r\n„Увеличаваме доходите в реално изражение. Ние сме малки спрямо световните служби, но скоростта на напредъка, растежът на доходите в нашите служби не е по-бавен в сравнение с тях. Ще продължим да ускоряваме преоборудването на нашата услуга“, заяви президентът на Сърбия. \r\nВучич заяви, че Белград моли партньорите си да зачитат неговата независимост, суверенитет и правото му да взима собствени решения. Той каза, че в икономически план е трудно да си спомним за по-добри години, защото всички данни показват, че постигаме бърз напредък, което, според него, може да се види в оборудването на БИА. \r\nСръбският президент изрази убеждението си, че в съвременния свят никой не може да направи нищо сам, но само чрез взаимодействие и сътрудничество в сложна система може да има полза за хората и страната. \r\n \r\nПревод и редакция:", "date": "2019.10.24", "title": "Александър Вучич в БИА:  Сърбия трябва да запази независимостта във взимането на решения за своята съдба и военния си неутралитет"}
{"url": "http://www.focus-news.net/news/2019/10/24/2711557/stabilno-e-sastoyanieto-na-namushkanoto-ot-bashta-si-dete-vav-varna.html", "text": "Към този момент състоянието на 7-годишното дете, което беше намушкано от баща си във Варна, е стабилно. То е настанено в МБАЛ „Св. Анна“ в града и още вчера е претърпяло една операция. Това съобщиха за  Радио „Фокус“ – Варна  от здравното заведение.  \r\nОкръжната прокуратура в града ръководи досъдебно производство срещу бащата на детето за опит за убийство. Момчето е било намушкано с нож от 42-годишния Борислав И. Мъжът е бил наркозависим и сега е бил включен в метадонова програма. Той ще бъде настанен в психиатрична болница, тъй като по мнението на психиатрите е опасен за себе си и за околните. Опитът за убийство е станал вчера сутринта около 7.30 часа в дома на семейството. Майката работи в чужбина. \r\nДиана СТОЕВА", "date": "2019.10.24", "title": "Стабилно е състоянието на намушканото от баща си дете във Варна"}
{"url": "http://www.focus-news.net/news/2019/10/24/2711563/tovaren-avtomobil-prevozvasht-bira-e-avariral-na-patya-sofiya-kulata-pri-selo-barakovo-nyama-postradali.html", "text": "Възстановено е движението по пътя София – Кулата при село Бараково в област Кюстендил. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Около 6.30 часа товарен автомобил превозващ бира е аварирал в района на кръговото кръстовище при село Бараково, което е наложило ограничение за движение на моторни превозни средства в участъка. Пътят е почистен от изсипалия се товар и движението е възстановено. Няма пострадали хора. \r\nВенцеслав ИЛЧЕВ", "date": "2019.10.24", "title": "Товарен автомобил, превозващ бира, е аварирал на пътя София – Кулата при село Бараково, няма пострадали"}
{"url": "http://www.focus-news.net/news/2019/10/24/2711559/bez-problemi-se-izvarshva-preminavaneto-prez-granichnite-punktove-v-oblast-blagoevgrad.html", "text": "Без проблеми се извършва преминаването през граничните пунктове в Благоевградска област. Това съобщиха за  Радио „Фокус“ – Пирин  от Главна дирекция „Гранична полиция“. Трафикът на ГКПП „Кулата“, „Илинден“, „Станке Лисичково“ и „Златарево“ е обичайно натоварен за делничен ден.  \r\nЛивия НИНОВА", "date": "2019.10.24", "title": "Без проблеми се извършва преминаването през граничните пунктове в област Благоевград"}
{"url": "http://www.focus-news.net/news/2019/10/24/2711561/ogranicheno-e-dvizhenieto-po-tretoklasen-patya-avtomagistrala-struma-lozenitsa-do-10-km-poradi-rehabilitatsiya-na-patya.html", "text": "Движението по третокласен път 109 автомагистрала „Струма“ – Лозеница от км 0 до км 10+754 е ограничено за всички моторни превозни средства поради рехабилитация на пътя. Това съобщиха за  Радио „Фокус“ – Пирин  от Областно пътно управление – Благоевград. До 31 декември преминаването ще се извършва по обходен маршрут както следва: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. В Област Благоевград няма въведени други ограничения за движението на леки и товарни автомобили. Към този час трафикът по основните пътни направления – автомагистрала „Струма“, главен път Е-79 и второкласен път Симитли – Гоце Делчев се осъществява нормално. През изминалата нощ не са регистрирани тежки пътни инциденти. Повишена опасност от падащи камъни има в Кресненското дефиле, също и в района на проходите Предел и Папаз Чаир.  \r\nЛивия НИНОВА", "date": "2019.10.24", "title": "Ограничено е движението по третокласен пътя автомагистрала „Струма“ – Лозеница до 10 км поради рехабилитация на пътя"}
{"url": "http://www.focus-news.net/news/2019/10/24/2711562/mestni-izbori-2019-brifing-vav-vrazka-sas-sazdadenata-organizatsiya-okolo-predstoyashtite-izbori-shte-se-provede-v-odmvr-blagoevgrad.html", "text": "От 10.30 часа в сградата на ОДМВР - Благоевград ще се проведе брифинг във връзка със създадената организация за обезпечаване на реда и сигурността преди, по време и след края на предстоящите избори за общински съветници и за кметове в населените места. Това съобщиха от  ОДМВР – Благоевград.", "date": "2019.10.24", "title": "Местни избори 2019: Брифинг във връзка със създадената организация около предстоящите избори ще се проведе в ОДМВР – Благоевград"}
{"url": "http://www.focus-news.net/news/2019/10/24/2711564/yuliya-tsinz-ova-kakto-v-samoto-y-nachalo-misiyata-na-stolichna-biblioteka-e-da-sabira-sahranyava-i-pravi-dostapno-ogromnoto-knizhno-bogatstvo.html", "text": "Както в самото й начало, мисията на библиотеката е да събира, съхранява и прави достъпно огромното книжно богатство. Това каза директорът на Столична библиотека Юлия Цинзова в интервю за  Агенция „Фокус“  по повод 91-годишнината от създаването на библиотеката. „Архив – документален и информационен за историята, културния, стопанския и икономическия живот на София и, разбира се, немалка част на България. С различни средства вече включително дигитализация на нейните фондове с много електронни бази данни и дигитални платформи прави това огромно богатство все по-широко достъпно до все повече и различни читателски публики у нас и в чужбина“, каза още  \r\nДеница КИТАНОВА \r\n \r\n Пълният текст на интервюто четете в раздел „Мнение“ .", "date": "2019.10.24", "title": "Юлия Цинз ова: Както в самото й начало, мисията на Столична библиотека е да събира, съхранява и прави достъпно огромното книжно богатство"}
{"url": "http://www.focus-news.net/news/2019/10/24/2711566/evrokomisar-gabriel-mariya-tsifrovoto-obrazovanie-e-osnoven-prioritet-na-balgariya.html", "text": "Единият от ангажиментите, който поех пред Европейския парламент в рамките на една година да бъде актуализиран планът за действие в областта на цифровото образование. Това каза еврокомисарят Мария Габриел на откриването на конференция за е-образование, предаде репортер на  Агенция „Фокус“ . „Предстои ни една година, в която ясно да видим резултати и да очертаем  нови задачи. Гордея се, че цифровото образование е основен приоритет на България. Искам да благодаря за положителните промени, които виждаме – класните стаи, за въвеждането на новите технологии и обученията на учителите. Това е, може би, един от ключовите елементи, цялостен подход“, заяви Мария Габриел.  \r\n„Това, според мен, трябва да запазим и в следващата работа на ЕК. Учителите, училищните ръководители, учениците, родителите да бъдат заедно в основата на каквато и реформа или бъдещи действия в образованието, за да може тя да бъде успешна“, добави още еврокомисарят.   \r\n„Всички знаем, че свързаността е първото условие за предприемане на каквито и да било усилия за цифровизация. Последното ни проучване за използването на  информационни и комуникационни технологии в училище показва, че има значителна разлика дела на учениците, които учат в училище с високоскоростен интернет. Това ще продължава да бъде едно голямо предизвикателство“, каза Мария Габриел. \r\nТеодора ПАТРОНОВА", "date": "2019.10.24", "title": "Еврокомисар Габриел Мария: Цифровото образование е основен приоритет на България"}
{"url": "http://www.focus-news.net/news/2019/10/24/2711569/prodalzhava-remontat-na-chast-ot-tretoklasniya-pat-dobrich-s-balik.html", "text": "Продължава ремонтът на част от третокласния път Добрич – с. Балик, предаде кореспондент на  Радио „Фокус” – Варна . Движението на автомобили трябва да се осъществява с повишено внимание по отсечката, където се ремонтира асфалтова настилка. Участъкът е сигнализиран с пътни знаци. Движението по път III-207 Кочмар – Тервел от км 51+850 до км 52+860 в град Тервел също трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Дейностите и по двете отсечки е предвидено да продължат до 31 октомври тази година. Няма въведени промени в движението на автомобили в областта по републиканската пътна мрежа. В ремонт е част от третокласния път III-207 Тервел – Честименско и крайбрежният път Балчик – Каварна. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище.  \r\nВ Добрич времето е мъгливо, духа слаб вятър, температурата на въздуха е около 13 градуса.  \r\nЖулиета НИКОЛОВА", "date": "2019.10.24", "title": "Продължава ремонтът на част от третокласния път Добрич – с. Балик"}
{"url": "http://www.focus-news.net/news/2019/10/24/2711560/tass-ruskata-voenna-politsiya-shte-bade-razpolozhena-na-dva-kilometra-ot-siriyskata-granitsa-s-turtsiya.html", "text": "Базата на руската военна полиция ще бъде разположена в околностите на сирийския град Кобани (Айн ал-Араб), на около два километра от границата с Турция. Това поясни Игор Серицки, представител на командването на руските сили в Сирия, предава  TACC . \r\n„Според споразуменията, постигнати между президентите на Руската федерация и Република Турция [Владимир Путин и Реджеп Тайип Ердоган], от обяд на 23 октомври военни части на Руската федерация започнаха патрулиране по сирийско-турската граница. В зоната на патрулирането влиза и град Айн ал-Араб , отвъд Ефрат нашата военна полиция все още не е била. Базата се намира на граничния пункт на няколко километра от града и на два километра от турска територия“, поясни Серицки. \r\nТой отбеляза, че базата се намира на доминираща височина и е оборудвана, включително с комуникационен център. Оттук руската военна полиция заедно със сирийските граничари ще контролират изтеглянето на кюрдските формирования от граничната зона. \r\n \r\n Тереза Герова", "date": "2019.10.24", "title": "ТАСС: Руската военна полиция ще бъде разположена на два километра от сирийската граница с Турция"}
{"url": "http://www.focus-news.net/news/2019/10/24/2711567/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Нови нарушения от страна на Турция на гръцкото въздушно пространство, кандидатурата на Зоран Заев за премиерския пост в Северна Македония за изборите догодина, очакванията за възобновяване на диалога между Белград и Прищина, както и реч на сръбския президент Александър Вучич за годишнината от основаване на разузнавателната служба на страната са част от основните теми, върху които акцентират водещите балкански печатни издания. \r\n \r\n*** \r\n  Пред Сърбия са изключително тежки времена, а нейната най-важна цел е да запази мира, свободата и независимостта във взимането на решения за нейната съдба. Това каза президентът на страната Александър Вучич на церемония по повод отбелязването на годишнината на Службата за сигурност и информация (БИА – спецслужбите), пише белградският ежедневник  „Политика“ . \r\n„А това означава независима служба. Нашата БИА трябва да си сътрудничи с всички, но в нея няма място за онези, които работят за други държави. Имате само една страна. Работите винаги само за Сърбия. Това е предпоставка, за да можем да запазим Сърбия като военно неутрална, независима, суверенна държава, която взима сама решенията за себе си и своето бъдеще“, заяви Вучич. \r\nПрезидентът подчерта, че най-важната цел е запазването на мира и стабилността в региона и в Сърбия и че чрез прилагането на всички съвременни методи и знания на БИА се прави всичко, което може, за да бъде запазен и гарантиран мира и стабилността. \r\n„Пред нас е изключително трудна политическа ситуация и ситуация със сигурността и много предизвикателства, с които трябва да се справим. Не само заради регионалните проблеми, отношенията с Прищина, но и поради други фактори, който трябва да бъдат предмет на вниманието на БИА - многообразните, многостранни интереси на различни заинтересовани страни на различни участници, големи и мощни държави, преплитането на техните интереси в нашата страна, която ние имаме задължение да защитаваме. Сърбия ще си сътрудничи с всички“, каза Вучич. \r\nТой коментира и сръбско-албанските отношения, като подчерта, че никой не позволява на сърбите и албанците да се договорят и всички смятат, че трябва да се бъркат в тези отношения, сякаш живеят в този регион. \r\n„Трябва да се помирим с тях, но трябва да укрепим позицията си, независимостта и армията си, не за да победим някого във военен конфликт, а за да гарантираме сигурността си и да не се повтаря 1999 година“, подчерта сръбският президент. \r\nВучич инструктира членовете на БИА да имат предвид по всяко време и при всяка мисъл, че единствената работа, която вършат, най-важното и най-святото, е да защитават интересите на Сърбия, да бъдат единни, да бъдат твърди, смели и за тях да е отправна точка и най-важната цел запазването на свободата и суверенитета на Сърбия. Той заяви, че ще продължат да се полагат усилия за подобряване на жизнения стандарт на служителите на БИА. \r\n„Увеличаваме доходите в реално изражение. Ние сме малки спрямо световните служби, но скоростта на напредъка, растежът на доходите в нашите служби не е по-бавен в сравнение с тях. Ще продължим да ускоряваме преоборудването на нашата услуга“, заяви президентът на Сърбия. \r\nВучич заяви, че Белград моли партньорите си да зачитат неговата независимост, суверенитет и правото му да взима собствени решения. Той каза, че в икономически план е трудно да си спомним за по-добри години, защото всички данни показват, че постигаме бърз напредък, което, според него, може да се види в оборудването на БИА. \r\nСръбският президент изрази убеждението си, че в съвременния свят никой не може да направи нищо сам, но само чрез взаимодействие и сътрудничество в сложна система може да има полза за хората и страната. \r\n \r\n*** \r\n  Изтребители от ВВС на Турция са навлезли в Атинския регион за полетна информация, прелитайки над остров Ро близо до Кастелоризо, съобщава електронното издание на гръцкия вестник  Kathimerini , като уточнява, че поредното нарушение на въздушното пространство на страната е регистрирано в следобедните часове на сряда.  \r\nСпоред Генералния щаб на Гръцката национална отбрана, двойка турски F-16 са прелетели над Ро на височина 28 000 фута в 3:11 часа местно време (съвпада с българското време). Друга двойка турски самолети са преминали над същия остров на 22 000 фута височина две минути по-късно. \r\nВъв всички случаи турските самолети са били прихванати в съответствие с международните правила, увериха военните на Атина. \r\nВ понеделник турски безпилотен летателен апарат (БпЛА) прелетя над Ро на 20 000 фута, а във вторник турски изтребители отново прелетяха над острова на два пъти, на височина съответно 19 000 фута и 27 000 фута. \r\n \r\n*** \r\n  Лидерът на СДСМ и настоящ министър-председател на Северна Македония Зоран Заев потвърди кандидатурата си за премиерския пост на предстоящите предсрочни парламентарни избори през април догодина, съобщава електронното издание на скопския вестник  „Независен“ . \r\n„Ще ръководя кампанията, ще бъда кандидат за министър-председател, но това ще решат партийните и коалиционните органи. Щастлив съм да се посветя на партията и коалицията... Търся нов, чист, цял мандат, за да продължа напред. Сега топката е в полето гражданите и те ще ни дадат посоката, от която се нуждаем. СДСМ ще предложи модернизиран екип и модернизирана програма“, увери Заев. \r\nНа въпрос дали Оливър Спасовски ще бъде новият служебен премиер, Заев отговори, че въпросът ще бъде изяснен в края на месец декември. \r\n„Бих привлякъл Оливър Спасовски в партията заедно с генералния секретар на партията Люпчо Николовски, за да ръководи кампанията. Спасовски беше секретар и има опит, но в същото време трябва да обърнем внимание на държавните дела“, поясни македонският премиер. \r\nТой посочи, че те нямат причина за бързане. „В края на декември ще вземем решението за координация в СДСМ, а след това и с коалиционните партньори за това кой ще бъде служебен ще премиер, кой ще бъде заместник-министър на вътрешните работи и труда и социалната политика, а опозицията ще вземе решение за техните постове“, подчерта Заев. \r\n \r\n*** \r\n  Специалният пратеник на САЩ за Западните Балкани Матю Палмър подчерта, че Косово и Сърбия сами трябва да решат дали въпросът за границите ще бъде обсъден като част от усилията за нормализиране на двустранните им отношения, съобщава електронното издание на прищинския ежедневник  Koha Ditore . \r\nПо време на изслушване в Комисията по външни работи на Сената на САЩ Палмър заяви, че САЩ искат да сключат споразумение, което трябва да бъде приобщаващо. \r\n„Това, което бихме искали да видим, е стабилно споразумение.. Мисля, че е важно да бъде постигнато цялостно споразумение, което представлява пълна нормализация, която е многоизмерна; тя трябва да обхваща сигурността, политиката, икономиката, търговията и културата“, цитира изданието думите на Палмър, предадени от  Voice of America . \r\nЩо се отнася до това дали границите може или не може да бъдат част от цялостно решение, зависи от самите страните, допълни американският дипломат.  \r\nОтносно опасенията за въздействието на промяната на границите между Косово и Сърбия в други части на региона, Палмър заяви: „Абсолютно разбирам аргумента с кутията на Пандора, който накара много наблюдатели на Балканите да си зададат въпроса какво ще се случи с другите граници на Балканите, ако тези между Косово и Сърбия бъдат променени. Мисля, че притесненията им са основателни. И ако страните продължат да обсъждат тези въпроси, то тогава трябва да продължим да работим и да преценим дали това е риск, който може да бъде управляван правилно“.  \r\nПалмър заяви, че партиите в Косово, които спечелиха предсрочните парламентарни избори, са дали ясно да се разбере, че не искат да преговарят по въпроса за границите. Дипломатът подчерта, че към настоящия момент работи съвместно с Ричард Гренел, пратеник на президента на САЩ за мирните преговори,  с цел намиране на път обратно към преговорите между Белград и Прищина.  \r\nПалмър препоръча на новата власт в Косово да премахне митата за вноса на сръбски стоки в страната, а официален Белград – да прекрати кампанията си за лобиране с цел оттеглянето на признанията на независимостта на най-младата държава на Балканите. Именно така ще бъде създадена възможност за възобновяване на диалога, изрази увереност американският дипломат.  \r\nПалмър определи изборите на 6 октомври в Косово като много важни за Косово, като подчерта, че „това ще бъде първото правителство без силите, които последваха бившата Армия за освобождение Косово... без тежестта на миналото\". \r\n„Резултатите доказват желанието на гражданите за промяна\", подчерта Палмър, отбелязвайки, че се очаква новото правителство да бъде сформирано от движението „Самоопределение“ и  Демократичната лига на Косово (ДЛК).  \r\n„За първи път „Самоопределение“ побеждава на избори. Познавам (Албин) Курти, но как ще се държи в правителството остава неясно “, коментира Палмър. „Надявам се да да съставят правителство бързо“, тъй като има „работа, която трябва да бъде свършена, преди страните да седнат на масата за преговори“. \r\nПалмър разкритикува Европейския съюз, че не е започнал преговори за членство с Албания и Северна Македония, което според него „изпраща грешни послания до Прищина и Белград\". \r\n***", "date": "2019.10.24", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/10/24/2711568/zapochna-zasedanieto-na-plenuma-na-vss.html", "text": "Започна заседанието на Пленума на ВСС, предаде репортер на  Агенция „Фокус“ . Заседанието бе открито от министъра на правосъдието Данаил Кирилов. На него присъстват членовете на двете колегии на ВСС, гл. прокурор Сотир Цацаров, председателят на ВКС Лозан Панов. Там е  и кандидатът за главен прокурор Иван Гешев. Дневният ред предвижда неговото изслушване. То е част от процедурата за избор на главен прокурор, която бе открита на 15 юли 2019 г.  Иван Гешев бе предложен от членовете на Прокурорската колегия на ВСС. Други предложения за поста главен прокурор не бяха направени. Съгласно Закона за съдебната власт такива предложения можеха да правят не по-малко от трима от членовете на съответната колегия на Висшия съдебен съвет, както и министърът на правосъдието.  \r\nДеница КИТАНОВА", "date": "2019.10.24", "title": "Започна заседанието на Пленума на ВСС"}
{"url": "http://www.focus-news.net/news/2019/10/24/2711565/aneliya-i-kristiyan-nalbantovi-ot-pomorie-specheliha-10-medala-ot-mezhdunaroden-festival-na-izkustvata.html", "text": "8 златни и 2 сребърни медала е равносметката от участието на поморийските таланти Анелия и Кристиян Налбантови в XV Юбилеен международен фестивал на изкуствата „Кръстопът на музите”, провел се в столицата преди дни. Това съобщиха от пресцентъра на  Община Поморие . Децата, чийто вокален педагог е Анета Драгнева-Данаилова от ЦПЛР ОДК – Поморие, спечелиха 3 първи места в категория “БГ песен” – по едно като солисти и едно като дует. Очарователните брат и сестра бяха аналогично оценени и в категория „Световен хит”. При номинациите за „Мюзикъл” дуетът се класира на второ място. \r\nАни и Крис участваха в гала-концерта на фестивала в НДК и получиха покани за селекцията за престижния международен конкурс „Славянски базар” 2020 във Витебск, Беларус.", "date": "2019.10.24", "title": "Анелия и Кристиян Налбантови от Поморие спечелиха 10 медала от международен фестивал на изкуствата"}
{"url": "http://www.focus-news.net/news/2019/10/24/2711575/vazstanoveno-e-dvizhenieto-po-pat-i-1-sofiya-kulata-v-rayona-na-kragovoto-krastovishte-pri-s-barakovo.html", "text": "Възстановено е движението по път I-1 София - Кулата в района на кръговото кръстовище при с. Бараково. Това съобщиха от пресцентъра на  Агенция „Пътна инфраструктура“ .", "date": "2019.10.24", "title": "Възстановено е движението по път I-1 София - Кулата в района на кръговото кръстовище при с. Бараково"}
{"url": "http://www.focus-news.net/news/2019/10/24/2711574/sport-bozhidar-andreev-specheli-evropeyska-titla-v-bukuresht.html", "text": "Божидар Андреев стана европейски шампион в категория 81 килограма на първенство по вдигане на тежести до 23 години в Букурещ. Българинът не остави никакви шансове на конкурентите си и завърши на първо място. \r\nАндреев спечели с три златни медала, след като бе най-добър и в двете движения. Той постигна 163 килограма в изхвърлянето, 198 в изтласкването и двубой от 361 килограма.", "date": "2019.10.24", "title": "Спорт: Божидар Андреев спечели европейска титла в Букурещ"}
{"url": "http://www.focus-news.net/news/2019/10/24/2711576/evrokomisar-mariya-gabriel-po-malko-ot-10-ot-uchenitsite-v-selata-i-malkite-gradove-imat-dostap-do-visokoskorosten-internet-v-uchilishte.html", "text": "Искам да се обърна към учителите да използват все по-често масивните онлайн курсове. Това каза еврокомисарят Мария Габриел на откриването на конференция за е-образование, предаде репортер на  Агенция „Фокус“ . „Периодично Европейската комисия (ЕК) ги дава на всеки един, който желае да се запише. Не е задължително да си учител по информационни комуникационни технологии. Всеки един може в рамките на тези пет седмици, докато тече курсът да има достъп до безплатни материали, които да му позволят в училище да привлече още повече деца към отговорното използване на технологии. Наше проучване показва, че подпомагането на един учител да използва компютърна програма, лаптоп, има много по-голямо въздействие от предоставеното на таблет на всеки един ученик в класа. Затова със сигурност ще продължа да подкрепям тази инициатива“, обясни тя. „Днес, на европейско ниво, по-малко от 10% от учениците в селата и малките градове имат достъп до високоскоростен интернет в училище. Затова предложихме в следващия програмен период 2021-2027 да има нов инструмент за финансиране на свързаността на училищата. Радвам се, че срещаме много положителни реакции и от Европейския парламент, и от Съвета“, допълни още Мария Габриел.  \r\n„Много би ми се искало инициативата Wi fi for you, която е свързана с безплатния високоскоростен интернет на обществени места да бъде такава инициатива за европейските училища. Ще отстоявам много силно тази инициатива, така че да има възможност европейски средства да бъдат предоставена тази свързаност на всички училища в Европа, които говорим. Европейската седмица на програмирането току-що приключи. Гордея се, че имаме нов рекорд – 67 321 събития спрямо 43 хиляди миналата година. Гордея се с това, че със сигурност, че открием, че има още повече училища, които са се включили в тази Европейска седмица на програмирането“, добави Габриел.    \r\nТеодора ПАТРОНОВА", "date": "2019.10.24", "title": "Еврокомисар Мария Габриел: По-малко от 10% от учениците в селата и малките градове имат достъп до високоскоростен интернет в училище"}
{"url": "http://www.focus-news.net/news/2019/10/24/2711570/desetki-protestirashti-blokiraha-tramvaynata-liniya-na-ul-ekzarh-yosif-v-stolitsata.html", "text": "Десетки протестиращи блокираха трамвайната линия на ул. \"Екзарх Йосиф\", предаде репортер на  Агенция \"Фокус\" . Протестиращите скандираха отстрани на сградата на ВСС в подкрепа на Иван Гешев. Те носеха  плакати, на които пише: \"Гешев - достойният  главен прокурор\". \r\nВсеки момент се очаква да започне заседанието на пленума на ВСС за изслушване на Иван Гешев за главен прокурор. \r\nБояна МАРКОВА", "date": "2019.10.24", "title": "Десетки протестиращи блокираха трамвайната линия на ул. \"Екзарх Йосиф\" в столицата"}
{"url": "http://www.focus-news.net/news/2019/10/24/2711571/politsai-ohranyavat-obshtestveniya-red-na-teritoriyata-na-stolitsata-vav-vrazka-s-protestite.html", "text": "За днес пред сградата на ВСС са били заявени в Столичната община две прояви с противоположни позиции. Това съобщиха от пресцентъра на  МВР . Първата от тях по време е съгласувана от Столична община и е допусната на ул. „Екзарх Йосиф“. Втората не е съгласувана по причина, че е за същия час и място и е предложена алтернативна локация – на ул. „Княз Борис I“. Причината е недопускане на напрежение. Полиция е на място и следи за спазване на обществения ред.", "date": "2019.10.24", "title": "Полицаи охраняват обществения ред на територията на столицата във връзка с протестите"}
{"url": "http://www.focus-news.net/news/2019/10/24/2711573/mestni-izbori-2019-zapochna-razpredelenieto-na-byuletinite-za-chetirinadesette-obshtini-v-oblast-blagoevgrad.html", "text": "Започна разпределението на бюлетините за четиринадесетте общини в област Благоевград, предаде репортер на  Радио „Фокус“ – Пирин . Тази сутрин беше разпечатано помещението, намиращо се в Митница „Югозападна“, в което бяха съхранявани всички хартиени бюлетини за всяка една от четиринадесетте общини в областта. Самата врата бе отворена със закъснение, заради проблем с ключалката, но след намеса на специалист, ситуацията бе разрешена.  \r\nСпоред областния управител на Благоевград Бисер Михайлов изборните книжа са с общо тегло 12.5 тона. „Днес в присъствието на представителите на четиринадесетте общински избирателни комисии помещението беше разпечатано при изключително строги мерки за сигурност, заедно с служителите на ОДМВР – Благоевград и представителите на общинските избирателни комисии предстои бюлетините да бъдат транспортирани до самите общини“, каза още Михайлов. Той добави, че следващата стъпка, която ще бъде предприета, е свързана със самите общини, които трябва да направят преразпределение на изборните книжа по сформираните общински избирателни комисии. „В събота самите секционни избирателни комисии ще бъдат заредени с книжата и материалите, които ще бъдат необходими за провеждането на изборите“, подчерта Михайлов. Той посочи, че през цялото време от доставката от печатницата в София до този момент бюлетините са били охранявани с жива охрана. \r\nЛивия НИНОВА", "date": "2019.10.24", "title": "Местни избори 2019: Започна разпределението на бюлетините за четиринадесетте общини в област Благоевград"}
{"url": "http://www.focus-news.net/news/2019/10/24/2711577/mestni-izbori-2019-prokuraturata-v-pazardzhik-e-otkazala-da-obrazuva-dosadebno-proizvodstvo-po-zhalba-podadena-ot-edin-ot-kandidatite-za-kmet-na-obshtina-belovo.html", "text": "Прокуратурата в Пазарджик е постановила отказ да се образува досъдебно производство по жалба, подадена от един от кандидатите за кмет на Община Белово. Това съобщи за  Радио \"Фокус\" - Пазарджик  говорителят на Окръжна прокуратура - Пазарджик Пламен Пантов. Той обясни, че става дума за вестник, в който е публикувана информация за кандидатите. Изданието няма автор, но посочените в него данни са по-скоро за отправени клевети или обиди. \"Това е престъпление от частен характер и пострадалото лице трябва да подаде тъжба пред Районния съд\", коментира Пантов. \r\nВаня НИКОЛОВА", "date": "2019.10.24", "title": "Местни избори 2019: Прокуратурата в Пазарджик е отказала да образува досъдебно производство по жалба, подадена от един от кандидатите за кмет на Община Белово"}
{"url": "http://www.focus-news.net/news/2019/10/24/2711578/mitnichesko-kuche-e-otkrilo-940-kutii-tsigari-bez-dokumenti-v-rayona-na-gkpp-dunav-most-2.html", "text": "Митническо куче е открило 940 кутии цигари без документи в района на ГКПП „Дунав мост 2“. Това съобщиха от пресцентъра на  Агенция „Митници“ . Общо 1490 кутии (29 800 къса) цигари и алкохол, предимно с български бандерол, но без документи по ЗАДС, са открити от митнически служители от ГД „Митническо разузнаване и разследване“. \r\nМитическо куче е надушило 940 кутии (18 800 къса) цигари, укрити в пода на товарен микробус. През нощта на 22 октомври 2019 г. в района на „Дунав мост 2“ при Видин, митническите служители от ГД „Митническо разузнаване и разследване“ спират за проверка товарен микробус, управляван от български граждани и пътуващ за Великобритания. При претърсване с помощта на митническо куче, обучено да надушва тютюневи изделия, то реагира положително. След разтоварване на превозваната стока – безалкохолни напитки и демонтаж на пода на микробуса, митническите служители откриват шест кухини - тайници. Четири от тях са пълни с стекове цигари, обвити във фолио. Установено е, че в тайнците са превозвани 940 кутии (18 800 къса) цигари от три различни марки, облепени с валиден български акцизен бандерол. За тях не е представен придружителен документ, съгласно изискванията на ЗАДС, и съответно е съставен акт за установяване на административно нарушение. \r\nМеждувременно 400 кутии (8000 къса) цигари от две марки, отново с български бандерол, откриват и митническите служители от ГД „Митническо разузнаване и разследване“ при проверка в района на „Дунав мост“ при Русе. Цигарите са установени в куфар при проверката на български гражданин, пътуващ с такси през моста. По случая също е съставен акт за установяване на административно нарушение. \r\n171 литра бутилиран и фабрично запечатан алкохол, облепен с валиден български акцизен бандерол са открити при проверка на товарен микробус, извършена същата нощ, отново на „Дунав мост“ при Русе. След сканиране с мобилна рентгенова система е установена подозрителна плътност, а при физическата проверка митническите служители откриват в ниша над шофьорската седалка 230 бутилки мастика и ракия от известни марки и в разфасовки от 0,700 и 0,200 литра, облепени с бандерол. Заради липсата на документи по ЗАДС по случая е образувано административнонаказателно производство. \r\nПри друг случай от предходната нощ, митническите служители от ГД „Митническо разузнаване и разследване“ са открити  в района на „Дунав мост“ при Русе в товарен автомобил, управляван от турски гражданин, 150 кутии (3000 къса) нелегални цигари с надписи DUTY FREE. По случая е образувано досъдебно производство.", "date": "2019.10.24", "title": "Митническо куче е открило 940 кутии цигари без документи в района на ГКПП „Дунав мост 2“"}
{"url": "http://www.focus-news.net/news/2019/10/24/2711572/ana-mpa-v-kongresa-na-sasht-vnesoha-rezolyutsiya-za-priznavane-na-gratskiya-den-ne-ohi.html", "text": "Гръцко-американските конгресмени Крис Папас, Джон Сарбанес и Гус Билиракис внесоха резолюция  в Камарата на представителите, в която се призовава 28 октомври да бъде признат като Денят „Не“ (Охи) в САЩ, предава гръцката държавна агенция  АНА-МПА . \r\n„Горд съм да оглавя тази резолюция, която ни позволява да застанем до нашите гръцки съюзници и да празнуваме нашите споделени демократични ценности“, заяви Папас. \r\nСарбанес, от своя страна, заяви: „Горд съм да отдам почит на героизма на гръцкия народ“. \r\n„Примерът, който те дават тогава и сега, служи като фар на надеждата за свободата и демокрацията по целия свят“, добави той. \r\nБилиракис каза, че този исторически ден празнува вътрешната сила и дух да се изправиш срещу несправедливостта и тиранията. „Никога не трябва да оставяме бъдещите поколения да забравят нашето богато културно наследство, което определя кои сме ние като народ и ни помага да вървим по пътя си напред“. \r\nНационалният празник на Гърция, „Охи“ или „Не“, отбелязва отговора на премиера на страната Йоанис Метаксас на италианския ултиматум, изискващ да се разреши на силите на Оста да заемат стратегически места в страната. \r\n \r\nПревод и редакция:", "date": "2019.10.24", "title": "АНА-МПА: В Конгреса на САЩ внесоха резолюция за признаване на гръцкия Ден „Не“ (Охи)"}
{"url": "http://www.focus-news.net/news/2019/10/24/2711579/chistene-na-kanavki-i-ryazane-na-hrasti-se-izvarshva-po-magistrala-hemus-predi-varna.html", "text": "Чистене на канавки и рязане на храсти се извършва по магистрала „Хемус“ преди Варна, предаде репортер на  Радио „Фокус“ – Варна . Движението в участъка от км 375+800 до км 386+000 в посока към града трябва да се осъществява с повишено внимание. Участъкът е сигнализиран с пътни знаци. В участъка от Неофит Рилски до Девня трафикът продължава да се осъществява двупосочно в едно платно поради ремонтни дейности. Ограничено е преминаването на МПС с маса над 10 тона по пътя между курорта Златни пясъци и добричкото село Кранево. Причината за въвеждане на забраната е опасност от свлачище в отсечката при 83-тия километър. Обходният маршрут за тези превозни средства е през селата Кичево и Оброчище. \r\nДиана СТОЕВА", "date": "2019.10.24", "title": "Чистене на канавки и рязане на храсти се извършва по магистрала „Хемус“ преди Варна"}
{"url": "http://www.focus-news.net/news/2019/10/24/2711581/api-vremenno-se-ogranichava-dvizhenieto-v-aktivnata-i-avariynata-lenta-pri-53-ti-km-na-am-trakiya-v-posoka-burgas-poradi-patnotransportno-proizshestvie.html", "text": "Временно се ограничава движението в активната и аварийната лента при 53-ти км на АМ „Тракия“ в посока Бургас поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се осъществява в изпреварващата лента и се регулира от „Пътна полиция“.", "date": "2019.10.24", "title": "АПИ: Временно се ограничава движението в активната и аварийната лента при 53-ти км на АМ „Тракия“ в посока Бургас поради пътнотранспортно произшествие"}
{"url": "http://www.focus-news.net/news/2019/10/24/2711583/ria-novosti-mechka-napadna-dresyora-si-pred-ochite-na-zritelite.html", "text": "Мечка нападна дресьора си пред очите на зрителите на цирково шоу в град Олонец в Карелия, Руската федерация, предава  РИА Новости . \r\nВидео от инцидента е публикувано в социалните мрежи. На него се вижда как мечката изпълнява цирков номер с тежести. Внезапно животното се нахвърля на стоящия до него дресьор. \r\nДруг служител в цирка се е намесил, като е започнал да рита дивото животно. След нападението на дресьора е приложена електрошокова терапия. Мъжът е оцелял, подчертава агенцията. \r\n \r\n Тереза Герова", "date": "2019.10.24", "title": "РИА Новости: Мечка нападна дресьора си пред очите на зрителите"}
{"url": "http://www.focus-news.net/news/2019/10/24/2711585/zapochna-zasedanieto-v-sofiyski-gradski-sad-po-deloto-za-huliganski-deystviya-na-tsvetan-gechev-po-vreme-na-macha-balgariya-angliya.html", "text": "Започна заседанието в Софийски градски съд по делото за хулигански действия на Цветан Гечев по време на мача България - Англия, предаде репортер на  Агенция \"Фокус\" . Според защитата на обвиняемия на футболния мач е присъствал неговият брат-близнак. Адвокатът му предостави доказалствен материал за това и пожела мярката му за неотклонение да бъде променена. От Софийския град съд излязоха с решение, че доказателствата показват, че има голяма вероятност на мача да е присъствал наистина неговият брат-близнак Димитър Гевев и мярката му за неотклонение да бъде задържане под стража да бъде сменена с по-лека. \r\nЗорница КОСТАДИНОВА", "date": "2019.10.24", "title": "Започна заседанието в Софийски градски съд по делото за хулигански действия на Цветан Гечев по време на мача България - Англия"}
{"url": "http://www.focus-news.net/news/2019/10/24/2711584/mestni-izbori-2019-v-odmvr-kardzhali-shte-se-sastoi-brifing-za-merkite-vav-vrazka-s-predstoyashtite-izbori.html", "text": "От 14.00 часа ще се състои брифинг в Клуба на ОДМВР - Кърджали във връзка с организационните и охранителни мерки на полицията, свързани с предстоящите избори за общински съветници и кметове. Това съобщиха от  ОДМВР - Кърджали .", "date": "2019.10.24", "title": "Местни избори 2019: В ОДМВР - Кърджали ще се състои брифинг за мерките във връзка с предстоящите избори"}
{"url": "http://www.focus-news.net/news/2019/10/24/2711580/daniela-masheva-vss-lipsvat-danni-postavyashti-pod-samnenie-visokite-profesionalni-kachestva-na-prokuror-geshev-za-zaemane-na-posta-glaven-prokuror.html", "text": "Липсват данни, поставящи под съмнение високите професионални качества на прокурор Гешев за заемане на поста главен прокурор. Това каза Даниела Машева, председател Комисията по атестирането и конкурсите към Прокурорската колегия на ВСС по време на заседанието на Пленума на съвета, предаде репортер на  Агенция „Фокус“ . Машева изтъкна, че това сочат съответните проверки. Тя представи доклада, въз основа на който на 9 декември 2019 Прокурорската колегия е приела решение, с което допусна кандидата Гешев до изслушване.  \r\n\"Докладът отразява притежаваните от кандидат професионални качества и съдържа заключение относно законовите изисквания\", каза още Машева. Тя посочи, че изводите са формирани на задълбочен анализ на документи, представени от кандидата.  \r\n\"Съгласно данните от кадровото дело Иван Гешев е завършил висшето си образование през 1994 г в Въсшия институт на МВР. ПРидобил е юридическа правоспособност през  1996 г. Общият му юридически стаж надхвърля 23 години. По отношение на него не са налице данни за образувани досъдебни производства и висящи наказателни дела\", каза Машева и представи биографията му. \"Относно извършвани проверки. През 2018 г. на основание заповед на гл- инспектор на инспектората на ВСС е извършена комплексна планова проверка на Специализираната прокуратура за 2016 и 2017 г. и тематична проверка относно причините за спиране на делата за корупционни престъпление\", каза още тя и уточни, че проеврката показва, че той е създал добра организация. \"Обобщеният извод на комисията  е, че прокурор Иван Стоименов Гешев отговаря на изискването на разпоредбата на чл. 170, ал5 от Закона за съдебната власт за стаж за заемана на длъжносттта главен прокурор\", допълни още тя. По думите й високият професионализъм на Гешев за допринесли за последователното му кариерно израстване. \"Наред с това прокурор Гешев е получил признание за дейността си от редица международни институции, както и се ползва с широка подкрепа от колегите си от прокуратурата на Р България\", каза още Машева. Тя обобщи, че въз основа на проверените документи и след анализ на данните Комисия по атестирането и конкурсите към прокурорската колегия на ВСС счита, че липсват данни, поставящи под съмнение притежаваните от Гешев високи професионални качества, както и че същият отговаря в пълнота на законовите изисквания\", допълни още Машева.  \r\nДеница КИТАНОВА", "date": "2019.10.24", "title": "Даниела Машева, ВСС: Липсват данни, поставящи под съмнение високите професионални качества на прокурор Гешев за заемане на поста главен прокурор"}
{"url": "http://www.focus-news.net/news/2019/10/24/2711582/poveche-ot-chas-prodalzhava-protesta-v-podkrepa-na-ivan-geshev-za-glaven-prokuror.html", "text": "Повече от час продължава протеста в подкрепа на Иван Гешев за главен прокурор, предаде репортер на  Агенция „Фокус“ . Протестиращите викат: \"Гешев\". Полицейското присъствие в района е засилено, движението на ул. Екзарх Йосиф все още е блокирано от протестиращи. Продължава изслушването за кандидат за главен прокурор Иван Гешев в сградата на ВСС. \r\n \r\n \r\nБояна МАРКОВА", "date": "2019.10.24", "title": "Повече от час продължава протеста в подкрепа на Иван Гешев за главен прокурор"}
{"url": "http://www.focus-news.net/news/2019/10/24/2711588/georgi-kuzmanov-vss-ivan-geshev-pritezhava-neobhodimite-nravstveni-kachestva-za-da-bade-izbran-za-glaven-prokuror-na-republika-balgariya.html", "text": "Иван Гешев притежава необходимите нравствени качества, за да бъде избран за главен прокурор на Република България. Това каза Георги Кузманов, председател на Комисия по професионална етика към ВСС по време на заседанието на Пленума на съвета, предаде репортер на  Агенция „Фокус“ . „Изводът на Комисията по професионална етика констатира, че предложеният кандидат за главен прокурор отговаря на изискванията на Закона за съдебната власт“, каза Кузманов. По думите му не са налице предпоставки, за основателно съмнение, че е накърнил общественото доверие в независимостта на съдебната власт.  Прокурор Иван Гешев съблюдава поведение, което не го поставя в риск да злоупотреби със службеното положение. „Обобщеният извод на комисията е, че Гешев заместник на главния прокурор спазва изискванията, регламентирани в Кодекса за етично поведение на българските магистрати и притежава необходимите нравствени качества, за да бъде избран за главен прокурор на Р България“, допълни още Кузманов. Той уточни, че са постъпили 11 броя преписки, изразяващи недоволство от номинацията на Гешев, оплаквания от негови прокурорски актове и извадки от медийни публикации, които обосновават или необосновават провеждащия избор на гл. прокурор и отправят искане към Прокурорската колегия да оттеглят неговата номинация.  \r\nДеница КИТАНОВА", "date": "2019.10.24", "title": "Георги Кузманов, ВСС: Иван Гешев притежава необходимите нравствени качества, за да бъде избран за главен прокурор на Република България"}
{"url": "http://www.focus-news.net/news/2019/10/24/2711587/api-do-1800-chasa-dvizhenieto-se-osashtestvyava-v-edna-lenta-ot-km-37-do-39-na-am-trakiya-v-posoka-burgas-poradi-montazh-na-mantineli.html", "text": "До 18.00 часа движението се осъществява в една лента от км 37 до 39 на АМ „Тракия“ в посока Бургас поради монтаж на мантинели. Това съобщиха от пресцентъра на  Агенция „Пътна инфраструктура“ . Ограничено е преминаването по  изпреварващата лента, движението се осъществява в активната лента. Участъкът е сигнализиран с пътни знаци.", "date": "2019.10.24", "title": "АПИ: До 18.00 часа движението се осъществява в една лента от км 37 до 39 на АМ „Тракия“ в посока Бургас поради монтаж на мантинели"}
{"url": "http://www.focus-news.net/news/2019/10/24/2711586/660-000-kasa-tsigari-sa-izzeti-pri-proverki-na-mitnicheski-punkt-kapitan-andreevo.html", "text": "660 000 къса (33 000 кутии) цигари и близо 70 кг тютюн са иззето от митнически служители от Териториална Дирекция „Южна морска“ и  Главна дирекция „Митническо разузнаване и разследване“ (ГД МРР) при митнически проверки, извършени на МП „Капитан Андреево“ през първите 20 дни на месец октомври. Това съобщиха от пресцентъра на  Агенция „Митници“ . Установени са 205 нарушения, за които са съставени актове по Закона за митниците за опит да бъдат пренесени акцизни стоки цигари и тютюн за пушене през държавната граница без знанието и разрешението на митническите органи. Тютюневи изделия са иззети  и от преминали пътници, влизащи в страната от Турция, тъй като акцизната стока е била над нормата за безмитен внос. \r\n15 720 къса (786 кутии) контрабандни цигари без български акцизен бандерол, от марките „LM“ „Marlboro“, „Winston“, „MM“ ,“Patliament“ са иззети от митническите служители на МП Капитан Андреево при щателни проверки на 15 и 21 октомври 2019 г.  Тютюневите изделия са открити в естествените кухини на шофьорските кабини на три товарни автомобила с турска регистрация, управлявани от турски граждани, пътуващи за Великобритания и Франция. В единия от камионите, освен скритите на различни места в шофьорската кабина цигари, митническите служители откриват и 27 кг нарязан тютюн за пушене. \r\nКонтрабандни цигари са иззети при проверка на 14 октомври 2019 г. в лек автомобил „Citroen Xsara Picasso“ с хасковска регистрация, управляван от български гражданин. В специално пригоден тайник, в ауспуха на автомобила, са открити 110 цигари (2200 къса) цигари от марката „Karelia“ без български акцизен бандерол.  \r\nНа нарушителите са съставени актове по Закона за митниците. По случаите са образувани административнонаказателни производства.", "date": "2019.10.24", "title": "660 000 къса цигари са иззети при проверки на митнически пункт „Капитан Андреево“"}
{"url": "http://www.focus-news.net/news/2019/10/24/2711589/mestni-izbori-2019-vavezhda-se-vremenna-organizatsiya-na-dvizhenieto-vav-veliko-tarnovo-za-provezhdaneto-na-izbori-za-obshtinski-savetnitsi-i-kmetove-na-27-oktomvri.html", "text": "Въвежда се временна организация на движението във Велико Търново за провеждането на избори за общински съветници и кметове на 27 октомври. Това съобщиха от пресцентъра на  Общината . Промяната в движението ще бъде валидна за дните 26 и 27 октомври 2019 г. \r\nВъв връзка с подготовката и провеждането на изборите се въвежда следната временна организация на движението за МПС : \r\n- на 26 октомври за времето от 08.00 до 18.00 часа за движение се затваря улица „Васил Левски“ от Студентски стол №2 до сградата на Община Велико Търново; \r\n- на 27 октомври за времето от 19.00 до приключване на работа по обработване на изборните материали за движение се затваря улица „Васил Левски“ от Студентски стол №2 до сградата на Община Велико Търново.", "date": "2019.10.24", "title": "Местни избори 2019: Въвежда се временна организация на движението във Велико Търново за провеждането на избори за общински съветници и кметове на 27 октомври"}
{"url": "http://www.focus-news.net/news/2019/10/24/2711590/gazeta-express-kosovo-v-hod-e-politseyska-operatsiya-v-severno-kosovo.html", "text": "В сутрешните часове на деня косовската полиция е започнала операция в населената предимно със сърби северна част на страната. Акцията, провеждана предимно в Северна Митровица, е насочена към арестуването на няколко лица, заподозрени в организирана престъпност и злоупотреба със служебно положения, съобщава електронното издание на прищинския ежедневник  Gazeta Express , като пояснява, че операцията все още е в ход. \r\nИнформацията е потвърдена от Екрем Лютфиу, говорител на Специализираната прокуратура на Република Косово. „Операцията е извършена по заповед на Специализираната прокуратура и е продължение на ранна акция за арестуването на три лица, заподозрени в организирана престъпност и злоупотреба със служебно положение“, каза Лютфиу. Заместник-директорът на полицията в Северна Митровица Бесим Хоти потвърди операцията.  \r\n \r\n Тереза Герова", "date": "2019.10.24", "title": "Gazeta Express (Косово): В ход е полицейска операция в Северно Косово"}
{"url": "http://www.focus-news.net/news/2019/10/24/2711591/narodnite-predstaviteli-toma-bikov-i-spas-garnevski-vzeha-uchastie-v-interparlamentarna-konferentsiya-na-tema-evropa.html", "text": "Народните представители от ГЕРБ Тома Биков и Спас Гърневски участваха в интерпарламентарна конференция на тема „Европа“ в Бундестага по покана на Ралф Бринкхаус, председател на парламентарната група на Християндемократическия съюз и Християнсоциалния съюз (ХДС/ХСС) в немския парламент и д-р Катя Лайкерт, заместник-председател на парламентарната група на ХДС/ХСС, отговаряща за европейските въпроси. Това съобщиха от пресцентъра на  ПП ГЕРБ . \r\nВ началото на конференцията депутатите бяха приветствани от федералния канцлер на Германия Ангела Меркел. Пред представителите на парламентарни фракции, които са част от Европейската народна партия от 15 държави-членки, канцлерът Меркел представи приоритетните теми пред Европа след изборите за Европейския парламент и сформирането на новата Европейска комисия. Основен акцент бе поставен на дигитализацията, климатичните промени, миграцията и въпросите по разширяването на Европейския съюз. Канцлерът Меркел подчерта значението на готовността за компромис на отделните държави-членки при разглеждането на тези въпроси, както и че пред новата Европейска комисия предстои много работа, но без подкрепата на държавите-членки няма как да се постигне успех. \r\nБългарските народни представители Тома Биков и Спас Гърневски изведоха на преден план необходимостта от намиране на консенсус относно започването на преговори за присъединяване към Европейския съюз на Република Северна Македония и Албания. Даването на европейска перспектива за региона, което бе поставено като основен приоритет по време на Българското председателство на Съвета на ЕС, има ключова роля за ускоряване на процеса на реформи и гарантиране на сигурността. Българските народни представители споделиха общо виждане с канцлера Меркел, че е важно Европейският съюз да изпълни своя ангажимент към тези страни като стартира преговорите по присъединяване към ЕС, защото в противен случай рискува разпространението на негативни настроения към Съюза и влошаване на стабилността в региона.", "date": "2019.10.24", "title": "Народните представители Тома Биков и Спас Гърневски взеха участие в интерпарламентарна конференция на тема „Европа”"}
{"url": "http://www.focus-news.net/news/2019/10/24/2711593/ognyan-damyanov-vss-prokurorskata-kolegiya-na-vss-smyata-che-ivan-geshev-demonstrira-visoka-stepen-na-nezavisimost.html", "text": "Прокурорската колегия на ВСС смята, че Иван Гешев демонстрира висока степен на независимост. Това каза Огнян Дамянов, член на от прокурорската колегия на ВСС, номинирала Иван Гешев за главен прокурор по време на зесаданието на Пленума на съвета, предаде репортер на  Агенция „Фокус“ . Той изложи мотивите за номинацията на Гешев.  \r\nДамянов отчете и настъпила  коренна промяна в отношението на ЕК към работата на прокуратурата. \"Това ни мотивира\", добави Дамянов. \"Съображенията ни за конкретната номинация са следните: Постигнатите високи резултати в работата на Специализираната прокуратура в условията на безпрецедентна натовареност показва не само способността на Гешев да мотивира магистратите, но и доверието ,с което се ползва. Функциите на гл. прокурор изискват високо ниво на междуинституционално взаимодейтсвие\", заяви още Дамянов. По думите му работата на Гешев досега дават основания, че такова ще бъде постигнато.  \r\n\"Според нас Иван Гешев демонстрира висока степен на независимост\", изтъкна още Дамянов.  \r\nДеница КИТАНОВА", "date": "2019.10.24", "title": "Огнян Дамянов, ВСС: Прокурорската колегия на ВСС смята, че Иван Гешев демонстрира висока степен на независимост"}
{"url": "http://www.focus-news.net/news/2019/10/24/2711592/evrokomisar-mariya-gabriel-izkustveniyat-intelekt-mozhe-da-e-polza-kogato-e-kontroliran-ot-choveka.html", "text": "Много би ми се искало да продължаваме да насърчаваме участието на момичетата в науката, технологиите, инженерството и математиката. Това каза еврокомисарят Мария Габриел на откриването на конференция за е-образование, предаде репортер на  Агенция „Фокус“ . „С инициативата за наставничество или менторство искаме на европейско ниво да се развият мрежи, където дигитално напреднали училища наставляват по-малко такива и по този начин да създадат истинска мрежа. В рамките на програмата „Хоризонт Европа“ съвсем скоро ще бъде отворена покана и се надявам българските училища да се включат активно в тази инициативи. Да се включат не само, за да получат информация, а и за да споделят добри практики. За последните две години и такива примери съм виждала“, каза още тя.  \r\n„Все повече и повече ще поставяме акцент върху начина, по който изкуственият интелект бива използван в образованието. Много ясни сме в Европейската комисия - цялостният подход с изкуствения интелект поставя човека в центъра. Бихме искали той да отговаря на много ясни етични принципи. Кой по-добре от учителите и хората в образованието да ни каже къде е границата? В рамките програмен период много ми се иска да покажем, че изкуственият интелект е тук не, за да замести каквото и да било, но той може да бъде в полза, когато е контролиран от човека и когато има много ясни принципи в основа, на които той работи“, допълни още Мария Габриел.  \r\nТеодора ПАТРОНОВА", "date": "2019.10.24", "title": "Еврокомисар Мария Габриел: Изкуственият интелект може да е полза, когато е контролиран от човека"}
{"url": "http://www.focus-news.net/news/2019/10/24/2711595/tsyalostno-preasfaltirane-na-nad-30-ulitsi-v-dobrich-shte-osiguri-opazvane-na-novoizgradenata-infrastruktura-po-proekta-za-obnovyavane-na-vodniya-sektor-v-grada.html", "text": "Цялостно преасфалтиране на над 30 улици в Добрич ще осигури опазване на новоизградената подземна инфраструктура по проекта за обновяване на водния сектор в град. Това става ясно от писмо до медиите от ръководителя на „Интегриран проект за подобряване на водния сектор в град Добрич“ инж. Живко Неделев, предаде кореспондент на  Радио „Фокус” – Варна . Експертна комисия е направила оглед на място и е констатирала необходимост от цялостно асфалтиране на следните улици по лот 2: ул. „Райна Княгиня\" от ул. „Отец Паисий\" до ул. „Ильо Войвода\"; ул. „Ильо Войвода\" от ул. „Райна Княгиня\" до ул.\"Кольо Фичето\"; ул. „Ален Мак\" от ул. „Отец  Паисий\" до ул. „25-ти Септември\"; ул. „Кольо Фичето\" от ул. „25-ти Септември\" до ул. „Отец Паисий\"; ул. „Иван Х.Вълков\" от ул. „Ген.Гурко\" до ул. „Кольо Фичето\"; ул. „Иван Рилски\" от ул. „И. Макариополски\" до ул. „О. Паисий\"; ул. „И. Макариополски\" от ул. „Климент Охридски” на Север до края; ул. „Стара планина\" от ул. „Климент Охридски\" до ул. „Горчиви чешми\"; ул. „Горчиви чешми\" от ул. „Стара планина\" до ул. „Хаджи Димитър\"; ул.\" „Димитър Списаревски\" от ул. „Хан Тервел\" до ул. „Хаджи Димитър\"; ул. „Хан Тервел\" от  ул. „Димитър Списаревски\" до ул. „Добруджа\"; ул. „Хан Аспарух\" от ул. „Добричка Епопея\" до ул. „Васил Левски\"; ул.\" „Цар Симеон\" от ул. „Цар Петър\" до ул.\" „Хан Крум\"; ул. „Цар Иван Шишман\" от ул. „Цар Самуил\" до ул. „Цар Калоян\"; ул. „Цар Калоян\" от ул. „Цар Иван Шишман\" до ул. „Васил Петлешков\"; ул. „Хан Крум\" от ул. „Добруджа\" до ул.\" „Васил Петлешков; ул. „Неофит Бозвели\" от ул. „Добруджа\" до ул. „Панайот Волов\"; ул. „Клисура\" от ул. „Добричка Епопея\" до ул. „Неофит Бозвели\"; ул. „Панайот Волов\" от ул. „Добричка Епопея: до ул. „Хан Крум\"; ул. „Йордан Йовков\" от ул. „Васил Левски\" до Пешеходна алея; ул. „Екзарх Йосив\" от ул. „Георги Кирков\" до ул. „Добруджа\"; ул. „Екзарх Йосив\" от ул. „Георги Кирков\" до ул. „Независимост\"; ул. „Панайот Хитов\" от ул. „Кирил и Методий\" до ул. „Трети март\"; ул. „Витоша\" от ул. „Панайот Хитов\" до ул. „Сан Стефано; успоредна на улица „Независмост“ , перпендикулярна на ул. „Страцин“ (участък около 100 m) и по Лот 3: ул. „Агликина Поляна“ от ул. „Купен“ до ул. „Христо Ботев“ ул. „Баба Парашкева“ от ул. Ген. Попов до ул. „Чайка“; ул. „Дуранкулак“ от ул. „Родопи“ до ул. „Тополи“; ул. „Възход“ от ул. „Дуранкулак“ до ул. „Бачо Киро“; ул. „Черно море“ от ул. „Ген Попов“ до бул. „Русия“; ул. „Чайка“ от ул. „Ген.Попов“ до бул. „Русия“; ул. „Аврора“ от ул. „Ген.Попов“ до бул. „Русия“; ул. „Опълченска“ от ул. „Ген. Попов“ до ул. „Христо Ботев“.  \r\nПосочените улици не отговарят на техническите параметри на съответният клас. Комисията е счела, че е безпредметно да се извършва предвиденото по проекта траншейно възстановяване на асфалтовата настилка, тъй като е невъзможно да се получи закотвянето ѝ поради изключително лошо състояние на настилката около траншеята. Комисията е счела, че предложените видове възстановителни работи са необходими за опазване на новоизградената подземна инфраструктура  по проекта. Констатацията, е че е крайно необходимо да се възстанови асфалтовата настилка по цялата ширина на улиците, като за целта е необходимо да се  осигури подходяща основа и се положат предвидените  по проекта пластове от асфалт. След като е направен пълен разчет на бюджета на проекта е установено, че е възможно да се извърши цялостно асфалтиране на тези улици в рамките на сключените договори. \r\nЖулиета НИКОЛОВА", "date": "2019.10.24", "title": "Цялостно преасфалтиране на над 30 улици в Добрич ще осигури опазване на новоизградената инфраструктура по проекта за обновяване на водния сектор в града"}
{"url": "http://www.focus-news.net/news/2019/10/24/2711596/hurryiet-gartsiya-tryabva-da-priznae-turskoto-maltsinstvo-v-zapadna-trakiya.html", "text": "Група за защита на правата на малцинствата призова Гърция да признае турското малцинство в Западна Тракия, където живеят около 150 хиляди мюсюлмани, които се самоопределят като турци, пише вестник  Hurryiet . \r\nВ доклад, публикуван на 24 октомври, Групата за права на малцинствата (ГПМ) заявява: „Гръцките власти трябва да предприемат незабавно стъпки за признаване на турското малцинство в Западна Тракия и за премахване на всички бариери за пълното ползване на техните права“. \r\nВ доклада се казва, че турското малцинство в Западна Тракия е населявало региона от векове. \r\n„Независимо от това, въпреки че са защитени от вътрешните и международните закони, те остават непризнати от гръцкото правителство“, се уточнява в документа. \r\n„Счита се, че почти половината от населението на Западна Тракия е етнически турско, но и до ден днешен им се отказва правото да се идентифицират като такива“, се казва в изявление на Нийл Кларк, ръководител на правните програми на ГПМ и застъпничеството му в Брюксел. \r\nАнна Албот, координатор на медийната програма на ГПМ (MRG) заяви за журналистите в електронно писмо, че групата е работила над доклада повече от година. \r\n„Никой не говори за това, но то е едно от най-сериозните нарушения на правата на малцинствата в Европейския съюз“, заяви Албот, като добави, че докладът е публикуван на три езика: английски, турски и гръцки. \r\nАли Хюсеиноглу, доктор от турския Тракийски университет, който е един от водещите експерти за турското малцинство в Западна Тракия, заяви в „Туитър“, че това е „един от най-изчерпателните доклади в историята“ за тази общност. \r\n \r\nПревод и редакция:", "date": "2019.10.24", "title": "Hurryiet: „Гърция трябва да признае турското малцинство в Западна Тракия“"}
{"url": "http://www.focus-news.net/news/2019/10/24/2711600/verizhna-katastrofa-mezhdu-tovaren-i-tri-leki-avtomobila-e-stanala-na-avtomagistrala-trakiya-v-posoka-plovdiv-pri-km-2.html", "text": "Верижна катастрофа между товарен и три леки автомобила е станала на автомагистрала „Тракия“ в посока Пловдив при км 2. Това съобщиха от пресцентъра на  МВР . Инцидентът е станал тази сутрин. Към момента няма данни за тежко пострадали. Екип на пожарната също е на място и помага за извеждането на хората от превозните средства. Извършва се оглед на мястото на инцидента. Водачите трябва да шофират с повишено внимание в района. Трафикът се осъществява в изпреварващата лента, пътни полицаи са на място и подпомагат движението.", "date": "2019.10.24", "title": "Верижна катастрофа между товарен и три леки автомобила е станала на автомагистрала „Тракия“ в посока Пловдив при км 2"}
{"url": "http://www.focus-news.net/news/2019/10/24/2711602/protestirashti-protiv-izbora-na-ivan-geshev-za-glaven-prokuror-blokiraha-dvizhenieto-na-orlov-most.html", "text": "Протестиращи против избора на Иван Гешев за главен прокурор блокираха движението на „Орлов мост“, предаде репортер на  Агенция \"Фокус\" . Протестиращите скандират: \"Всеки ден ще е така до победата\". Протестът срещу кандидатът за нов главен прокурор се провежда на две места в столицата. Полицейското присъствие е засилено.  \r\nТеодора ПАВЛОВА", "date": "2019.10.24", "title": "Протестиращи против избора на Иван Гешев за главен прокурор блокираха движението на „Орлов мост“"}
{"url": "http://www.focus-news.net/news/2019/10/24/2711525/pregled-na-osnovnite-temi-vav-velikotarnovskiya-pechat.html", "text": "„Обновяват 13 км улуци и пътища, изграждат два нови моста във В. Търново“ е заглавие от първа страница на областния всекидневник  „Янтра ДНЕС” . 13 км улици и пътища във В. Търново ще бъдат основно ремонтирани от следващата година. Проектът е обезпечен с финансиране по програма Interreg V-A Румъния-България 2014-2020. „Жена без крака мизерства с пенсия от 250 лв.“, пише още вестникът.  72-годишната Стоянка Добрева от В. Търново е инвалид първа степен с чужда помощ и живее на ръба на оцеляването с пенсия от 250 лв. Преди години при инцидент останала без крака и оттогава се бори с трудностите на живота. „Изчезна дете на година и половина“ е новина от криминалната хроника. На страница втора има и материал за прогноза за увеличение на минималната работна заплата до 650 лв., направена от министъра на икономиката Емил Караниколов, който бе на посещение в Горна Оряховица. „Етър 2000“ със силно представяне в Бургас“ е новина от спортните страници.  \r\n„В Горна Оряховица нищят жалба срещу кандидат за кмет за търговия с вот“ е заглавие от другия областен ежедневник  „Борба“ .  Районна прокуратура – Горна Оряховица образува досъдебно производство за извършено престъпление против политическите права на гражданите, стана ясно вчера. На 20 октомври 2019 г. в населено място в община Горна Оряховица е организирано предлагане на другиго на имотна облага с цел, на лицето, на което е предложена облагата, да бъде склонено да упражни избирателното си право в полза на определен кандидат. „Радостин Върбанов е новият шеф на КАТ, ще бори джигитите с млад екип от 27 души“ е друга новина от днес. Радостин Върбанов е новият началник на Сектор „Пътна полиция“ във Велико Търново. Той е назначен със заповед на вътрешния министър за срок от една година, каквато е новата стратегия на МВР. 44-годишният главен инспектор е родом от Джулюница. В днешното издание има материал и за изложение на модерни камиони, което се проведе във Велико Търново. „Жандармерия търси изчезнало момче на 1,6 години в Николаево“ е новина от криминалната хроника. „Три гола за пет минути вкараха гостите в Кесарево“ е заглавие от спортните страници.", "date": "2019.10.24", "title": "Преглед на основните теми във великотърновския печат"}
{"url": "http://www.focus-news.net/news/2019/10/24/2711597/kandidatat-za-glaven-prokuror-ivan-geshev-vreme-e-prokuraturata-da-poeme-sama-otgovornost-za-sobstvenoto-si-upravlenie-i-tova-yavno-ne-e-samo-moe-mnenie.html", "text": "Време е прокуратурата да поеме сама отговорност за собственото си управление и това явно не е само мое мнение. Това каза кандидататът за главен прокурор Иван Гешев по време на изслушването си пред Пленума на ВСС, предаде репортер на  Агенция „Фокус“ ..По думите му това е мнение на почти цялата професионална общност.„Концепцията ми е стратегия за управлението на прокуратурата в следващия седемгодишен период, в случай, че ми гласувате доверие. Тя не е научен труд и е с чисто практическа насоченост. Към нея не може да има претенции за висок академичен стил, както и към мен. Това е един стратегически документ. Ще започна с мотивацията си, защото това  за мен е една от важните причини да бъда тук. Първо ще кажа, че увереност, че ще се справя с отговорностите, задачите, проблемите, които биха седяли пред мен, както и че имам съответния административен капацитет ми дава дългогодишния ми стаж в правоохранителните органи и в частност прокуратурата на Р България, както и реалния ми управленски опит, който имам на различни нива в прокуратурата. Ще започна с това, че част от мотивите ми да участвам в тази процедура споделих пред Прокурорската колегия. Това беше един от първите въпроси, които ми бяха зададени. Част от мотивите съм изложил и в концепцията си“, каза още Гешев. Той посочи, че го мотивира доверието на 11 от членовете на Прокурорскака колегия, т.е. цялата колегия.  \r\nДеница КИТАНОВА", "date": "2019.10.24", "title": "Кандидатът за главен прокурор Иван Гешев: Време е прокуратурата да поеме сама отговорност за собственото си управление и това явно не е само мое мнение"}
{"url": "http://www.focus-news.net/news/2019/10/24/2711604/izlozhba-na-galina-halacheva-shte-bade-otkrita-v-hudozhestvenata-galeriya-v-dobrich.html", "text": "Изложба – живопис и рисунка, на Галина Халачева ще бъде открита в Художествената галерия в 17.30 часа, предаде кореспондент на  Радио „Фокус” – Варна . Художничката се представя с картини, работени в класическата образност, но с определена идея, с абстрактни картини и инсталация. Галина Халачева участва в общи изложби, сред които „Ателие 13“, „Дружеството на добричките художници - педагози“, изложба-инсталация с Наско Димитров и др. Изложбата художничката нарича „жребий от лотарията“.  \r\n„На коледното празненство с колегите преди две години ми се падна късмета „изложби“. Реших, че идеята никак не е лоша и тя ще ме провокира да хвърля повече усилия в рисуването, което бях позагърбила. За мен представянето пред публика никога не е било самоцел и е едно прекрачване на непозната граница. Смятам, че много по-забавни и интересни са пътят и начинът на създаването на едно произведение, както и възникването на идеята за него. Дълго се лутах в търсене на темата и концепцията на изложбата. Минах през няколко, които последователно отпадаха. В крайна сметка се получи нещо съвсем различно“, спосочва Галина Халачева.  \r\nТя е родена през 1978 г. в Добрич. Завършва СОУ „Дора Габе“ през 1997 г. в паралелка по изобразително изкуство. Продължава образованието си в Частна академия за изобразително изкуство „Жул Паскин“ в София при проф. Васил Вълев и гл. асистент Славка Бахчеванова. През 2007 г. завърша Великотърновския университет „Св. Св. Кирил и Методий“ със специалност педагогика на изобразителното изкуство и живопис при проф. Николай Иванов. \r\nЖулиета НИКОЛОВА", "date": "2019.10.24", "title": "Изложба на Галина Халачева ще бъде открита в Художествената галерия в Добрич"}
{"url": "http://www.focus-news.net/news/2019/10/24/2711606/jutarnji-list-harvatiya-sarbite-zabraviha-che-belgrad-beshe-osvoboden-ne-samo-ot-chervenata-armiya.html", "text": "На 75-годишнината от освобождението на Белград в годините на Втората световна война и броени преди подписването на спорното споразумение между Сърбия и Евразийската икономическа общност (ЕАИО), премиерът и най-близкият сътрудник на държавния глава на Руската федерация Владимир Путин Дмитрий Медведев пристигна на посещение в Белград. \r\nВизитата бе обикновена и рутинна. Безопасността на Медведев в Белград бе осигурена от над пет хиляди сръбски служители на реда и специални служби, както и от над сто руски служители по сигурността. Александър Вучич и сръбските медии, занимаващи се с това посещение, както винаги, когато един от лидерите на Кремъл пристига в страната, го определиха като с „историческо значение“. Сръбското обществено и политическо ръководство се нахвърли върху руската делегация като на спасител и напълно забрави приноса на други за освобождението на Белград през октомври 1944 г. от германската окупация, приписвайки тази победа изключително на войниците на Червената армия (въпреки че те, разбира се, също участваха), коментират в редакцията на електронното издание на хърватския вестник   Jutarnji list . \r\nВ името на тази „братска любов“ сърбите пренебрегват приноса на партизански отряди, сред които, да речем, бяха няколко и от Хърватия, включително Първа пролетарска дивизия. В освобождаването на Белград участваше и италианска бригада. Друг пример е 28-а славянска бригада, която впоследствие участва в освобождението на Загреб, както и 13-та бригада на Радо Кончар (в нея се сражават основно хървати) или 6-та и 11-та бригади, в която основно се включват сърби от Хърватия. Сръбските лидери също забравиха за собствените си партизани. Операцията за освобождаване на Белград беше командвана от черногореца Пеко Дабчевич. Почетно място обаче бе намерено само за височайшия гост от Русия, а приносът на останалите бе засенчен от непосредствените политически интереси на приемащата страна. \r\nВ допълнение към тази тържествена част, посещението бе белязано от няколко подаръка и обещания, които предизвикаха болезнена усмивка на лицето на Вучич. Изказвайки се в сръбския парламент, Дмитрий Медведев, говорейки за статута на Косово, потвърди отново руската подкрепа в защитата на сръбския суверенитет и териториална цялост. Той отбеляза, че Косово е част от Сърбия. Вярно, в речта си руският премиер не каза, че мисли за териториалната цялост и суверенитет на Грузия, Молдова или Украйна, на чиято територия Русия подкрепя определени субекти. \r\nОт думите на Медведев може да се заключи, че Русия се опитва с всички средства да върне „въпроса за Косово“ и Резолюция 1244 в дневния ред на Съвета за сигурност на ООН. Освен това руснаците очевидно биха искали да изключат Брюксел от процеса на преговори, който според Москва „е на страната на Косово“, и да седне вместо ЕС на масата за преговори. Сърбия подписва споразумение с ЕАИО (руската версия на постсъветския Европейски съюз с някои страни от бившия СССР). Така Русия показва на Брюксел, че все още има достатъчно потенциал за упражняване на влияние в Европа. Медведев, разбира се, каза, че Русия няма нищо против сръбските „европейски амбиции“, но не е съгласен отношенията с Москва да бъдат развалени заради тях. Медведев също благодари на Вучич за факта, че Сърбия не е  наложила санкции срещу страната. \r\nБрюксел каза на Белград, че не си струва да подписва това споразумение, ако Сърбия иска да се присъедини към ЕС. Според някои анализатори  Русия обаче би била щастлива, ако Сърбия се присъедини към Европейския съюз. Тогава тя ще има там друг троянски кон. Въпреки това, тъй като Брюксел се забавя с разширяването и Сърбия има шансове да влезе в ЕС едва след десет и повече години, Вучич все повече нетърпеливо тласка страната към руската желязна прегръдка. Освен това той вижда малък шанс за Косово. Самият Вучич казва: „Върнахме въпроса за Косово в световния дневен ред, но не бъдете твърде обнадеждено. Сърбия няма много перспективи\". \r\nПо този начин Вучич изрази по свой начин известен скептицизъм по отношение на руската подкрепа, в която той наистина не вярва, въпреки че Москва вижда в този въпрос начин да се върне на европейската сцена. Русия се стреми да седне на масата за преговори по някакъв важен европейски проблем (както в случая със Сирия или Венецуела). Но Сърбия и Косово представляват шанс за Русия, който тя не може да пропусне, особено в момент, в който Брюксел е напълно объркан. \r\n \r\n Тереза Герова", "date": "2019.10.24", "title": "Jutarnji list (Хърватия): Сърбите забравиха, че Белград беше освободен не само от Червената армия"}
{"url": "http://www.focus-news.net/news/2019/10/24/2711594/chez-dari-spetsializirana-aparatura-na-universitetskata-spetsializirana-bolnitsa-po-ortopediya-prof-b-boychev-v-sofiya.html", "text": "ЧЕЗ ИКТ България, част от компаниите на Групата на ЧЕЗ в България, дари специализирана апаратура за артроскопска хирургия на Университетската специализирана болница по ортопедия „Проф. Б. Бойчев“ в кв. „Горна баня“. Това съобщиха от пресцентъра на  ЧЕЗ . Дарението е на стойност 20 000 лева. То включва стойка за раменна артроскопия, оптики за артроскопска камера, артроскопска помпа за поддържане на вътреставно налягане. \r\n„Загрижеността към обществото и активното участие в инициативи за подобряване на качеството на живот са пътят, по който трябва да върви всеки модерен, устойчив и отговорен бизнес. Надяваме се тази апаратура да подпомогне Вашите благородни усилия за възвръщане на възможностите за пълноценен живот на пациентите“, заяви регионалният мениджър на ЧЕЗ за България Карел Крал. Той получи благодарствен сертификат от директора на специализираната болница за активно лечение по ортопедия д-р Валентин Ангелов. \r\nЧЕЗ редовно подпомага с офис техника и оборудване училища, читалища, общини. От стъпването си в България преди 15 години досега, компаниите на ЧЕЗ са реализирали над 120 обществено полезни инициативи на стойност почти 1 милион лева в областта на енергийната ефективност, опазването на природните ресурси, подобряването на градската среда, развитието на талантливите и успешните хора.", "date": "2019.10.24", "title": "ЧЕЗ дари специализирана апаратура на Университетската специализирана болница по ортопедия „Проф. Б. Бойчев“ в София"}
{"url": "http://www.focus-news.net/news/2019/10/24/2711598/sofiyski-gradski-sad-zasedava-po-deloto-za-dvamata-afganistanski-bezhantsi-koito-iznasiliha-momiche-v-stolitsata.html", "text": "Софийски градски съд заседава по делото за двамата афганистански бежанци, които изнасилиха момиче в столицата, предаде репортер на  Агенция \"Фокус\" . Делото се гледа на закрити врати, заради опасност от разкриване на лична информация от живота на двамата младежи и заради факта, че са непълнолетни. По-късно днес съдът ще излезе с решение по делото, което ще бъде обявено публично. \r\n \r\n \"Фокус\"  припомня, че 17-годишното момиче е било изнасилено от двама непълнолетни мигранти в софийския квартал \"Военна рампа\". Двамата афганистанци - на 16 и 17 години са заплашили с нож момичето, което живее в Център за деца, лишени от родителски грижи. Инцидентът е станал във вторник. Младежите са били задържани за 72 часа, но след това са освободени от съда. Сега са под надзора на инспектор от детска педагогическа стая. Двамата живеят от няколко месеца в Център за временно пребиваване на чужденци. \r\nЗорница КОСТАДИНОВА", "date": "2019.10.24", "title": "Софийски градски съд заседава по делото за двамата афганистански бежанци, които изнасилиха момиче в столицата"}
{"url": "http://www.focus-news.net/news/2019/10/24/2711601/kandidatat-za-glaven-prokuror-ivan-geshev-da-se-otkazha-pri-bezpretsedntna-ataka-sreshtu-prokuraturata-oznachava-che-me-e-strah-i-che-predavam-doverieto-na-kolegite-si.html", "text": "Да се откажа при безпрецеднтна атака срещу прокуратурата означава, че ме е страх и че предавам доверието на колегите си. Това каза кандидататът за главен прокурор Иван Гешев по време на изслушването си пред Пленума на ВСС, предаде репортер на  Агенция „Фокус“  „На последно място ще кажа една част от мотивацията си. Смятам, че съм длъжен да я кажа пред вас и ще обясня защо. В България съществуват политико-иконоически кръгове със сериозен финансов и медиен ресурс. Те определено са засегнати от действията на прокуратурата по прилагане на закона. Това, което те правиха през годините освен да говорят този кръг хора, е да се хранят от това говорене. Да се откажа при развиваща се такава безпрецедентна атака означава да покажа, че ме е страх и да предам доверието на колегите, коти оа ми гласували. За да не излезе утре поредната фалшива новина, че аз не спазвам и не уважавам демократичните ценности и че това, което казвам пред вас е политическо говорене, ще кажа две неща“, посочи Гешев. Той посочи, че но може и не смята да забранява всяко чуждо мнение. „Не уважавам това да ми се казва на мен какво трябва да мисля. Не харесвам този подход. Второто – това не е политическо говорене, а отговор на политическа видима атака към част от съдебната власт. Такъв отговор дължа и като човек, и като магистрат“, каза още Гешев.  \r\nДеница КИТАНОВА", "date": "2019.10.24", "title": "Кандидатът за главен прокурор Иван Гешев: Да се откажа при безпрецеднтна атака срещу прокуратурата означава, че ме е страх и че предавам доверието на колегите си"}
{"url": "http://www.focus-news.net/news/2019/10/24/2711605/vapreki-signala-za-bomba-v-sgradata-na-vss-zasedanieto-na-plenuma-na-saveta-shte-prodalzhi.html", "text": "Въпреки сигнала за бомба в сградата на ВСС, заседанието на Пленума съвета ще продължи. Това решиха единодушно членовете на Пленума на ВСС по врема на заседанието, предаде репортер на  Агенция \"Фокус\" . \"За\" продължаване на заседанието гласуваха общо 23-ма души. В момента магистратите изслушват кандидата за главен прокурор Иван Гешев.  \r\nДеница КИТАНОВА", "date": "2019.10.24", "title": "Въпреки сигнала за бомба в сградата на ВСС, заседанието на Пленума на съвета ще продължи"}
{"url": "http://www.focus-news.net/news/2019/10/24/2711603/postapil-e-signal-za-bomba-v-sgradata-na-vss.html", "text": "Постъпил е сигнал за бомба в сградата на ВСС. Това съобщи Боян Магдалинчев по време на заседанието, предаде репортер на  Агенция \"Фокус\" . \"Главният прокурор ме уведоми, че е постъпил сигнал в сградат ана ВСС\", каза Магдалинчевл \r\nДеница КИТАНОВА", "date": "2019.10.24", "title": "Постъпил е сигнал за бомба в сградата на ВСС"}
{"url": "http://www.focus-news.net/news/2019/10/24/2711612/sofiyski-gradski-sad-osvobodi-ot-aresta-tsvetan-gechev-zadarzhan-za-huliganski-proyavi-po-vreme-na-macha-balgariya-angliya.html", "text": "Софийски градски съд реши да освободи от ареста Цветан Гечев, замесен в расисткия скандал по време на мача България - Англия, предаде репортер на  Агенция \"Фокус\" . Постановлението на съда беше взето на база на нови доказателства, от които става ясно, че на футболния мач е присъствал не подсъдимият, а неговият брат-близнак Димитър Гечев.  \r\n \r\n \"Фокус\"  припомня, че Цветан Гечев беше обвинен за хулиганство с особена дързост по време на футболния мач България - Англия на Националния стадион \"Васил Левски\". Той беше задържан за 72 часа, докато съдът вземе решение по делото срещу него. \r\nЗорница КОСТАДИНОВА", "date": "2019.10.24", "title": "Софийски градски съд освободи от ареста Цветан Гечев, задържан за хулигански прояви по време на мача България - Англия"}
{"url": "http://www.focus-news.net/news/2019/10/24/2711607/gl-prokuror-sotir-tsatsarov-pravyat-se-opiti-zasedanieto-na-plenuma-na-vss-da-bade-prekrateno-po-vsyakakav-nachin.html", "text": "Правят се опити заседанието на Пленума на ВСС да бъде прекратено по всякакъв начин. Това каза по време на заседанието на Пленума на ВСС главния прокурор Сотир Цацаров, предаде репортер на  Агенция \"Фокус\" . Той посочи, че в сигнала е посочено, че лед 30 минути ще избуне бомба. \"Последвала е фраза на арабски език\", обясни Цацаров. По думите му това е опит настоящото заседание да бъде прекъснато по всякакъв начин. Цацаров също изрази мнение, че  заседанието трябва  да продължи.  \r\nДеница КИТАНОВА", "date": "2019.10.24", "title": "Гл. прокурор Сотир Цацаров: Правят се опити заседанието на Пленума на ВСС да бъде прекратено по всякакъв начин"}
{"url": "http://www.focus-news.net/news/2019/10/24/2711608/predsedatelyat-na-abv-rumen-petkov-poluchi-pokana-za-ofitsialna-vizita-v-yordaniya-ot-predsedatelya-na-parlamentarno-predstavenata-yordanska-partiya-poslanie-hazem-kashu.html", "text": "Председателят на АБВ Румен Петков и председателят на младежката организация на партията Пламена Заячка, съвместно със съветника на политическата сила по арабските въпроси Анастас Терзобалиев, проведоха среща с ръководителя  на йорданската парламентарно представена партия  „Послание“ Хазем Кашу. Това съобщиха от пресцентъра на  ПП АБВ . \r\nНа събитието присъстваха  д-р Хасан Ал Бармауи, почетен консул на Хашемитско кралство Йордания и инж. Абдул Ал Ахмед и Хабес Ал Маджали, който представляваха ръководството на йорданската общност в България. Представителите на арабската държава обърнаха особено внимание на визитата на Румен Петков в Йордания през 2007 година, в която той бе част от делегацията, ръководена от президента Георги Първанов (2002-2012). Те посочиха, че резултатите от тогавашните договорености са послужили като отправна точка за задълбочаване на традиционно добрите взаимоотношения с тяхната държава. По думите им споразуменията постигнати тогава в областта на противодействието на тероризма и организираната престъпност са първите постигнати със страна членка на ЕС и именно те са дали основание на Съвета на вътрешните министри на обединена Европа да задълбочи сътрудничеството с Кралство Йордания в тази сфера. \r\nПо време на разговора Румен Петков предложи обсъждането и приемането на декларация между АБВ и йорданската партия „Послание“, което ще даде нов тласък на отношенията между България и Йордания. В отговор представители на арабската държава отправиха специална покана към него да посети Хашемитското кралство, като посочиха, че ПП „Алтернатива за българско възраждане“ може да бъде стожер в отношенията между двете страни и да спомогне за задълбочаване на сътрудничеството и икономическото партньорство, което е традиционно добро в области като култура, туризъм, селско стопанство, строителство. Специално внимание бе обърнато на предложението на Петков за обучение на студенти от арабската страна в нашата държава, след като  той сподели за проведен разговор за налагането на такава практика с ректорите на университетите от Плевен, Пловдив, Стара Загора и София.   \r\nВ края на срещата Хазем Кашу подари на Румен Петков специален подарък – книгата „Стратегическата визия на крал Абдула II”, която отразява стратегията на монарха за развитие на йорданския народ и държава.", "date": "2019.10.24", "title": "Председателят на АБВ Румен Петков получи покана за официална визита в Йордания от председателя на парламентарно представената йорданска партия „Послание“ Хазем Кашу"}
{"url": "http://www.focus-news.net/news/2019/10/24/2711610/mestni-izbori-2019-bsp-zakriva-predizbornata-si-kampaniya-s-puskaneto-na-56-cherveni-balona-v-nebeto-nad-sliven.html", "text": "Кандидатите на коалиция „БСП за България“ канят своите симпатизанти в 12.30 часа на площад „Хаджи Димитър“, за да си пожелаят успех в края на кампанията преди изборите в неделя. Това съобщиха от пресцентъра на  . Закриването на предизборната кампания символично ще бъде отбелязано с пускането на 56 червени балона в небето над Сливен. \r\n„Промяна за Сливен, работа, доходи и сигурност - за това ще работят нашите представители в общината. Не планирахме скъпи закривания, защото кампанията приключва, но веднага след нея започва нов етап за всички. Вярваме, че БСП ще спечели тези избори срещу ГЕРБ и че промяната в цялата страна ще тръгне от неделния ден. Веднъж вече показахме, че можем да вдигнем Сливен на крака, ще го направим отново с професионализъм, социална чувствителност и открити намерения\", казват от щаба на партията.", "date": "2019.10.24", "title": "Местни избори 2019: БСП закрива предизборната си кампания с пускането на 56 червени балона в небето над Сливен"}
{"url": "http://www.focus-news.net/news/2019/10/24/2711609/desetki-protestirashti-protiv-izbora-na-ivan-geshev-za-glaven-prokuror-blokiraha-dvizhenieto-na-krastovishteto-na-bul-knyaginya-mariya-luiza-i-ul-ekzarh-yosif-v-stolitsata.html", "text": "Десетки протестиращи против избора на Иван Гешев за главен прокурор блокираха движението на кръстовището на бул. \"Княгиня Мария Луиза\" и ул. \"Екзарх Йосиф\" в столицата, предаде репортер на  Агенция \"Фокус\" . Протестиращите носят плакат: „Съдебна реформа сега“. Полицейското присъствие в района е силно засилено. \r\nТеодора ПАВЛОВА", "date": "2019.10.24", "title": "Десетки протестиращи против избора на Иван Гешев за главен прокурор блокираха движението на кръстовището на бул. \"Княгиня Мария Луиза\" и ул. \"Екзарх Йосиф\" в столицата"}
{"url": "http://www.focus-news.net/news/2019/10/24/2711613/mestni-izbori-2019-kt-podkrepa-zastava-zad-yordanka-fandakova-za-kmet-na-sofiya.html", "text": "„Диалогът със Столичната община през последните години е един от най-добрите. Малко са градовете, с които работим по този начин. Заинтересовани сме развитието на София да продължи”. Това каза Димитър Манолов, президент на Конфедерацията на труда „Подкрепа”, на среща с кандидата за кмет на София Йорданка Фандъкова, издигната от коалиция ГЕРБ-СДС, съобщиха от пресцентъра на  ПП ГЕРБ .  \r\n„Заедно взехме важни решения, водихме преговори и имаме диалог в тежки сфери като транспорта, здравеопазването, образованието”, посочи още Манолов. Той каза, че добре помни каква е била София преди и добави, че хората виждат промяната и тя трябва да продължи.   \r\n„Заставам пред вас с лицето си, с биографията си, с ясна програма и приоритети за града. Аз не обещавам, а поемам ангажименти, които мога да изпълня”, каза Йорданка Фандъкова. Тя посочи, че има стратегически за града проекти, чиято реализация трябва да продължи. „Аз мога да гарантирам това – с опит, ясен ангажимент за финансиране“. Това е разширението на метрото и обвързването му със системата на довеждащия транспорт, изграждането на околовръстния път и вътрешните рингове, връзките със северните части на града. Закупуването на малки електробуси, които ще минават през кварталите и ще водят към метрото, е стъпка за намаляване на трафика, превръщането на градския транспорт в по–предпочитан и мярка за по-чист въздух. Приоритет е работата в кварталите и продължава строителството на нови детски градини с акцент върху яслите.  \r\nФандъкова посочи, че в момента София има уникален шанс да привлече стратегически инвеститор във високотехнологично производство. „Вече водим разговори с две компании. Това е начинът да гарантираме икономически растеж, качествени работни места и високи доходи.  За това София се нуждае от стабилност, а не експерименти и хаос“, каза Фандъкова.  \r\n„Заедно постигнахме важни резултати в различни сфери. През следващата година сме поели ангажимент да подкрепим сектора на здравеопазването, в който има недостиг на специалисти. Ясна е и програмата за увеличаване на доходите на работещите в транспорта“, посочи още Фандъкова. По думите й заедно с държавата трябва да се подобрят условията за социалните работници.  \r\nЖеланието на хората от синдиката е да продължи работата по програмите за превенция на рак на млечната жлеза, които имат важно социално значение.  Светослав Чернев, председател на сдружението на „Малки български хора”, благодари на г-жа Фандъкова за предоставената сграда за нуждите на сдружението.  \r\nНа срещата присъстваха и кандидатите за общински съветници Малина Едрева, Николай Стойнев, д-р Койчев, Николай Стойнев, адв. Георги Георгиев, Екатерина Йорданова.", "date": "2019.10.24", "title": "Местни избори 2019: КТ „Подкрепа” застава зад Йорданка Фандъкова за кмет на София"}
{"url": "http://www.focus-news.net/news/2019/10/24/2711611/sredno-uchilishte-sv-sv-kiril-i-metodiy-praznuva-150-godini-s-2-tematichni-izlozhbi-i-avtorska-kniga.html", "text": "Мащабен спортен празник, две изложби - „Поколения\" и „150 години история\", представяне на книгата „Училището - 150 години българско училище в Бургас\" и тържествен концерт-спектакъл са  акцентите в празничната програма, с която наследникът на първото бургаско училище - Средно училище „Св. св. Кирил и Методий\", ще отбележи 150 години от основаването си. Това съобщиха от пресцентъра на  Община Бургас . Празничните събития започват от 09.00 часа на 25 октомври. Това е първият ден от богатата програма, с която училището ще отбележи своя исторически юбилей. Първото събитие е спортно, то включва състезание за ловкост, щафетни състезания, с особено внимание към Правилата за движение по пътищата. Големите спортни битки по баскетбол, волейбол, народна топка и футбол  ще започнат от 11:00 часа. В афиша е включено и интересно модно ревю на дрехи от еко материали. Предвидена е и спортна инициатива за деца със специално образователни потребности - \"Играй с мен\". За доброто настроение на учениците от различните възрасти и техните родители ще се погрижат момичетата от мажоретните състави и участниците в  зумба флашмоб. За победителите във всяко състезание ще има грамоти. \"Историята на СУ \"Св. св. Кирил и Методий\" - Бургас е възлова част от културната история на града, като един от символите на българщината, на сбъднатия възрожденски идеал. Тя е вълнуващ и вдъхновяващ разказ за училището, като храм на знанието и свещен дом на поколения бургазлии. Всички те - имена на живия дух на този град, море, без което този бряг нямаше да е същият\", каза Снежана Няголова, директор на училището. Учебното заведение, което предлага различни арт специалности, ще зарадва бургазлии с две тематични изложби - \"Поколения\" и \"150 години история\". Експозициите ще бъдат подредени в Експо център \"Флора\" на 28 октомври. Изложбата \"Поколения\" събира най-емблематичните майстори на четката, които са свързани с училище \"Кирил и Методий\" дали своя принос за развитието на изобразителното изкуство в града, страната и чужбина. Сред тях са Георги Динев, Добрин Вътев, Атанас Стоянов, Стоян Милев, Йордан Петров, Радостин Дамасков и много други. \"150 години история\" е изложба посветена на историческите моменти през годините и училищния вестник \"Звън\". По-късно, същата вечер, от 18.00 часа ще бъде  представена книгата \"Училището - 150 години българско училище в Бургас\". Авторът Добрина Топалова е носител на националната награда \"Даскал Ботьо Петков\" за 2018 година. Финалът на празничната програма ще бъде на 30 октомври на сцената на Държавна Опера - Бургас, където талантливи ученици от учебното заведение ще се включат в танцово-музикален спектакъл.", "date": "2019.10.24", "title": "Средно училище „Св. св. Кирил и Методий\" празнува 150 години с 2 тематични изложби и авторска книга"}
{"url": "http://www.focus-news.net/news/2019/10/24/2711616/dvama-sa-zadarzhani-pri-mashtabna-operatsiya-na-politsiyata-v-sliven-sreshtu-piyani-i-drogirani-vodachi.html", "text": "Двама задържани при мащабна операция на полицията в Сливен срещу пияни и дрогирани водачи. Това съобщиха от  .  Акцията е проведена вчера от служители на РУ-Сливен и Пътна полиция по разпореждане на старши комисар Димитър Величков. \r\n \r\nЕдиният задържан е таксиметров шофьор, другият е с алкохол 2,15 промила. Установен е водач, който се е движил със скорост 113 км/ч в населено място. \r\n \r\nВ рамките на 24-часовия контрол са проверени 136 автомобила и 158 лица. Извършени са проверки на таксиметрови водачи, проверявани са автомобили в районите на заведения и училища. \r\n \r\nВ 15,10 часа в кв. „Клуцохор“ е извършена проверка на 42-годишния Р.Т., водач на таксиметров автомобил. При проверката за употреба на алкохол той е показал положителна проба 1,62 промила. Отведен е в РУ-Сливен и е задържан за 24 часа. Срещу него е започнато бързо производство. \r\n \r\nВ 22,05 часа в село Николаево е установен 45-годишният С.Г. да управлява лек автомобил с концентрация на алкохол 2,15 промила. С.Г е задържан. Започнато е бързо производство. \r\n \r\nСъставен е акт на водач, който се е движил със скорост от 113 км/ч в населено място. 51-годишният водач на лек автомобил „Мерцедес“ е превишил разрешената скорост от 50 км. в село Калояново. \r\n \r\nВ рамките на операцията за 24 часа са иззети 4 шофьорски книжки за неплатени глоби, 1 за липса на застраховка Гражданска отговорност и са засечени 60 нарушения на скоростните режими. \r\n \r\nОперациите по пътна безопасност продължават под прякото ръководство на директора на Областната дирекция на МВР в Сливен.", "date": "2019.10.24", "title": "Двама са задържани при мащабна операция на полицията в Сливен срещу пияни и дрогирани водачи"}
{"url": "http://www.focus-news.net/news/2019/10/24/2711614/prezidentat-rumen-radev-balgariya-ima-ambitsiyata-i-potentsiala-da-razshiri-iznosa-na-kachestveni-stoki-za-yaponskiya-pazar.html", "text": "България има амбицията и потенциала да разшири износа на свои качествени стоки за японския пазар. Това заяви днес президентът Румен Радев на среща в Токио с представители на водещи в света японски компании в областта на електрониката, енергетиката, козметиката, производството на храни и други, организирана от Японско-българския икономически комитет, председател на който е бившият посланик на Япония у нас Коичиро Фукуи, съобщиха от  Прессекретариата на държавния глава . В срещата участва и бившият японски посланик в България Цунехаро Такеда, който също е член на съвета.  \r\nДържавният глава оцени високо както направените досега японски инвестиции в българската икономика, така и двустранното икономическо партньорство, което носи със себе си и “рецептата за японския успех, основан на високо качество, ефективни структури и бизнес отношения“. Според Румен Радев позитивният пример на сътрудничеството между български и японски компании при производството на мляко и млечни произведения създава предпоставки за много по-голямо присъствие на български хранителни продукти в Япония, която е сред водещите държави-вносителки на храни в света. В страната се увеличава търсенето на български вина, розово масло и преработени храни. \r\nКато особено перспективна сфера за партньорство беше откроенa областта на високите технологии. Представителите на японски компании отбелязаха традиционно силните позиции на страната ни в областта на информационните технологии, като част от тях работят с  български компютърни инженери, програмисти и дизайнери. Президентът подчерта, че България предлага най-доброто съотношение между цена и качество, което закономерно предизвиква интереса на чуждестранните инвеститори в тази сфера, включително и световните лидери в областта на киноиндустрията. Откроено беше и доброто партньорство при производството на автомобилни части у нас, както и перспективите за неговото разширяване. \r\nВ срещата участваха представители на корпорациите „Мицубиши“, „Тошиба“, „Мейджи“, „Сега“, Ямамото“ и други, част от които са инвестирали в България, поддържат връзки с български доставчици или планират да стъпят на българския, или да разширят присъствието си на общия европейски пазар.  \r\nПо-късно президентът Румен Радев проведе среща с проф. д-р Тацуро Мацумае – президент на Токайската образователна система, президент на Японската културна асоциация и председател на Японско-българската асоциация, както и с доктор Кийоши Ямада – ректор на Токайския университет. За големи заслуги и личен принос за съхраняването на българското културно-историческо наследство и за развитие на двустранните отношенията между България и Япония в областта на науката, културата и образованието, проф. Мацумае беше удостоен с почетния знак на българския държавен глава.  Ректорът на Токайския университет д-р Кийоши Ямада получи плакет с българската азбука кирилица за своите заслуги за развитието на връзките между България и Япония в областта на образованието.", "date": "2019.10.24", "title": "Президентът Румен Радев: България има амбицията и потенциала да разшири износа на качествени стоки за японския пазар"}
{"url": "http://www.focus-news.net/news/2019/10/24/2711615/krazhba-na-5-000-lv-e-izvarshena-ot-zhilishte-v-blagoevgrad.html", "text": "Във 02 РУ - Благоевград е получен сигнал за това, че около 15.00 часа на 23 октомври от жилище в град Благоевград е извършена кражба на сумата от около 5 000 лева. Това съобщиха от  ОДМВР – Благоевград.  По случая е образувано досъдебно производство. Работата продължава.", "date": "2019.10.24", "title": "Кражба на 5 000 лв. е извършена от жилище в Благоевград"}
{"url": "http://www.focus-news.net/news/2019/10/24/2711620/okolo-100-kv-m-lozov-masiv-sa-izgoreli-pri-pozhar-v-zemlishteto-na-selo-izgrev-v-obshtina-blagoevgrad.html", "text": "Около 100 кв. м лозов масив са изгорели при пожар в землището на село Изгрев в община Благоевград. Това съобщиха от  ОДМВР – Благоевград.   Сигналът за инцидента е получен около 15.54 часа на 23 октомври. Огънят е потушен от 2 екипа на РСПБЗН - Благоевград.", "date": "2019.10.24", "title": "Около 100 кв. м лозов масив са изгорели при пожар в землището на село Изгрев в община Благоевград"}
{"url": "http://www.focus-news.net/news/2019/10/24/2711618/politsiyata-v-polski-trambesh-razsledva-nezakonna-sech-v-zemlishteto-na-selo-karantsi.html", "text": "Кражба и незаконна сеч на дърва за огрев разследват служители на полицейските управления в старата столица и Полски Тръмбеш. Това съобщават от  пресцентъра на Областна дирекция на МВР – Велико Търново .  \r\nВчера в полицейското управление в Полски Тръмбеш е получен сигнал за незаконна сеч на дървесина от землището на село Каранци. От извършения на местопроизшествието оглед е установено, че са отсечени 97 дървета от различни видове, без необходимото разрешително, собственост на ДГС „Болярка“. По случая е започнато досъдебно производство.   \r\nСутринта на същия ден в управлението в областния град е получен сигнал за кражба на 3 куб. м. дърва за огрев, оставени пред жилище в село Дичин. От проведените незабавни действия по разследването извършителите на деянието са установени – двама мъже на 54 и 23 години от село Водолей, известни на полицията. Двамата са задържани с полицейски мерки до 24 часа. Дървата са върнати на собственика. По случая е започнато досъдебно производство.", "date": "2019.10.24", "title": "Полицията в Полски Тръмбеш разследва незаконна сеч в землището на село Каранци"}
{"url": "http://www.focus-news.net/news/2019/10/24/2711617/s-den-na-otvorenite-vrati-klub-zhelezopaten-modelizam-shte-otbelezhi-10-godini-ot-sazdavaneto-si-na-26-oktomvri.html", "text": "С Ден на отворените врати Клуб „Железопътен моделизъм“ ще отбележи 10 години от създаването си. Това съобщиха от пресцентъра на  НКЖИ . Инициативата ще се проведе от 12.00 до 16.00 часа на 26 октомври. Денят на отворените врати ще се проведе в клубните помещения, които се намират в Централната гара в София, партер, западна страна. Ще бъдат представени модели на български подвижен състав. Ще бъдат осигурени действащи жп трасета за четири мащаба – НО, ТТ,  N и Z, при условията на цифрово управление.  \r\nВходът ще бъде свободен.", "date": "2019.10.24", "title": "С Ден на отворените врати Клуб „Железопътен моделизъм“ ще отбележи 10 години от създаването си на 26 октомври"}
{"url": "http://www.focus-news.net/news/2019/10/24/2711619/sport-vazhno-domakinstvo-za-ludogorets-v-liga-evropa.html", "text": "Тази вечер в 19:55 часа Лудогорец приема Еспаньол в двубой от третия кръг на група \"Н\" в Лига Европа. Стадионът в Разград бе разпродаден, а феновете на орлите очакват само едно - нова победа под ръководството на Станислав Генчев. Двубоят срещу каталунците, които са закъсали в местното първенство, е от изключителна важност. Защото при успех в него орлите ще си отворят широко вратите към 1 /16-финалите в Лига Европа. Те имат 6 точки в актива си след впечатляващите успехи с 5:1 над ЦСКА Москва и 3:0 над Ференцварош в Унгария. Еспаньол е втори с 4 точки.", "date": "2019.10.24", "title": "Спорт: Важно домакинство за Лудогорец в Лига Европа"}
{"url": "http://www.focus-news.net/news/2019/10/24/2711599/rabotnik-e-zaginal-pri-paten-intsident-na-avtomagistrala-trakiya-pri-km-53-v-posoka-plovdiv.html", "text": "Работник е загинал при пътен инцидент на автомагистрала „Тракия“ при км 53 в посока Пловдив. Това съобщиха от пресцентъра на  МВР . По първоначални данни при преминаването на товарен автомобил се е получило въздушно завихряне, в следствие на което е бил фатално ударен работник, извършвал дейност в аварийната лента. Водачите трябва да шофират с повишено внимание. Извършва се оглед на мястото на инцидента. Пътни полицаи са на място и подпомагат движението.", "date": "2019.10.24", "title": "Работник е загинал при пътен инцидент на автомагистрала „Тракия“ при км 53 в посока Пловдив"}
{"url": "http://www.focus-news.net/news/2019/10/24/2711621/kandidatat-za-glaven-prokuror-ivan-geshev-dokladat-na-ek-vaobshte-ne-mozhe-da-ni-uspokoyava-a-tryabva-da-e-edna-dobra-baza-za-vazhodyashto-razvitie.html", "text": "Докладът на ЕК въобще не може да ни успокоява, а трябва да е една добра база за възходящо развитие. Това каза кандидатът за главен прокурор Иван Гешев по време на изслушването си пред Пленума на ВСС, предаде репортер на   Агенция \"Фокус\" .По думите му осъществяваните цели  на съдебната реформа и показателите по механизма за сътрудничество и проверка са изпъленни. „Както е посочено в последния доклад,  изпълнени са ангажиментите на българската държава към момента на присъединяване към ЕС. Това въобще не може да ни успокоява. Трябва да е една добра база за възходящо развитие“, каза още Гешев.Той отчете и досегашната работа на прокуратурата. „Смятам, че в този 7- годишен период благодарение на този главен прокурор се повиши административният капацитет на прокуратурата. Подобрена е чувствително материално техническата база. Това според мен е изключително важно за провеждане на ефикасни и ефективни разследвания, включително и ефикасност на цялостната прокурорска работа. Ще наблегна на няколко важни според мен показателя. Данните са от последнвия доклад за прилагането на закона за дейността, а прокуратурата и разследващите органи през 2018 г. и са налични в приложенията от моята концепция“, посочи Гешев.  \r\nДеница КИТАНОВА", "date": "2019.10.24", "title": "Кандидатът за главен прокурор Иван Гешев: Докладът на ЕК въобще не може да ни успокоява, а трябва да е една добра база за възходящо развитие"}
{"url": "http://www.focus-news.net/news/2019/10/24/2711622/tass-britanskoto-pravitelstvo-potvardi-che-shte-nasrochi-izbori-ako-es-otlozhi-brekzit.html", "text": "Правителството на Обединеното кралство потвърди, че ще повдигне въпроса за провеждането на предсрочни избори, ако Европейският съюз предостави на страната тримесечно отлагане на Брекзит. Това съобщи политическият наблюдател на BBC Лора Кюнсберг, позовавайки се на източник в кабинета на премиера, предава  TACC . \r\nВъв вторник вечерта британският парламент прие на второ четене законопроект с текста на новото споразумение с Европейския съюз относно условията на „развода\". 329 от членовете на Камарата на общините гласуваха „за“, 299 депутати гласуваха „против“. Това беше първият вот на парламента, спечелен от правителството на Джонсън, откакто дойде на власт през юли тази година, отбелязва медията. \r\nНезависимо от това, само след няколко минути, кабинетът претърпя изключително болезнено поражение по ключовия въпрос за времето на законопроекта за Брекзит в Камарата на общините. На правителството бяха необходими само три дни, преди депутатите да обсъдят и приемат законодателство на трето четене, което да урежда предстоящия процес по излизането на страната от структурите на Общността. 322 депутати отказаха да разгледат документа за толкова кратко време, докато 308 бяха готови да работят по графика, предложен от Джонсън. \r\nВ отговор на това председателят на Европейския съвет Доналд Туск заяви, че ще препоръча на лидерите на 27-те държави от ЕС да се съгласят да отложат датата на изтегляне на Лондон от Общността по искане на Лондон за 31 януари 2020 г. В същото време самият Джонсън категорично се противопостави на отлагането. Той изпрати искането за отлагане на посочената от Туск дата само в Брюксел, защото бе задължен да изпълни закона, приет под натиск от опозицията. \r\nСъгласно законодателството, във Великобритания се допуска провеждането на предсрочни избори 25 работни дни, след като две трети от депутатите от Камарата на общините ги подкрепят. През септември премиерът възнамеряваше да обяви предсрочни избори, но опозицията отхвърли предложението, обещавайки да се съгласи с провеждането им, само ако страната не напусне ЕС без сделка на 31 октомври и с риск от подобен сценарий премиерът ще поиска отлагане. По този начин гласуването в страната може да се проведе преди края на годината. \r\n \r\n Тереза Герова", "date": "2019.10.24", "title": "ТАСС: Британското правителство потвърди, че ще насрочи избори, ако ЕС отложи Брекзит"}
{"url": "http://www.focus-news.net/news/2019/10/24/2711625/obshtinskiyat-mladezhki-tsentar-zahari-stoyanov-v-dobrich-organizira-konkurs-za-ese-kakvo-e-za-men-shtastlivoto-detstvoi.html", "text": "Общинският младежки център (ОМЦ) „Захари Стоянов“ в Добрич и Фондация „Лумос“ - България организират конкурс за есе „Какво е за мен щастливото детство?“, предаде кореспондент на  Радио „Фокус” – Варна . Конкурсът е трети поред и ще се проведе на областно ниво. Идеята е да се даде възможност на млади творци да споделят с публиката тяхната позиция по темата какво е необходимо, за да бъде едно дете щастливо, да разкрия своите представи за щастието и да разкажат какво прави щастливи самите тях. Условията за участие в конкурса са участниците да бъдат на възраст от 11 до 19 години. Те трябва да се представят с есе с обем до 3 стандартни печатни страници. Към всяко есе трябва да е представена лична информация - три имена, възраст, точен адрес и учебно заведение. Крайният срок за изпращане на есетата е 19 ноември тази година. Това може да стане по пощата на адреса на Общинския младежки център „Захари Стоянов“ или по електронен път. На фейсбук страницата на ОМЦ са посочени координатите за кореспонденция. Участниците ще бъдат разделени в две възрастови групи - от 11 до 14 години и от 15 до 19 години. Наградният фонд е паричен и включва премия съответно за първа, втора и трета награда. Компетентно жури ще оценява участниците. При участие в конкурса кандидатите приемат условията техните творби да останат във фонда и да бъдат използвани и разпространявани както от Младежкия център в Добрич, така и от „Лумос“ - България. \r\nЖулиета НИКОЛОВА", "date": "2019.10.24", "title": "Общинският младежки център „Захари Стоянов“ в Добрич организира конкурс за есе „Какво е за мен щастливото детство?“"}
{"url": "http://www.focus-news.net/news/2019/10/24/2711627/16-godishen-mladezh-e-prostrelyan-ot-svoy-rodnina-v-selo-slanchevo-v-oblast-varna.html", "text": "16-годишен младеж е прострелян от свой роднина в село Слънчево. Той е бил приет в МБАЛ „Св. Анна\" във Варна с огнестрелна рана. Това съобщи д-р Петар Стамов от Детската хирургия в лечебното заведение, предаде репортер на  Радио „Фокус“ - Варна . Момчето е настанено в болницата около 3.30 часа тази сутрин. То е било простреляно от близък роднина с огнестрелно оръжие в областта на корема. Засегнат е черният му дроб. Младежът е опериран и е настанен в Реанимация, засега в стабилно състояние. Според д-р Петар Стамов предстоят допълнителни изследвания. Момчето е контактно. Засега няма нужда от кръводарители. \r\nДиана СТОЕВА", "date": "2019.10.24", "title": "16-годишен младеж е прострелян от свой роднина в село Слънчево в област Варна"}
{"url": "http://www.focus-news.net/news/2019/10/24/2711623/varna-vavezhdat-vremenna-organizatsiya-na-dvizhenie-po-patya-za-kk-zlatni-pyasatsi-zaradi-izgrazhdaneto-na-novo-krastovishte.html", "text": "Във връзка с изграждането на кръгово кръстовище на пътя Варна – Златни пясъци I-9 (обръщача на ул. „Арх. Манол Йорданов“ и бул. „Княз Борис I”), от 25 октомври се въвежда временна организация на движението. Това посочватот Агенция \"Пътна инфраструктура\", предаде репортер на  Радио „Фокус“ – Варна . \r\nСтроителните работи ще започнат със затваряне на южното платно на път I-9. В посока курорта Златни пясъци автобусната спирка запазва местоположението си в съществуващия джоб. В посока към Варна е предвидено автобусите на градски транспорт да спират в непосредствена близост до съществуващия пешеходен подлез. Основна цел на новото кръгово кръстовище е да се намали скоростта на движение в участъка и да се възпрепятства преминаването на коли извън предварително указаната посока на движение. \r\nДесислава ВАСИЛЕВА", "date": "2019.10.24", "title": "Варна: Въвеждат временна организация на движение по пътя за к.к. Златни пясъци заради изграждането на ново кръстовище"}
{"url": "http://www.focus-news.net/news/2019/10/24/2711624/le-monde-predavayki-makedoniya-frantsiya-diskreditira-sebe-si-i-es.html", "text": "На заседанието на Европейския съвет на 18 октомври Франция за пореден път се обяви против започване на преговорите със Северна Македония и Албания за тяхното присъединяване към Съюза. Това решение нарушава обещанието на ЕС, подкопава доверието към него и може да предизвика нови сътресения на Балканите, където от 2017 година Франция се възприема като фактор за регионалната стабилност. И това се случва независимо от приетите наскоро в Скопие исторически политически решения в неустойчивия и нуждаещ се от помиряване регион, пише френското издание  Le Monde  в материал, представен без редакторска намеса. \r\nКогато Македония получи независимост след разпадането на Югославия през ноември 1991 година, Гърция настоя тя да се казва „Бивша югославска република Македония“ (БЮРМ). ЕС прие това. \r\nНа 12 юни 2018 година премиерите Зоран Заев и Алексис Ципрас се договориха за ново официално име на страната: Северна Македония. Историческият спор беше приключен. \r\n \r\n Преодоляване на етническите конфликти \r\n \r\nАтина взе смело решение, въпреки противопоставянето на опозицията (сега тя дойде на власт) и протестите на националистите. Не по-малко смелост бе показана в Скопие, където крехката коалиция на премиера замени националиста Никола Груевски (2006-2016), чийто авторитаризъм разчита на пренаписването на историята и поставянето на безкрайни статуи на „македонски герои“. \r\nВъпреки често агресивната опозиция и двамата премиери постигнаха ратификация на споразумението в парламентите, като бяха пропити с дух на компромис в името на европейските задължения. Скопие трябваше да се справи с мощен външен противник - Руската Федерация, която беше враждебна на договора, който отваря пътя на Македония към НАТО. \r\nБолезненият разпад на Югославия беше съпроводен с появата на нови националистически и авторитарни сили. С изключение на Македония, която успя, с подкрепата на ЕС и НАТО, да избегне гражданска война между славянското мнозинство и албанското малцинство, които подписаха Охридското споразумение през 2001 г. \r\nЕС отбеляза това постижение с договор за стабилизиране и асоцииране в духа на „европейска перспектива“, която беше отворена за Западните Балкани на срещата на върха в Солун през 2003 г. В този момент Македония даде пример за преодоляване на етническите конфликти, за да премине към обещаната европейска интеграция. \r\n \r\n „В името на Европа“  \r\n \r\nПрез 2005 г. Македония получи статут на „кандидат“ за присъединяване към ЕС, но решителното възпрепятстване от Гърция във връзка с името зачерта перспективата за преговори. Факт е, че разширяването изисква единодушно решение. Ветото на Атина допринесе за десетгодишно утвърждаване на националистическа, авторитарна и корумпирана власт, което също даде отлично алиби за забавяне на процеса на влизане. \r\nОт 2016 г. правителството на Зоран Заев промени всичко това с помощта на съдебните реформи и борбата с корупцията, както се изисква от Брюксел. Успоредно с това то стартира политика за развитие на добросъседски отношения, която доведе до споразумение с Гърция за името на страната и споразумение за приятелство и партньорство с България, което сложи край на болезнената и сложна история. \r\nВсичко това е „в името на Европа“. Следователно би било логично, ако Европейският съвет бе одобрил на заседанието си на 29 юни 2018 година преговорите за влизане на страната, която изпълни всички строги изисквания на Европейската комисия. \r\nВъпреки това Франция и Холандия считат, че задълбочаването на реформите е предварително условие за началото на такива преговори. Още през 2018 г. президентът Макрон охлади надеждите на Скопие, като заяви, че ЕС трябва да проведе реформи, преди да приеме нови членове. Въпреки че Европейската комисия също заяви, че „ЕС трябва да стане по-силен и по-решителен преди по-нататъшното разширяване“, Франция го издигна до фикс идея, противопоставяйки се по почти невротичен начин. Често говорим за цената на разширяването, но забравяме за цената на неговото отсъствие. \r\n \r\n Голямо разочарование на Балканите \r\n \r\nПодобна позиция шокира не само Македония, но и онези страни, които не горят от желание да проведат реални реформи и преосмислят старата поговорка на комунистическите държави от Източна Европа: „ЕС се преструва, че ни приема, ние се преструваме, че провеждаме реформи!“ \r\nНа конференцията на посланиците на 27 август Еманюел Макрон въпреки това призова „да се изпратят нови сили на Балканите, за да не позволи на неевропейските страни да заемат нашето място в играта“. Както и да е, на 18 октомври в Брюксел Франция поиска преразглеждане на „рамката за преговори“ за по-голяма прозрачност и реформи, въпреки че Македония и Албания задълбочават тези реформи в трудна политическа среда. \r\nНай-доброто е враг на доброто: именно започването на преговорите би позволило на ЕС да приложи изцяло своята „мека сила“ за напредък в реформите и преодоляване на националистическите спорове. \r\nОсвен това Бундестагът по инициатива на германското правителство се изказа за това с мнозинство гласове. Оказва се, че след гръцкото вето Франция остава единственият враг. И това е повече от грешка. Това води не само до изолацията на Франция, но и дискредитира ЕС, който наруши дадената дума. \r\nЕдно такова твърдо решение на Европейския съвет ще доведе до голямо разочарование на Балканите. Русия, Китай, Турция и други хищници ще се възползват от този вакуум. Що се касае до Франция, която има силни исторически и икономически връзки в региона, тя просто загуби значителна част от доверието в себе си и подкопава доверието в ЕС. \r\nРъководителят на Европейската комисия Урсула фон дер Лайен заяви, че „присъединяването е принос в борбата за мир, сигурност и стабилност в Европа“. За нея ще бъде трудно да потвърди това на практика, тъй като ЕС наруши думата си и може да плати скъпо за това. \r\n \r\nПревод и редакция:", "date": "2019.10.24", "title": "Le Monde: Предавайки Македония, Франция дискредитира себе си и ЕС"}
{"url": "http://www.focus-news.net/news/2019/10/24/2711629/bivsh-upravitel-na-benzinostantsiya-v-kardzhali-poluchi-uslovna-prisada-za-prisvoyavane-na-29-000-lv.html", "text": "Бивш управител на бензиностанция в Кърджали получи условна присъда за присвояване на 29 000 лв. Това съобщиха от  Окръжен съд - Кърджали . Присъдата е „Лишаванe от свобода” за 1 година и 6 месеца, като тя е била отложена c изпитателен срок от 3 години. Подсъдимият преди три години е бил управляващ местна бензиностанция – собственост на сръбско-руска фирма за горива. Разследването е установило, че той е виновен за изчезването на 29 000 лв. - двудневен оборот на бензиностанцията на главен път I-5 Кърджали – Маказа в чертите на града. След като делото се е гледало в Районен съд - Кърджали и е било обжалвано, на втора инстанция Окръжният съд - Кърджали е потвърдил присъдата на Районния съд и взетото решение на съдебната власт не може повече да се обжалва. Следствието първоначално е било спряно от Прoкурaтурaтa, пoрaди липca нa дoкaзaтeлcтвa, но продължава по-късно, защото фирмата-собственик на бензиностанцията обжалва това. Съдът в Кърджaли oтмeня пocтaнoвлeниeтo нa Прoкурaтурaтa и след  извършвaнe нa дoпълнитeлно рaзcлeдвaнe - рaзпити нa cлужитeли и oчни cтaвки, ca били cъбрaни дocтaтъчнo дoкaзaтeлcтвa за вината на  обвиняемия.", "date": "2019.10.24", "title": "Бивш управител на бензиностанция в Кърджали получи условна присъда за присвояване на 29 000 лв."}
{"url": "http://www.focus-news.net/news/2019/10/24/2711634/zhena-e-zaginala-sled-tezhkata-verizhnata-katastrofa-na-avtomagistrala-trakiya.html", "text": "Жена е загинала след тежката верижната катастрофа на автомагистрала „Тракия“. Това съобщиха от пресцентъра на  УМБАЛ „Св. Анна“ , където тя и още един от пострадалите са били откарани. \r\n57-годишен мъж е с множество тежки наранявания, акто в момента тече диагностика.  \r\nЖената все още е с неустановена възраст и самоличност. Тя е починала поради травми, несъвместим с живота.", "date": "2019.10.24", "title": "Жена е загинала след тежката верижната катастрофа на автомагистрала „Тракия“"}
{"url": "http://www.focus-news.net/news/2019/10/24/2711626/kandidatat-za-glaven-prokuror-ivan-geshev-shte-prodalzha-nalozhenata-praktika-za-otchetnost-na-glavniya-prokuror-pred-narodnoto-sabranie.html", "text": "Ще продължа наложената практика за отчетност на главния прокурор пред Народното събрание. Това каза кандидатът за главен прокурор Иван Гешев по време на изслушването си пред Пленума на ВСС, предаде репортер на  Агенция \"Фокус\" .Той посочи, че ще предоставя информация и на съответните постоянни комисии. Във връзка със зачитане на презумпцията на невинност и евродирективата по темата, Гешев коментира: „Въпросите, свързани с транспонирането на правото на ЕС са от компетентност на законодателната власт и в частнот от Министерство на правосъдието“, каза той.  „Привърженик съм за разширяване на тезата за разширяване на съдебния контрол върху прокурорските актове. В този смисъл е застъпено и становището на експертно ниво при объсждане на промени в НПК от прокуратурата. Това би се отразило положително поне по отношение на правата на гражданите, но едва ли ще се отрази върху ефективността и ефикасността на разследването\", допълни още Гешев.  \r\nДеница КИТАНОВА", "date": "2019.10.24", "title": "Кандидатът за главен прокурор Иван Гешев: Ще продължа наложената практика за отчетност на главния прокурор пред Народното събрание"}
{"url": "http://www.focus-news.net/news/2019/10/24/2711635/72-godishen-mazh-e-zadarzhan-po-sluchaya-s-prostrelyanoto-16-godishno-momche.html", "text": "72-годишен мъж от село Слънчево е прострелял 16-годишното момче. То е настанено във варненска болница. Това съобщиха от  Областната дирекция на МВР . Около 03.30 часа тази сутрин е получен сигнал за пострадало непълнолетно момче в село Слънчево. На място е установено, че срещу същото е произведен изстрел с газов пистолет. След проведени действия по разследване на случая и оперативно-издирвателни дейности, като извършител на деянието е установен 72-годишен мъж от същото село. По случая е образувано досъдебно производство, материалите са докладвани на прокурор от Районна прокуратура – Варна. Мъжът е задържан за срок до 24 часа.", "date": "2019.10.24", "title": "72-годишен мъж е задържан по случая с простреляното 16-годишно момче"}
{"url": "http://www.focus-news.net/news/2019/10/24/2711632/oon-preduprezhdava-yugoiztochna-evropa-e-zaplashena-ot-dramatichno-obezlyudyavane-nay-tezhko-e-v-balgariya-shte-zagubi-edna-chetvart-ot-naselenieto-do-2050-godina.html", "text": "Според последните прогнози на ООН в следващите години ще се стигне до драматично намаляване на населението в Югоизточна Европа, предава скопското електронно издание  „Слободен печат“ . \r\nПричина за това е фактът, че все повече млади хора заминават да работят и живеят в чужбина, в страните от ЕС, САЩ, Канада и Австралия, а в същото време има застаряване на населението, което остава да живее на териториите, където няма демографско обновяване. \r\nВ доклада се казва, че от десет държави, чието население намалява най-бързо, девет се намират в Югоизточна Европа. \r\nСпоред прогнозите на ООН, в най-тежко положение е България, която може да загуби една четвърт от населението си до 2050 година. \r\nДо 2035 година броят на лицата на възраст повече от 65 години ще се дублира в сравнение с 1995 година в по-голямата част от държавите от Югоизточна Европа. \r\nС намаляването на броя на работоспособното население се увеличават опасенията около достъпността на социалните придобивки и пенсиите, посочват още от световната организация. \r\nПовечето държави в този регион имат хроничен недостиг на работна сила, което води до намаляване на икономическия растеж. \r\n \r\nПревод и редакция:", "date": "2019.10.24", "title": "ООН предупреждава: Югоизточна Европа е заплашена от драматично обезлюдяване, най-тежко е в България – ще загуби една четвърт от населението до 2050 година"}
{"url": "http://www.focus-news.net/news/2019/10/24/2711636/muzeyat-v-panagyurishte-poluchi-kato-darenie-kokarda-lavche-za-vastanicheska-uniforma.html", "text": "Историческият музей в Панагюрище получи ново дарение, съобщиха от  музея . Интересна кокарда „лъвче“ за въстаническа униформа дари на музея Петър Тухчиев. Като един от учредителите и дългогодишен член на Регионален клуб „Традиция“ – Панагюрище, Петър Тухчиев е съпричастен към дейността на музея за запазване на родовата памет и затова дарява семейната реликва с цел съхраняване и популяризиране на историята за поколенията. Директорът на музея доц. д-р Атанас Шопов благодари за родолюбивата дейност на Петър Тухчиев и му връчи Свидетелство за дарение", "date": "2019.10.24", "title": "Музеят в Панагюрище получи като дарение кокарда „лъвче“ за въстаническа униформа"}
{"url": "http://www.focus-news.net/news/2019/10/24/2711638/do-1800-chasa-dvizhenieto-ot-km-38-do-km-40-na-am-trakiya-v-posoka-sofiya-se-osashtestvyava-v-edna-lenta-poradi-montazh-na-mantineli.html", "text": "До 18.00 часа движението от км 38 до км 40 на АМ „Тракия“ в посока София се осъществява в една лента поради монтаж на мантинели. Това съобщиха от пресцентъра на  Агенция \"Пътна инфраструктура\" . Ограничено е движението в изпреварващата лента, трафикът преминава по активната лента. Участъкът е сигнализиран с пътни знаци. \r\nДо 18.00 часа движението от км 44 до км 46 на АМ „Тракия“ в посока Бургас се осъществява в една лента поради монтаж на мантинели. Ограничено е преминаването по изпреварващата лента, движението се осъществява в активната лента. Участъкът е сигнализиран с пътни знаци. \r\nДо 18.00 часа движението при км 30 на АМ „Хемус“ в посока Варна се осъществява в една лента поради ремонтни дейности на асфалтовата настилка. Ограничено е движението в изпреварващата и активната лента, трафикът преминава по аварийната лента. Участъкът е сигнализиран с пътни знаци.", "date": "2019.10.24", "title": "До 18.00 часа движението от км 38 до км 40 на АМ „Тракия“ в посока София се осъществява в една лента поради монтаж на мантинели"}
{"url": "http://www.focus-news.net/news/2019/10/24/2711641/vse-poveche-posledovateli-se-prisaedinyavat-kam-kampaniyata-zeleno-krache-na-detska-gradina-nadezhda-v-burgas.html", "text": "Все повече последователи се присъединяват към кампанията „Зелено краче“ на детска градина „Надежда“. Това съобщиха от пресцентъра на  Община Бургас . Целта на кампанията е децата да идват до градина пеша или с помощта на колело, за по-здравословен начин на живот и опазване на околната среда, чрез намаляването на вредните емисии от автомобилите в атмосферата. Всяко дете, което е събрало 15 или повече зелени крачета, получава за награда - екскурзия. В периода от месец ноември 2018 г. до месец май 2019 г. 135 деца се включиха в кампанията, за по-здравословен начин на живот и опазване на околната среда. Децата спечелиха весели екскурзии до Зоологическа градина гр. Айтос и Природонаучен музей - Котел. От 15 ноември 2019 г. \"Зелено краче\" продължава и привлече още 145 деца от подготвителните групи на ДГ „Надежда“.  Децата, които минимум 15 пъти са идвали пеша до детската градина за период от 1 месец, ще спечелят екскурзия - награда. Този път родителите сами ще изберат дестинацията за екскурзията - награда, тя ще бъде определена чрез попълване на анкети.", "date": "2019.10.24", "title": "Все повече последователи се присъединяват към кампанията „Зелено краче“ на детска градина „Надежда“ в Бургас"}
{"url": "http://www.focus-news.net/news/2019/10/24/2711642/gazeta-express-kosovo-kosovskite-sluzhbi-arestuvaha-trima-politsai-pri-operatsiya-v-severno-kosovo.html", "text": "Косовската полиция проведе операция по издирване в северната част на страната, която е населена предимно от сърби, като в процеса е арестувала трима свои служители, заподозрени, че са участвали в контрабандни дейности, пише електронното издание на прищинския ежедневник  Gazeta Express . \r\nОперацията е проведена от Полицейския инспекторат на Косово в сътрудничество със Специализираната прокуратура на страната. Акцията в четвъртък е продължение на операцията, започнала през април тази година, когато бяха арестувани няколко полицаи, които също бяха заподозрени в контрабандна дейност. Говорител на регионалното управление в Северна Митровица Бранислав Радович заяви, че операцията е проведена по заповед на прокуратурата и в нейния ход са претърсени две локации в Северна Митровица и Звечан. По неговите думи са арестувани трима души и са конфискувани незаконни оръжия. \r\n \r\nПревод и редакция:", "date": "2019.10.24", "title": "Gazeta Express (Косово): Косовските служби арестуваха трима полицаи при операция в Северно Косово"}
{"url": "http://www.focus-news.net/news/2019/10/24/2711639/tass-izpratenite-ot-rusiya-v-sarbiya-s-400-i-pantsiry-s-za-parvi-pat-uchastvat-v-zadgranichni-ucheniya.html", "text": "Батареята  зенитно-ракетни системи С-400 и батареята системи „Панцир-С“ на Въоръжените сили на Русия са прехвърлени в Сърбия, където за първи път ще участват в учения на територията на чужда държава. Това се казва в съобщение на Министерството на отбраната на Руската Федерация, предава  ТАСС. \r\n„Руските подразделения за ПВО със зенитно-ракетни системи С-400 и зенитни ракетно-артилерийски системи „Панцирз-С“ са прехвърлени с военно-транспортни самолети на Военно-космическите сили на Русия на територията на Сърбия, където ще участват във втория етап на съвместното руско-сръбско учение по противовъздушна отбрана (ПВО) „Славянски щит – 2019“, се казва в изявлението. \r\nКакто уточняват от ведомството, дивизионтът С-400 и батареята „Панцири“ „за първи път ще участват в учения на територията на чужда държава“. \r\nСистемите ще бъдат разгърнати на сръбската база Батайница и ще влязат в руско-сръбската групировка от сили и средства за ПВО. Руските и сръбските подразделения ще отработят намиране, съпровождане, класификация и унищожаване на целия спектър въздушни сили на условния противник. \r\nОт руското военно министерство уточняват, че ученията по ПВО „Славянски щит 2019“ се провеждат за първи път и се състоят от два етапа. Първият беше през септември в базата на Центъра за боева подготовка и бойно използване на ВКС на Русия в Астраханска област. Вторият етап се провежда от 23 до 29 септември в Сърбия. \r\n \r\nПревод и редакция:", "date": "2019.10.24", "title": "ТАСС: Изпратените от Русия в Сърбия С-400 и „Панцирь-С“ за първи път участват в задгранични учения"}
{"url": "http://www.focus-news.net/news/2019/10/24/2711640/kandidatat-za-glaven-prokuror-ivan-geshev-deloto-ktb-beshe-nay-serioznoto-mi-predizvikatelstvo.html", "text": "Делото КТБ беше най-сериозното ми предизвикателство. Това каза кандидатът за главен прокурор Иван Гешев по време на изслушването си пред Пленума на ВСС за най-голямото си предизвикателство, предаде репортер  на  Агенция \"Фокус\" . \"И то не само на база на политическите, личните и всякави други интереси, които циркулират около това дело, на натиска, който беше оказан върху екипа, но и по няколко други покозателя. Щетата по това дело е в размер, който до момента не се е срещал в съдебната практика, тя е в размер от процент от БВП и по този показател може да сме водещи, ако не в света, поне в Европа“, допълни още Гешев. Той отчете, че такова обвинение досега не е внасяно в български съд.  \"Най-тежки са ми били делата в периода от моята кариера, когато бях следовател в транспортния отдел на столично следствие, когато трябва да бъдат извършвани действия по разследване на местопроизшествия на починали лица. Това са ми били най-трудните дела в емоционален аспект\", каза Гешев.  \r\n \r\n \r\nДеница КИТАНОВА", "date": "2019.10.24", "title": "Кандидатът за главен прокурор Иван Гешев: Делото КТБ беше най-сериозното ми предизвикателство"}
{"url": "http://www.focus-news.net/news/2019/10/24/2711643/obshtina-kyustendil-350-358-leva-dalzhi-druzhestvoto-sobstvenik-na-neraboteshtiya-hotel-pautaliya-i-na-hotel-velbazhd.html", "text": "Дружеството собственик на неработещия хотел „Пауталия“ в центъра на града и на хотел „Велбъжд“, за периода от 2012 г. до 2019 г. има неизплатени задължения от 350 358,81 лева, това съобщиха от  пресцентъра на Община Кюстендил . Дължимата сума е за данък сгради, такса смет и лихви за забавяне. Същото дружество има задължения и за неплатен туристически данък за периода от 2011 г. до 2015 г. в размер на 1853 лева. Община Кюстендил е възложила на съдия изпълнител образуване на производство за събиране на вземанията и ще настоява хотелът да бъде изнесен на публична продан на реална пазарна цена. При неуспешна реализация на проданта, Община Кюстендил, след допитване на жителите на общината, е готова да поиска възлагане на имота, като поеме неговото управление. Стартира и производство по цялостно обследване на сградата на хотел „Пауталия“, за да бъде проверена нейната конструктивна стабилност, и ако са констатира, че сградата е опасна, на собственика ще бъдат наложени санкции и ще се предприемат последяващи стъпки, съгласно българското законодателство.", "date": "2019.10.24", "title": "Община Кюстендил: 350 358 лева дължи дружеството собственик на неработещия хотел „Пауталия” и на хотел „Велбъжд”"}
{"url": "http://www.focus-news.net/news/2019/10/24/2711630/kandidatat-za-glaven-prokuror-ivan-geshev-reglemantatsiya-na-mehanizam-za-razsledvane-na-gl-prokuror-tryabva-da-ima.html", "text": "Реглемантация на механизъм за разследване на гл. прокурор трябва да има. Това каза кандидатът за главен прокурор Иван Гешев по време на изслушването си пред Пленума на ВСС във връзка с механизъм за разследване на главния прокурор, предаде репортер на  Агенция \"Фокус\" .  „Одобрявам предприетата законодателна инициатива на Министерство на правосъдието и заявявам готовност за активно съдействие в изпълнение на препоръките на Венецианската комисия в съответствие с констицуионна рамка“, каза Гешев. По думите му регламентация трябва да има. „Мнението ми като юрист е, че тя трябва да бъде дори с някакви разлики специфични за съответно председател на съд или главен прокурор, но трябва да има регламентация и за трите фигури. Ще ви кажа моята гледна точка защо е така. Сегашната е доста по-опасна за независимостта не  само на съда, но и на прокуратурата“, посочи кандидатът за главен прокурор. „Моето мнение е, че регламентация трябва да има  и то в посока включително и даване на гаранции за обективност за започване и протичане на едно такова производстсво“, обобщи Гешев.  \r\nДеница КИТАНОВА", "date": "2019.10.24", "title": "Кандидатът за главен прокурор Иван Гешев: Реглемантация на механизъм за разследване на гл. прокурор трябва да има"}
{"url": "http://www.focus-news.net/news/2019/10/24/2711645/mestni-izbori-2019-petar-paunov-kandidat-za-kmet-na-kyustendil-sred-osnovnite-ni-zadachi-sa-rast-v-planinskiya-selskiya-balneo-i-spa-turizma.html", "text": "Ръст в планинския, селския, балнео и СПА туризма - това е една от основните ни задачи в програмата за развитие на община Кюстендил, а и ключов приоритет за целия регион. Това каза на пресконференция Петър Паунов, кандидат за кмет и водач на листата на Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци”, предаде репортер на  Радио „Фокус” - Кюстендил . Според Петър Паунов, след като е постигнато решението Кюстендил да стане част от Програмата за развитие на селските региони и така да се подпомогне с европейски средства бизнеса в малките населени места, ще има възможност да се инвестират средства в развитието на туризма. „Възстановяването на лечебният туризъм ще бъде основен наш приоритет. Ще продължат инвестициите и в културния, и във фестивалния туризъм - нашите Кюстендилски празници се превърнаха в национални и международни събития”, каза Петър Паунов. Приоритетите в сферата на висшето образование представи Бойко Соколовски, официален представител на Варненския свободен университет за Кюстендил, кандидат за общински съветник от листата на Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци”. „С помощта на кмета Паунов и на Общината успяхме да организираме тук, в Кюстендил, изнесено обучение на Варненския свободен университет \"Черноризец Храбър\" - в направлението \"Международен публичен и бизнес мениджмънт\", имаме обучение и по специалност \"Мениджмънт на туризма\" и \"СПА и уелнес туризъм\" - в степен бакалавър, а в магистърската програма имаме специалност \"Управление на културно-историческия туризъм\". Бъдещите мениджъри, които ще подготвяме, се предвижда не само да управляват туризма, а специално в културно-историческия туризъм - знаете България е на трето място по брой на културно-исторически паметници в света, след Италия и Гърция, а да разработват малки бизнес проекти, които да се реализират тук - в Кюстендил”, каза Бойко Соколовски. Според него така студентите не само ще могат да се реализират в Кюстендил, но с работата си да подпомогнат подобряването на жизнената среда на града, икономическите стандарти, да се разкриват нови работни места и за тези работни места да има образовани кадри. „Това са идеите на университета и посоката, в която искаме да се развива изнесеното обучение в Кюстендил - то да е съобразено с развитието на града като туристически център”, каза Соколовски. Според Росен Димитров, управител на фирма \"Осоговец\", кандидат за общински съветник от листата на Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци”, през последните години има сериозен ръст в ски туризма, в планинския еко туризъм. В пъти се увеличи броя на туристите в нашата планина. „Направени бяха много туристически маршрути за АТВ-та и за колотуризъм, за които нашата планина има превъзходни дадености, както и за планинския еко туризъм. Също, благодарение на нашите колеги от ски центровете, има чувствително подобряване на цялостната инфраструктура за ски спортовете. С подкрепата и на общината за пръв път в България беше проведен кръг от европейската купа по сноуборд - не на Боровец или на Пампорово, а в Осоговската планина”, каза Росен Димитров. По думите му туристическите маршрути се поддържат и почистват непрекъснато. Всички вложени усилия в подобряването на туристическата инфраструктура дават своите резултати - непрекъснато расте броят на хората, които избират за своята планинска ваканция именно Осогово, а не друг зимен курорт. „Планината ни вече има устройствен план, с влизането му в сила може да започнат и новите инвестиции - отчетени са всички предложения, постъпили към момента, и ще започне инвестирането в изграждането на нови хотелски бази и увеличаване на съоръженията за зимния туризъм”, каза Димитров.  \r\n„Всички търсят качествена земеделска продукция, а ние тук я имаме в изобилие. Нашата задача е с общи усилия да направим една здравословна среда за живот на нашите деца. И освен в храненето на децата в детските градини и училищата с качествена, истинска и вкусна храна, ние залагаме в нашите приоритети и здравословна програма в туризма. Плодородната земя на нашия край е причина да се наричаме Овощната градина на България. Ние искаме плодовете и зеленчуците, които се отглеждат от нашите земеделски стопани, храните, направени по местни рецепти, да станат част от нашата туристическа визитка и развитието на кулинарния туризъм е още един сектор, който градът ни може да развива”, каза Луиза Базовичка, директор на Общинско предприятие \"Ученическо хранене\", кандидат за общински съветник от листата на Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци”. „Когато живееш в Кюстендил, е много приятно да говориш за туризъм. Просто защото има какво да се каже за туризма в нашия град”, каза Милен Порожанов, кандидат за общински съветник от листата на Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци”. „Всички сме свидетели, че през последните години Кюстендил се напълни с туристи. И това не е случайно, защото не само балнеологията, развиха се и други туристически центрове около града ни. За мен е много приятно и се гордея, че съм кюстендилец, когато се говори за музикалните фестивали на Кюстендил, за празниците на пролетта, на черешите, на плодородието и на хляба - тогава, като скромен представител на туристическия бранш, мога да кажа, че легловата база в общината наистина не стига, защото идват хора от всякъде, заинтригувани да видят тези уникални неща, които се случват в Кюстендил, а и да хапнат нещо натурално, отгледано от плодородната земя на нашия край”, каза Милен Порожанов. По думите му е хубаво, че се полагат толкова усилия този край да се запази екологично чист, защото това прави Кюстендил наистина притегателен център за туристите. Селският туризъм също се развива, все повече хора предпочитат ваканция близо до природата, търсят истинската храна. „И най-хубавото е, че ние можем да предложим един затворен цикъл в натурална среда - от градината, в кухнята, на трапезата. Още по-хубаво е това, че хората се връщат - дошлите веднъж на почивка тук, превръщат Кюстендил в своя предпочитана дестинация за отдих и туризъм. И освен, че се връщат, идват и техни близки и познати”, каза Милен Порожанов. „Изградихме прекрасни балнеоложки бази и модерни центрове за използване на лечебните свойства на минералната вода за лечение на стерилитет и ставни болести и очакваме това да бъде ключово, както към съвременния и спокоен живот на младите хора, така и за солиден ръст в областта на лечебния туризъм”, каза в заключение кандидатът за кмет на Кюстендил Петър Паунов.  \r\nВенцеслав ИЛЧЕВ", "date": "2019.10.24", "title": "Местни избори 2019: Петър Паунов, кандидат за кмет на Кюстендил: Сред основните ни задачи са ръст в планинския, селския, балнео и СПА туризма"}
{"url": "http://www.focus-news.net/news/2019/10/24/2711644/kandidatat-za-glaven-prokuror-ivan-geshev-siguren-sam-che-nyama-da-polucha-tolerans.html", "text": "Сигурен съм, че няма да получа толеранс. Това каза кандидатът за главен прокурор Иван Гешев по време на изслушването си пред Пленума на ВСС и във връзка с толеранса  след като встъпи в длъжност, предаде репортер на  Агенция „Фокус“ . Той посочи, че не кандидатства политическа длъжност, за да очаква толеранс „Най-важните неща, които бих направил, които бих се постарал да свърша според мен са две. Първото е сфоримране на екип. Това е най-сигурният начин да постигнеше резултати и второто нещо е продължаване на действия по оптимизиране на районните прокуратури“,  каза още Гешев. На въпрос дали смята да влиза в съдебна зала по време на мандата, Гешев заяви, че не вижда проблеми след като председатели на Върховни съдилища влизат и той да го прави. „В крайна сметка съм прокурор. Едно от делата, които описах е и мой ангажимент и в случай, че не влизам по това дело, това означава, че прехвърлям отговорността на моите колеги, с които съм работил“, каза той.  \r\nДеница КИТАНОВА", "date": "2019.10.24", "title": "Кандидатът за главен прокурор Иван Гешев: Сигурен съм, че няма да получа толеранс"}
{"url": "http://www.focus-news.net/news/2019/10/24/2711646/v-dve-naseleni-mesta-v-oblast-vidin-e-narusheno-vodopodavaneto-zaradi-avarii.html", "text": "В две населени места във Видинска област ще бъде нарушено водоподаването, съобщиха за  Радио „Фокус“ – Видин  от водоснабдителното дружество. Отстраняване на авария на уличен водопровод Ф80  е причина за  спиране на водоподаването във Видин за квартал „Христо Ботев“ до 15.00 часа. В село Буковец  водоподаването ще бъде спряно до 13.00 часа, като причината отново е отстраняване на авария на уличен водопровод. \r\nАнна ЛОЗАНОВА", "date": "2019.10.24", "title": "В две населени места в област Видин е нарушено водоподаването заради аварии"}
{"url": "http://www.focus-news.net/news/2019/10/24/2711647/vecher-makedoniya-makedoniya-ostana-bez-mezhdunaroden-vlak-a-sarbiya-izgrazhda-visokoskorostna-zhelezopatna-vrazka.html", "text": "За първи път от 146 години насам през територията на Македония няма да минава международен влак. В същото време Сърбия строи високоскоростна железопътна връзка, с която ще се свърже с региона, коментират в редакцията на електронното издание на скопския вестник  „Вечер“  . \r\nНад 500 тона материали за изграждането на връзката ще бъдат доставени на железопътната гара в т.нар. нова част на сръбската столица. Тя ще бъде транспортирана с товарен влак, който тръгна от Китай на 24 септември. \r\nИзграждането на високоскоростна железопътна връзка в Сърбия бе договорена на тристранна среща между представители на Белград, Будапеща и Пекин през юли тази година. Първата фаза на проекта предвижда свързването на Белград и Будапеща, а по-натам се планира и връзка с останалите страни от региона.  \r\n \r\n Тереза Герова", "date": "2019.10.24", "title": "„Вечер“ (Македония): Македония остана без международен влак, а Сърбия изгражда високоскоростна железопътна връзка"}
{"url": "http://www.focus-news.net/news/2019/10/24/2711648/mosv-se-angazhira-za-reshavane-na-problema-s-vodosnabdyavaneto-v-svishtov.html", "text": "Министерство на околната среда и водите се ангажира с решаването на проблема с водоснабдяването в Свищов. Личен ангажимент пое и зам.-министър Красимир Живков, който бе на посещение в Свищов вчера. Това каза за  Радио „Фокус“ – Велико Търново  вр. и. д. кмет на Общината Анелия Димитрова. Тя увери, че Общината не спира да търси възможности и съдействие от страна на държавата за справяне със ситуацията. „В тази връзка вчера при нас на посещение беше зам.-министърът на околната среда и водите Красимир Живков. Той бе запознат детайлно с проблемите с водоснабдяването на града и с тези около експлоатацията на водопровода, както и с всички сериозни последствията, които произтичат от тях. В тази връзка изказа своята лична ангажираност, както и институционална в лицето на Министерство на околната среда и водите за трайно решение и то в най-кратки срокове“, допълни Анелия Димитрова. Тя припомни, че това са проблеми, наследени от миналото, но настоящото ръководство не спира да търси трайно, устойчиво и кардинално решение за тях. Със ситуацията бяха запознати и инж. Петър Димитров – директор на Басейнова дирекция „Дунавски район“, както и Галина Балушева експерт в отдел „Управление на речните басейни“ към Дирекция „Управление на водите“ в МОСВ. „Пред тях ние представихме всичко, което е извършено от Общината, а именно подробния анализ и препоръките, които са направени от проф. Петър Калинков от Университета по архитектура, строителство и геодезия. С тях обсъдихме и възможности за финансиране, както и за цялостно решаване на въпроса с водоснабдяването на града. Те бяха запознати с обстоятелствата и се ангажираха в кратки срокове да предложат работещи решения за излизане от ситуацията“, обясни още кметът на Свищов. \r\nЛуиза ТРАНЧЕВА", "date": "2019.10.24", "title": "МОСВ се ангажира за решаване на проблема с водоснабдяването в Свищов"}
{"url": "http://www.focus-news.net/news/2019/10/24/2711649/deteto-napadnato-ot-bashta-si-vav-varna-e-bilo-namushkano-s-nozh-v-oblastta-na-korema.html", "text": "Нападнатото от баща си 7-годишно дете е било прието в болница с прободна рана в корема. Това съобщи днес д-р Петар Стамов от Отделението по детска хирургия в МБАЛ „Св. Анна“, предаде репортер на  Радио „Фокус“ – Варна . Медикът потвърди, че състоянието на детето е стабилно. То е претърпяло оперативно лечение вчера заради прободната рана в корема. През нея са пролабирали коремни органи. В момента детето е на антибиотично лечение. По информация на д-р Стамов лекарите не са открили други следи от насилие по тялото му. Според медика като цяло подобни инциденти са рядкост, но напоследък зачестяват.  \r\nДиана СТОЕВА", "date": "2019.10.24", "title": "Детето, нападнато от баща си във Варна, е било намушкано с нож в областта на корема"}
{"url": "http://www.focus-news.net/news/2019/10/24/2711652/trima-dushi-sa-zadarzhani-v-botevgrad-za-pritezhanie-na-golyamo-kolichestvo-narkotitsi.html", "text": "Трима души са задържани в Ботевград за притежание на голямо количество наркотици. Това съобщиха от  ОДМВР - София . В хода на проведена вчера полицейска операция за противодействие на държането и разпространението на наркотични вещества служители на ОДМВР - София и РУ - Ботевград спрели за проверка лек автомобил „БМВ“, управляван от криминално проявен и осъждан мъж на 36 години. При проверката на багажното отделение в монтирана тонколона, криминалистите открили полиетиленов плик със зелена тревиста маса. От купето на автомобила е иззет и втори плик със зелена тревиста маса с тегло около 85 грама, реагираща на канабис. Водачът и двамата му спътници - 28-годишна от Ботевград и 60-годишен от с. Беленци, са задържани с полицейска мярка за срок до 24 часа. По случая е образувано досъдебно производство, работата по което продължава под наблюдението на Районната прокуратура.", "date": "2019.10.24", "title": "Трима души са задържани в Ботевград за притежание на голямо количество наркотици"}
{"url": "http://www.focus-news.net/news/2019/10/24/2711628/komisar-mariya-gabriel-nay-dobrite-investitsii-v-badeshteto-sa-investitsiite-v-obrazovanieto.html", "text": "Вярвам в голямата сила на образованието. И винаги се застъпвам за необходимостта от доближаване на образованието до новите изисквания на пазара на труда, на цифровата ера. Най-добрите инвестиции в бъдещето са инвестициите в хората. Едва ли има съмнения в това. Уменията и образованието са двигател на конкурентоспособността и иновациите на Европа. Образованието, уменията, научните изследвания може би за първи път са поставени толкова високо в европейския дневен ред и на следващата Европейска комисия. Пред нас е предизвикателството да ги изпълним със съдържание, с нови резултати и по-иновативни решения. Това заяви българският еврокомисар за цифровата икономика и общество Мария Габриел при откриването на XV Национална конференция по е-Образование „Дигиталните иновации в помощ на е-Образованието“, организирана от ICT Media, съобщават от  Отдел \"Преса и медии\" на Представителството на ЕК в България. \r\nТя наблегна, че образователните системи и училища в Европа имат нужда от подкрепа, за да се адаптират към новите реалности, и очерта едни от най-важните действия на Европейската комисия в тази посока.  \r\nПрез 2018 г. беше приет План за действие в областта на цифровото образование. Догодина се предвижда той да бъде актуализиран и допълнен с нови цели.  Мария Габриел поздрави Министерството на образованието и науката за издигането на цифровото образование като приоритет, подчертавайки положителните промени в резултат на инвестициите за оборудване на класните стаи, за въвеждане на нови технологии, за обучение на учителите.  \r\n„Учителите, училищните ръководители, учениците и родителите трябва да бъдат в основата на всяка реформа в образованието, за да може тя да бъде успешна.  Процесът на сътрудничество между образователните институции и технологичните дружествата също е от ключово значение.  Европейският план за действие в областта на цифровото образование вече дава резултати в държавите членки“, отбеляза комисарят.  \r\nМария Габриел определи свързаността в училищата като предварително условие за предприемане на каквито и да е усилия за е-Образование. Скорошно проучване за използването на ИКТ в училищата показва, че има значителни разлики в дела на учениците, които учат в училища с високоскоростен интернет.  По-малко от 10% от учениците в селата или малките градове имат достъп до високоскоростен интернет в училище. Европейската комисия планира нов  инструмент за финансиране на свързаността на училищата в рамките на програмния период 2021—2027 г.  \r\nДруга от водещите инициативи е Европейската седмица на програмирането. Българският еврокомисар информира, че тазгодишното седмо издание е счупило всички рекорди с повече от 67 000 регистрирани събития в Европа и извън ЕС. Нейната амбиция е до края на 2020 г. поне 50% от всички европейски училища да се включат в инициативата. По думите й, подпомагането на един учител да използва компютърни програми и устройства в преподаването има много по-голямо въздействие от предоставянето на таблет на всеки ученик в класа.   \r\nМария Габриел сподели и за бъдеща инициатива по Хоризонт Европа – т.нар. инициатива за наставничество. „Идеята е да се развият мрежи от дигитално напреднали училища, които да наставляват по-малките, създавайки по този начин кръг на наставничество. В рамките на програма Хоризонт Европа съвсем скоро ще бъде отворена покана и се надявам българските училища да се включат активно в тази инициатива“, заяви комисарят. В следващите месеци ще стартира и проект Girls4STEM, чиято цел е да засили интереса на момичетата към науката, технологиите, инженерството и математиката.  \r\nТя обърна специално внимание и на потенциала на изкуствения интелект в образованието. Той може да подкрепи качествено и приобщаващо образование, но също така да създаде разлика в уменията, с която образователните системи трябва да се справят. ЕК и държавите-членки разработиха наскоро координиран план за развитие на изкуствения интелект, а планираните мерки варират от създаването на специална магистърска програма за изкуствен интелект до обучения на работното място и стажове за млади хора.  \r\nПо отношение на бъдещите програми, свързани с образование, Мария Габриел привлече вниманието върху Еразъм+. Тя смята да предложи в рамките на програмата учредяване на награда за иновативен учител, по-голям виртуален обмен, повече  мобилност за класове и учители.  \r\n„Цифровото образование днес е важна част от всяка национална стратегия за образование. Всички държави-членки са изправени пред едни и същи предизвикателства. Нуждаем се от адаптиране на учебните програми, отваряне на училищата и укрепване на връзката между образованието и пазара на труда. Съпътстващите мерки, било то в Хоризонт Европа, Еразъм или Творческа Европа, ни позволяват да постигнем напредък в образованието, включително цифровото образование в цяла Европа. Вярвам, че България ще се възползва максимално от тези програми в полза на образованието“, заключи комисарят за цифровата икономика и общество Мария Габриел.", "date": "2019.10.24", "title": "Комисар Мария Габриел: Най-добрите инвестиции в бъдещето са инвестициите в образованието"}
{"url": "http://www.focus-news.net/news/2019/10/24/2711650/mestni-izbori-2019-kandidatat-za-kmet-na-plovdiv-zdravko-dimitrov-parviyat-konsultativen-savet-koyto-shte-sazdam-shte-e-za-horata-v-neravnostoyno-polozhenie.html", "text": "След поредица от срещи с хората с различни увреждания, след като чух много от проблемите им, след като видях с какви трудности се сблъскват, взех решение, че първият консултативен съвет, който ще създам към администрацията на кмета, ще е за хората в неравностойно положение. Това заяви кандидатът на ГЕРБ за кмет на Пловдив Здравко Димитров при срещата си в Националния център за обучение на слепи, съобщиха от  предизборния щаб на кандидата . В срещата участваха незрящи хора от целия град и отново поставиха проблемите си. Основните от тях са свързани с трудния достъп до градския транспорт, неудобната градска инфраструктура, липсата на служители в администрацията, които да им помагат при попълването на документи, липсата на възможност за реализация за тези, които са в трудоспособна възраст. \r\nВ Консултативния съвет ще бъдат привлечени експерти и съвместно с тях ще се изработват предложения и решения за проблемите за интеграция, спорт, рехабилитация и професионална реализация.  \r\nЗаедно със Здравко Димитров в срещата участваха кандидатът за кмет на район „Източен“ Иван Стоянов, кандидати за общински съветници и Пенчо Малинов, Христина Кашилска, Емил Русинов и Златин Велев.", "date": "2019.10.24", "title": "Местни избори 2019: Кандидатът за кмет на Пловдив Здравко Димитров: Първият консултативен съвет, който ще създам, ще е за хората в неравностойно положение"}
{"url": "http://www.focus-news.net/news/2019/10/24/2711631/mestni-izbori-2019-biser-mihaylov-oblasten-upravitel-na-blagoevgrad-protsedurata-za-deregistratsiya-na-litsa-ot-izbiratelnite-spisatsi-se-izvarshva-ot-saotvetnite-obshtini.html", "text": "Областна администрация отговаря само за организационно - техническата подготовка за предстоящите избори за кметове и общински съветници, които ще се проведат на 27 октомври. Това каза пред  Радио „Фокус“ - Пирин  областният управител на Благоевград Бисер Михайлов във връзка с въпрос дали някъде в областта има сигнали за проблеми преди предстоящия местен вот. По отношение на това дали ще има дерегистриране на лица, включени в изборните списъци, Михайлов каза, че тази процедура се извършва от самите общини. „Кметът на съответната община подава информация към служба ГРАО и съответно към Министерството на регионалното развитие и благоустройството. До колкото съм информиран има подаден сигнал до Прокуратурата по темата и те се занимават с казуса“, каза още Михайлов. Областният управител добави, че задължение на Областна администрация е да достави бюлетините и изборните книжа, да направи разпределението им по съответните общини, след което да бъдат доставени до общинските администрации.  \r\nБисер Михайлов обясни, че общински администрации, с помощта на представители на Областна дирекция на МВР – Благоевград, трябва да направят организация за охрана и разпределянето им до секционните избирателни комисии, които са сформирани. Той подчерта, че в деня на изборите Областна администрация – Благоевград ще обобщава информацията по отношение избирателната активност. Според Михайлов задължение на общинските избирателни комисии е да подават информация, както към тях, така и към Централната избирателна комисия.  \r\nЛивия НИНОВА", "date": "2019.10.24", "title": "Местни избори 2019: Бисер Михайлов, областен управител на Благоевград: Процедурата за дерегистрация на лица от избирателните списъци се извършва от съответните общини"}
{"url": "http://www.focus-news.net/news/2019/10/24/2711655/ministar-desislava-taneva-nad-4-mln-leva-sa-izplateni-za-kompensirane-na-napalno-propadnali-ploshti-vsledstvie-na-gradushki.html", "text": "Изплатени са над 4 млн. лева обезщетения за компенсиране на напълно пропаднали площи вследствие на градушки. Това каза пред журналисти във Велико Търново министърът на земеделието, храните и горите Десислава Танева, която беше на посещение във ВТУ „Св. Св. Кирил и Методий“, за да проведе публична лекция на тема „Ролята на Общата селскостопанска политика в развитието на българското земеделие“, предаде репортер на  Радио „Фокус“-Велико Търново . \r\n \r\nДържавната помощ за компенсиране на щетите за първи път тази година е изплатена в рамките на същата година. „За първи път ние изплатихме обезщетенията за пропаднали площи от градушки и подобни климатични събития в същата година. Мисля, че преди 2 седмици всички получиха плащанията си. Общият бюджет надхвърли малко над 4 млн. лв.“, каза министър Танева. \r\n \r\nПо думите й около 100 000 декара площи са били унищожени напълно. „Искам да подчертая, че щетите тази година не са по-високи от миналата или от обичайното. Просто там където има пропаднали площи за пострадалия фермер е много тежко събитие, но като цяло за страната интензитета беше значително по-нисък от преди година“, поясни министър Танева. \r\n \r\nРени АТАНАСОВА", "date": "2019.10.24", "title": "Министър Десислава Танева: Над 4 млн. лева са изплатени за компенсиране на напълно пропаднали площи вследствие на градушки"}
{"url": "http://www.focus-news.net/news/2019/10/24/2711651/mestni-izbori-2019-st-komisar-nikolay-dimov-odmvr-smolyan-tseliyat-ni-sastav-shte-bade-angazhiran-za-osiguryavane-na-reda-po-vreme-na-izborite.html", "text": "Целият състав на Областната дирекция на МВР – Смолян ще бъде ангажиран с осигуряване на реда и сигурността на гражданите по време на провеждане на изборите. Това каза за   Радио „Фокус“ – Смолян  ст. комисар Николай Димов, директор на ОДМВР – Смолян. По думите му е създадена необходимата организация за нормално протичане на изборния ден. „Във всички секционни избирателни комисии и на общинските е осигурена охрана от служители на МВР. Имаме придадени сили и от Гранична полиция и пожарната. Имаме готовност за проверка на сигнали и организацията от наша страна е създадена. Не очаквам сериозни проблеми“, посочи ст. комисар Димов.  \r\nТой отбеляза, че при забелязване на нередности по време на изборния ден, гражданите могат да сигнализират на телефон 112 или в най-близкото районно управление, устно или писмено. Може да се сигнализира и в Прокуратурата, която също ще работи в тези дни. „Всяко транспортиране на изборни книжа става със съпровод и охрана от полицейски автомобил и полицейски служител. От общините към СИК също ги съпровождаме и охраняваме. От събота следобед, сред като започне раздаването на изборните книжа от общинските избирателни комисии към секционните такива, ние поемаме охраната. В СИК се прави оглед на помещението и се запечатват изборните книжа и оттогава полицията поема охраната на всички СИК, която е физическа и непрекъсната до приключване на изборния ден и предаване на изборните книжа в общините“, каза още ст. комисар Димов. \r\nНели ГЕРГЬОВСКА", "date": "2019.10.24", "title": "Местни избори, 2019: Ст. комисар Николай Димов, ОДМВР – Смолян: Целият ни състав ще бъде ангажиран за осигуряване на реда по време на изборите"}
{"url": "http://www.focus-news.net/news/2019/10/24/2711653/mestni-izbori-2019-sazdaden-e-operativen-shtab-za-rakovodstvo-i-koordinatsiya-mezhdu-strukturite-na-odmvr-blagoevgrad-predi-po-vreme-i-sled-izborite-na-27-oktomvri.html", "text": "Със заповед на главния секретар на МВР главен комисар Ивайло Иванов в Областна дирекция на МВР – Благоевград е създаден оперативен щаб за ръководство и координация между структурите на дирекцията преди, по време и след изборите за кметове и общински съветници на 27 октомври. Това каза на пресконференция комисар Антон Доклев, началник на отдел „Охранителна полиция“ при ОДМВР – Благоевград, предаде репортер на  Радио „Фокус“ – Пирин . Според ком. Доклев за председател на щаба е определен старши комисар Дойчин Дойчинов, директор на ОДМВР – Благоевград.  \r\n„В тази връзка от Областна дирекция на МВР – Благоевград е извършено следното и е създадена следната организация: проведени са срещи с председателите на общинските избирателни комисии и с членовете на секционните избирателни комисии в цялата област; присъствали сме на обученията, организирани от Централната избирателна комисия. Също така проведохме срещи с органите на местната власт, относно цялостната дейност, касаеща изборният процес“, каза още комисар Доклев. Той добави, че са извършени охранителни проверки на всички помещения, където ще се съхраняват бюлетините и изборните материали, както и на помещенията, определени за общински и секционни избирателни комисии. „Същите отговарят на всички изисквания за физическо укрепване. Създадена е организация за съпровод и охрана на бюлетините и изборните материали от град София до град Благоевград и от град Благоевград до общинските центрове и общинските избирателни комисии в областта. На всички общински избирателни комисии е осигурена охрана от постъпването на изборните материали до приключване на изборния ден на 27 октомври“, подчерта комисар Доклев.  \r\nЛивия НИНОВА", "date": "2019.10.24", "title": "Местни избори 2019: Създаден е оперативен щаб за ръководство и координация между структурите на ОДМВР - Благоевград преди, по време и след изборите на 27 октомври"}
{"url": "http://www.focus-news.net/news/2019/10/24/2711656/69-godishna-peshehodka-e-s-opasnost-za-zhivota-sled-kato-e-blasnata-ot-lek-avtomobil-v-selo-vlado-trichkov-v-sofiyska-oblast.html", "text": "69-годишна пешеходка е с опасност за живота, след като е блъсната от лек автомобил в село Владо Тричков в Софийска област. Това съобщиха от  ОДМВР - София . Сигналът за инцидента е подаден около 15.50 часа на 23 октомври в РУ - Своге. Съобщено е за пътен инцидент в село Владо Тричков. При огледа на местопроизшествието е установено, че 69-годишна пешеходка е блъсната на платното за движение от лек автомобил „Хонда“. Пострадалата е транспортирана в болнично заведение с опасност за живота. 70-годишният водач е изпробван с дрегер, който отчел 0.69 промила алкохол в издишания въздух. Той е задържан за срок до 24 часа, а по случая е образувано досъдебно производство.", "date": "2019.10.24", "title": "69-годишна пешеходка е с опасност за живота, след като е блъсната от лек автомобил в село Владо Тричков в Софийска област"}
{"url": "http://www.focus-news.net/news/2019/10/24/2711637/blizo-chas-prodalzhava-izslushvaneto-na-ivan-geshev-za-glaven-prokuror.html", "text": "Близо час продължава изслушването на Иван Гешев за главен прокурор, предаде репортер на Агенция \"Фокус\". Заседанието на Пленума на ВСС започна в 10.00 ч. Бяха представени доклади на Комисията по атестирането и конкурсите към Прокурорската колегия на ВСС  и на Комисия по професионална етика към ВСС , както и мотивите за номинацията на Гешев на Прокурорската колегия. Изслушването на Гешев започна малко след 10.30 ч.В рамките на своето изложение кандидатът за главен прокурор представи своятяа концепция за управление на Прокуратурата. В момента Гешев отговаря на въпроси от неправителствени организации и граждански сдружения. Процедурата за избор на главен прокурор бе открита на 15 юли 2019 г. Иван Гешев бе предложен от членовете на Прокурорската колегия на ВСС. Други предложения за поста главен прокурор не бяха направени. Съгласно Закона за съдебната власт такива предложения можеха да правят не по-малко от трима от членовете на съответната колегия на Висшия съдебен съвет, както и министърът на правосъдието. \r\nДеница КИТАНОВА", "date": "2019.10.24", "title": "Близо час продължава изслушването на Иван Гешев за главен прокурор"}
{"url": "http://www.focus-news.net/news/2019/10/24/2711658/sport-pet-hilyadi-fenove-na-gladbah-po-ulitsite-na-rim.html", "text": "Рома приема Борусия М в мач от група J на Лига Европа. Очаква се на \"Олимпико\" да има около 25 хиляди фенове, но гостите ще бъдат подкрепени от доста солидна агитка. Задава се истинско германско нашествие във Вечния град. По официални данни привържениците на Гладбах в Италия ще бъдат около 5000. Двата тима за първи път излизат един срещу друг, но Гладбах има положителен баланс срещу съперници от кал-чото (5-7-4). Рома пък е 10-2-14 срещу тимове от Германия. \r\nИ двата тима имат доста кадрови проблеми. Това важи най-вече за гостите от Гладбах, които едва събраха група. Липсват Матиас Гинтер, Аласан Плеа, Рафаел, Тобиас Щипел, Фабиан Джонсън, Торбен Мюзел, Кийнан Бенетс, Тобиас Щробъл и Ибрахима Траоре. Дори капитанът Щиндъл ще е до последно под въпрос заради отсъствие по бащинство. \r\n\"Можем да спечелим всеки мач. Загубихме в Дортмунд, но имаше позитиви в нашето представяне. Ще се борим за добър резултат, чувството ни е позитивно\", заяви треньорът Марко Розе. \r\nНай-вероятно атаката на Рома ще бъде водена от Джеко. Опция за вълците е и използването на Николо Дзаниоло като фалшива деветка.", "date": "2019.10.24", "title": "Спорт: Пет хиляди фенове на Гладбах по улиците на Рим"}
{"url": "http://www.focus-news.net/news/2019/10/24/2711659/vavezhda-se-rezhim-na-vodosnabdyavaneto-v-selo-osikovo-v-obshtina-devin-zaradi-namalen-debit-na-vodoiztochnitsite.html", "text": "Въвежда се режим на водоснабдяването в село Осиково в община Девин заради намален дебит на водоизточниците. Режумът се въвежда от днес със заповед на кмета на село Осиково. Водата в населеното място ще бъде спирана всеки ден от 12.00 до 15.30 часа. Това съобщиха от  водоснабдителното дружество  в Смолян.", "date": "2019.10.24", "title": "Въвежда се режим на водоснабдяването в село Осиково в община Девин заради намален дебит на водоизточниците"}
{"url": "http://www.focus-news.net/news/2019/10/24/2711663/apelativen-sad-plovdiv-potvardi-postoyanniya-arest-na-mazh-i-sina-mu-obvineni-za-ubiystvoto-na-drugoto-mu-dete.html", "text": "Апелативен съд – Пловдив потвърди определението на Окръжен съд – Стара Загора, с което е оставена в сила най-тежката мярка за неотклонение „Задържане под стража“ спрямо баща и син от гр. Казанлък. Това съобщиха от пресцентъра на  Съда . Спрямо Б. Ю. и А. Ю. е повдигнато обвинение за това, че на 9 срещу 10 юни 2018 г. в гр. Казанлък, след тежък побой, в съучастие, са причинили смъртта на рожден син на Б. Ю. и брат на А. Ю.      \r\nАпелативният съд прецени, че са налице всички изискуеми от закона основания за продължаване на най-тежката мярка „задържане под стража“ спрямо двамата обвиняеми. Според съда от събраните доказателства и заключенията на съдебно-медицинските експертизи на пострадалия, може да се направи обосновано предположение за съпричастност на Б. Ю. и А. Ю. към престъплението, в което са обвинени.  \r\nСпрямо Б. Ю. съдът прецени, че съществува опасност при по-лека мярка за неотклонение да извърши престъпление, тъй като по делото има данни, че се е опитал да въздейства на разпитани свидетели. От четирите предишни осъждания на А. Ю., съдът прие, че има реална опасност той да извърши престъпление. Опасност от укриване има и за двамата обвиняеми,  тъй като те не живеят на административния си адрес в Казанлък, а пребивават в местност без административен адрес и трудно могат да бъдат намерени при по-лека мярка, различна от „Задържане под стража“. \r\nОпределението на Апелативния съд е окончателно.", "date": "2019.10.24", "title": "Апелативен съд – Пловдив потвърди постоянния арест на мъж и сина му, обвинени за убийството на другото му дете"}
{"url": "http://www.focus-news.net/news/2019/10/24/2711660/mestni-izbori-2019-kandidatat-na-abv-za-kmet-na-plovdiv-lyubomira-gancheva-dari-knigi-na-narodna-biblioteka-ivan-vazov.html", "text": "Кандидатът на АБВ за кмет на Пловдив Любомира Ганчева дари екземпляри от книгата „Илинденско-Преображенското въстание 1903 през погледа на европейските дипломати” на Народна библиотека „Иван Вазов“, предаде репортер на  Радио „Фокус“ – Пловдив . Любомира Ганчева бе посрещната от директора на културната институция Димитър Минев, който прие дарението с огромна благодарност. В документалния сборник са събрани доклади на дипломатически представители на Великите сили за Илинденско-Преображенското въстание през 1903 г. Автори на книгата са проф. Боряна Бужашка и президентът на България 2002 – 2012 г. Георги Първанов, който е и автор на предговора ѝ. \r\n„За нас беше изключителна чест в предпоследния ден на предизборната кампания да дарим на библиотеката книги, които са част от дългосрочната стратегия на ПП АБВ да е изключително коректно отразяваща историята с поглед към бъдещето. Това, от което има нужда град Пловдив повече от всички останали градове в България е бъдеще и промяна така, че да сме не само най-стария жив град в Европа, а и един от най-развиващите се градове. Всъщност днес в тази сграда на библиотеката, която наскоро празнуваше 140-годишния си юбилей, ние правим този преход между историята, настоящето и бъдещето, а бъдещето може да бъде много по-добро, ако подкрепим промяната, за която всички ние се борим“, каза кандидатът за кмет на Пловдив от АБВ Любомира Ганчева.  \r\nТони МИХАЙЛОВ", "date": "2019.10.24", "title": "Местни избори 2019: Кандидатът на АБВ за кмет на Пловдив Любомира Ганчева дари книги на Народна библиотека „Иван Вазов“"}
{"url": "http://www.focus-news.net/news/2019/10/24/2711654/orlov-most-prodalzhava-da-e-blokiran-ot-protest-sreshtu-kandidaturata-na-ivan-geshev-za-glaven-prokuror.html", "text": "„Орлов мост“ продължава да е блокиран от протест срещу кандидатурата на Иван Гешев за главен прокурор, предаде репортер на  Агенция „Фокус“ . На мястото има опънати две палатки, като не се пропускат никакъв вид превозни средства. Полицейското присъствие е силно засилено. Протестиращите скандират „Гешев е позор“ и държат плакати и табели с надписи  „Гешев е за затвор, не за главен прокурор“. На мястото присъстват и представители на Инициативата „Системата ни убива“. \r\nТеодора ПАВЛОВА", "date": "2019.10.24", "title": "„Орлов мост“ продължава да е блокиран от протест срещу кандидатурата на Иван Гешев за главен прокурор"}
{"url": "http://www.focus-news.net/news/2019/10/24/2711661/afp-zapochna-ekshumatsiyata-na-tlennite-ostanki-na-franko.html", "text": "Дългоочакваната операция по ексхумирането и преместването на тленните останки на испанския диктатор Франсиско Франко от комплекса „Долината на падналите“ в Мадрид започна, предава  AFP . \r\n„Процесът по ексхумирането в гробницата на Франсиско Франко започна“, заяви говорител на правителството, давайки индикации, че представители на семейството му са на място като свидетели.  \r\n„Затворихме една тъмна глава от нашата история\", коментира премиерът Педро Санчес (ИСРП), след като получи одобрението на Върховния съд за процедурата. „Никой враг на демокрацията не заслужава място за поклонение. Това е голяма победа за испанската демокрация“, изрази увереност Санчес. \r\n \r\n Тереза Герова", "date": "2019.10.24", "title": "AFP: Започна ексхумацията на тленните останки на Франко"}
{"url": "http://www.focus-news.net/news/2019/10/24/2711657/poveche-ot-tri-chasa-prodalzhava-protestat-v-podkrepa-za-ivan-geshev-za-glaven-prokuror-v-rayona-na-vss.html", "text": "Повече от три часа продължава протестът в подкрепа за Иван Гешев за главен прокурор в района на ВСС, предаде репортер на  Агенция \"Фокус\" . Протестиращите носят плакати: \"България над всичко“; „Гешев – шерифът над народа“, „Гешев достоен“ и други. Полицейското присъствие в района продължава да е засилено. Протестиращите ще останат до гласуването на кандидатурата на Иван Гешев. В момента пленума на ВСС е почивка. \r\nБояна МАРКОВА", "date": "2019.10.24", "title": "Повече от три часа продължава протестът в подкрепа за Иван Гешев за главен прокурор в района на ВСС"}
{"url": "http://www.focus-news.net/news/2019/10/24/2711666/filmat-80-miliona-shte-bade-predstaven-v-kulturen-tsentar-morsko-kazino-v-burgas.html", "text": "Филмът „80 милиона“ ще бъде представен в Културен център „Морско казино“. Това съобщиха от пресцентъра на  Община Бургас . Лента на режисьора Валдемар Кшистек представя изпълнена със съспенс и неочаквани обрати история по действителен случай. Гражданите могат да го видят тази вечер от 18.00 часа в зала „Петя Дубарова“ на КЦ „Морско казино“. Проявата е с вход свободен. Събитието се реализира по програма \"Солидарност\" от Полския културен институт - София в партньорство с Община Бургас. Инициативата е по повод 30 години от свалянето на комунизма в Полша и първите частично свободни избори.    \r\nВдъхновената от действителни събития история ни прави съучастници в изтеглянето на 80 милиона злоти профсъюзни пари от врацславска банка от група млади активисти през 80-те. Лентата има множество награди, сред които - Taрновска филмова награда - 2012; Специална награда на журито за Пьотр Гловацки - 2012 ,\"Златен клакьор\" - награда на Радио Гданск; Специална награда на председателя на Организационния комитет на Фестивал на полското кино в Америка.", "date": "2019.10.24", "title": "Филмът „80 милиона“ ще бъде представен в Културен център „Морско казино“ в Бургас"}
{"url": "http://www.focus-news.net/news/2019/10/24/2711664/s-izlozhba-regionalna-biblioteka-dora-gabe-v-dobrich-otbelyazva-90-godini-ot-rozhdenieto-na-pisatelya-yordan-radichkov.html", "text": "С изложба Регионална библиотека „Дора Габе“ в Добрич отбелязва 90 години от рождението на писателя Йордан Радичков, предаде кореспондент на  Радио „Фокус” – Варна . Витрина с библиотечни документи посреща читателите още във фоайето на библиотеката. Посетителите могат да видят „Свирепо настроение“, „Нежната спирала”, „Малка северна сага”, „Малко отечество”, „Луда трева”, „По водата”, „Спомени за коне”, „Скакалец”, „Изпаднали от каруцата на бога”, „Акустично гърне”, „Мюре“, „Шарена черга“, „Малки жабешки истории“, „Ние, врабчетата“ и др. Представени са и някои литературно-критически заглавия. Най- малките в сектор „Работа с деца” могат да разгледат витрина с произведения на Йордан Радичков за детска аудитория. Йордан Радичков е роден на 24 октомври 1929 година. Големият писател си отиде от този свят през 2004 година. Превеждан е на 37 езика и е издаван в 50 страни по света. Удостоен е с международната италианска награда „Гринцане кавур“ за белетристика и с Кралския шведски орден „Полярна звезда“. Вписан е в Почетния списък „Ханс Кристиан Андерсен“ на Международния съвет на детската книга през 1996 г. Носител е на наградите „Добри Чинтулов“, „Аскеер“ „Петко Славейков“, Голяма награда за литература на Софийския университет. Удостоен с орден „Стара планина“ и с Държавната награда „Св. Паисий Хилендарски“. На писателя е именуван Радичков връх на остров Ливингстън в Антарктика. \r\nЖулиета НИКОЛОВА", "date": "2019.10.24", "title": "С изложба Регионална библиотека „Дора Габе“ в Добрич отбелязва 90 години от рождението на писателя Йордан Радичков"}
{"url": "http://www.focus-news.net/news/2019/10/24/2711662/plenumat-na-vss-izleze-v-30-minutna-pochivka.html", "text": "Пленумът на ВСС излезе в 30-минутна почивка, предаде репортер на  Агенция \"Фокус\" . Заседанието на Пленума на ВСС започна в 10.00 ч. Бяха представени доклади на Комисията по атестирането и конкурсите към Прокурорската колегия на ВСС и на Комисия по професионална етика към ВСС , както и мотивите за номинацията на Гешев на Прокурорската колегия. Изслушването на Гешев започна малко след 10.30 ч.В рамките на своето изложение кандидатът за главен прокурор представи своятяа концепция за управление на Прокуратурата. В момента Гешев отговаря на въпроси от неправителствени организации и граждански сдружения. Процедурата за избор на главен прокурор бе открита на 15 юли 2019 г. Иван Гешев бе предложен от членовете на Прокурорската колегия на ВСС. Други предложения за поста главен прокурор не бяха направени. Съгласно Закона за съдебната власт такива предложения можеха да правят не по-малко от трима от членовете на съответната колегия на Висшия съдебен съвет, както и министърът на правосъдието.] \r\nДеница КИТАНОВА", "date": "2019.10.24", "title": "Пленумът на ВСС излезе в 30-минутна почивка"}
{"url": "http://www.focus-news.net/news/2019/10/24/2711667/afp-osadeniyat-za-separatizam-v-kitay-uygur-ilham-tohti-specheli-nagradata-saharov-na-evropeyskiya-parlament.html", "text": "Европейският парламент награди с Наградата Сахаров за човешки права „уйгурския интелектуалец“ Илхам Тохти, който е осъден на доживотен затвор в Китай за сепаратизъм, предава  AFP , като се позовава на източници от Брюксел. \r\nБившият професор по икономика в Пекинския университет бе осъден от китайския съд през 2014 година на доживотен затвор за сепаратизъм в дело, което предизвика критики от западните правителства и „правозащитни организации“. \r\n \r\nПревод и редакция:", "date": "2019.10.24", "title": "AFP: Осъденият за сепаратизъм в Китай уйгур Илхам Тохти спечели Наградата Сахаров на Европейския парламент"}
{"url": "http://www.focus-news.net/news/2019/10/24/2711668/politsiyata-v-blagoevgrad-razsledva-sluchay-na-posegatelstvo-nad-pametnitsi-v-noviya-grobishten-park-v-grada.html", "text": "Полицията в Благоевград разследва случай на посегателство над паметници в новия гробищен парк в града. Това съобщиха от  ОДМВР - Благоевград . Сигналът е подаден във 2-ро РУ-Благоевград. Съобщено е, че за времето от 17.00 часа на 22 октомври 2019 г. до 09.00 часа на 23 октомври 2019 г. са увредени около 4 надгробни паметника в новия гробищен парк в гр. Благоевград. За случая е уведомена Районна прокуратура - Благоевград. Образувано е досъдебно производство.", "date": "2019.10.24", "title": "Полицията в Благоевград разследва случай на посегателство над паметници в новия гробищен парк в града"}
{"url": "http://www.focus-news.net/news/2019/10/24/2711665/poslanikat-na-frantsiya-v-skopie-opravda-makron-otgovornostta-e-na-tezi-koito-davaha-obeshtaniya-koito-ne-mogat-da-izpalnyat.html", "text": "Някои са дали обещания и са прехвърлили грижата за изпълнението им на други и сега те трябва да понесат част от отговорността, заяви посланикът на Франция в Скопие Кристиан Тимоние на пресконференция в четвъртък сутринта, на която отговаряше на въпроси на медиите. Дипломатът уточни, че е свикал пресконференцията за да отговори на многобройните искания за интервюта през последните дни, след като Париж блокира отварянето на преговорите за присъединяване на Македония и Албания към Европейския съюз, пише македонският  „Фокус“ . \r\nТимоние категорично прехвърли вината на останалите страни-членки на ЕС, които, както каза той, са дали обещания, които не могат да изпълнят. Дипломатът повтори на няколко пъти, че преди срещата на върха в Брюксел неговите изявления, както и тези на френските представители, с причина са били много предпазливи. \r\nНа въпрос дали Франция е наясно какво предизвиква в страната, Тимоние заяви: \r\n„През лятото се повишиха очакванията решението да бъде компенсация за Преспанския договор. Настъпи странна промяна на гледната точка, както беше при някои от нашите партньори. Като наблюдател често се чудих как от обективна оценка на дневния ред преминаваме към награда за постигнат договор. Това не беше френската перспектива и не е била от самото начало. Преспанският договор е предпоставка за разчистване на пътя, но европейският дневен ред е друг въпрос. Тази перспектива винаги е била много ясна и се предава от френска страна на нашите гръцки и македонски събеседници и тази перспектива се губи по пътя. Имаше странна смяна на вниманието, което повече прилича на политически маркетинг“, обясни Тимоние. \r\nПосланикът добави, че е запознат с разочарованията, причинени на обществеността в резултат на срещата на върха в Брюксел, и каза, че предава тези разочарования в Париж. \r\n„Често се возя в такси и усещам разочарованието. Но от една страна са силните емоции, но има и дипломатическа област, политически разговори за бъдещето на ЕС, бъдеще, което се подготвя в перспектива с новите страни-членки, но в съответствие с условията в къщата. Трябва да бъдем наясно, че има разлика между очакванията, разочарованията и онова, което се намира на масата в Брюксел. Да извлечем поука от това, за нас, нашите власти, но и за онези, които понякога поради невнимание са дали надежди, сякаш са вече реализирани. Тези надежди остават в нашия фокус, става въпрос само за един етап, разочароващ за мнозина тук, но това е един от етапите“, посочи Тимоние. \r\n \r\nПревод и редакция:", "date": "2019.10.24", "title": "Посланикът на Франция в Скопие оправда Макрон: Отговорността е на тези, които даваха обещания, които не могат да изпълнят"}
{"url": "http://www.focus-news.net/news/2019/10/24/2711669/mestni-izbori-2019-kandidatat-na-abv-za-kmet-na-plovdiv-lyubomira-gancheva-shte-se-borim-za-badeshteto-na-mladite-hora-v-nashiya-grad-za-uvelichavane-na-investitsiite-i-dohodite.html", "text": "Предизборната кампания беше изключително тежка. За съжаление, в нея в голяма степен липсваше дискусията, но аз вярвам, че тя ще донесе заряда на пловдивчани защо трябва да гласуват - за една промяна, за една история, която знаем и ценим, но също така с поглед към бъдещето, където ще се борим за увеличаване на инвестициите и доходите, за гражданското участие, за бъдещето на младите хора в нашия град и за решаване на екологичните предизвикателства. Това каза кандидатът на АБВ за кмет на Пловдив Любомира Ганчева, предаде репортер на  Радио „Фокус“ – Пловдив .  \r\n„Като млади хора и като представител на младото поколение политици с нов морал, ние ще се борим за това Общинския съвет да бъде по-прозрачен и в него да няма разпродажба на парцели без инвестиции. Ще се борим за това решенията да се взимат прозрачно, за ясно и открито управление, за включване на гражданското общество“, каза още кандидатът на АБВ за кмет на Пловдив Любомира Ганчева.  \r\nТони МИХАЙЛОВ", "date": "2019.10.24", "title": "Местни избори 2019: Кандидатът на АБВ за кмет на Пловдив Любомира Ганчева: Ще се борим за бъдещето на младите хора в нашия град, за увеличаване на инвестициите и доходите"}
{"url": "http://www.focus-news.net/news/2019/10/24/2711675/ministar-desislava-taneva-balgariya-iska-zapazvane-na-byudzheta-za-obshtata-selskostopanska-politika.html", "text": "България иска запазване на бюджета за Общата селскостопанска политика. Това каза пред журналисти във Велико Търново министърът на земеделието, храните и горите Десислава Танева, предаде репортер на  Радио „Фокус“ - Велико Търново . Танева уточни, че за България обвързаната подкрепа е един от приоритетите в Реформата на Общата селскостопанска политика 2021 - 2027 г. „Заедно с още 19 държави сме подписали своите декларации, изразили сме мнение и във формат министри на земеделието, както и на ниво министър-председатели. България категорично е за запазване на бюджета за Обща селскостопанска политика. Ние сме и за по-силна външна конвергенция на директните плащания. В тази посока също сме подкрепени от няколко страни. Третата тема, дори в обхвата на настоящия проектобюджет за новата Обща селскостопанска политика, ние в България сме направили първоначален дебат с МРРБ, така че 15-те процента на бюджета по втори стълб за селските райони да бъде компенсиран с общините с над 30 000 жители да се подкрепят за публични интервенции от „Региони в растеж“. Следващата точка е обвързана подкрепа национална преходна помощ“, посочи Десислава Танева. \r\nЗемеделският министър допълни, че Министерството настоява за запазване на обвързания бюджет и националната преходна помощ, в частта „Животновъдство\". „В случай, че не бъде продължена националната преходна помощ, бюджетът, който е по „Животновъдството“ по този инструмент представлява 3% от пакета директни плащания, тоест искаме да имаме право да увеличим  пакета директни плащания с тези 3%. Това са ни двете алтернативи“, обясни министър Танева. \r\nРени АТАНАСОВА", "date": "2019.10.24", "title": "Министър Десислава Танева: България иска запазване на бюджета за Общата селскостопанска политика"}
{"url": "http://www.focus-news.net/news/2019/10/24/2711671/dve-zheni-se-sbiha-po-vreme-na-protesta-sreshtu-ivan-geshev-na-orlov-most.html", "text": "Две жени се сбиха по време на протеста срещу Иван Гешев на \"Орлов мост\", предаде репортер на  Агенция \"Фокус\" . По думите на едната от тях другата жена я е наплюла, счупила е очилата й и й е оставила драскотина по лицето. Другата е избягала, отново по думите на една от страните, като полицията не я е проследила.Според думи на присъстващите избягалата жена е минала и нарочно е създала конфликт. \r\nТеодора ПАВЛОВА", "date": "2019.10.24", "title": "Две жени се сбиха по време на протеста срещу Иван Гешев на \"Орлов мост\""}
{"url": "http://www.focus-news.net/news/2019/10/24/2711672/vzglyad-putin-i-erdogan-zastaviha-zapada-da-pravi-glupavi-greshki.html", "text": "Споразумението между Русия и Турция за разрешаване на ситуацията в Северна Сирия предизвика бурни реакции в Европейския съюз и НАТО. Политиците издигат взаимно изключващи се предложения, споделят своите виждания за решаване на вече несъществуващ проблем. Положението е същото и в САЩ – държавният глава на САЩ Тръмп казва едно, администрацията му - друго, а дипломацията няма общо мнение. Изглежда, че на Запад  просто не бяха готови за такова развитие на събитията, коментират в редакцията на руския вестник  „Взгляд“ . \r\nВ сряда министърът на външните работи на ФРГ Хайко Маас (ГСДП) приветства споразумението за продължаване на режима на прекратяване на огъня Северна Сирия, договорено от президентите на Турция и Русия – Реджеп Тайип Ердоган и Владимир Путин.  \r\nВ същото време Маас критикува собствения си колега в правителството - министъра на отбраната Анегрет Крамп-Каренбауер (ХДС). Според Маас международната общност очаква германското правителство да работи като едно цяло и идеи като представената от нея трябва да се предлагат само след съгласуване с колеги в кабинета в Берлин. „Става въпрос за доверието в германската външна политика\", обясни раздразнено социалдемократът. \r\nДен по-рано Крамп-Каренбауер преди това призова за създаване на зона за сигурност под егидата на ООН по сирийско-турската граница, както и изпращане на войници на Бундесвера като миротворци в региона. Идеята веднага побързаха да подкрепят генералния секретар на НАТО Йенс Столтенберг, както и представителят на САЩ в централата на НАТО Кей Бейли Хътчисън. \r\n„Крамп-Каренбауер, очевидно, не разбира, че в тази ситуация влакът на Европа вече е заминал. Сега не може просто да се влезе в Сирия с развяти знамена. Тя все още не е осъзнала, че след споразумението между Путин и Ердоган европейците могат да направят най-много стъпки в защита на кюрдите и някои малки терористични организации от войските на Русия и Турция. В същото време Турция е съюзник на Германия в НАТО, а Русия е най-мощната военна сила“, заяви германският политически анализатор Александър Рар в интервю за вестника. \r\n„Дори да си представим, че Германия ще се включи в подобно начинание, тогава кюрдите ще се нуждаят от подкрепата на Берлин за създаването на собствена независима държава. А това е невъзможно. Крамп-Каренбауер просто допусна груба грешка и постави под въпрос нейната външнополитическа компетентност. А това от своя страна може да нанесе удари върху амбициите й да стане канцлер на Германия“, подчерта Рар. \r\n„Ясно е, че кюрдите не могат да разчитат на своя суверенна държавност и придобиването на автономия или самоуправление. Такава все пак трябва да се добие под нечия егида. В същото време се оказа, че покровителството на САЩ е много ненадеждно, Турция не се разглежда, така че можем да говорим само за това как ще бъде възможно да се стабилизират отношенията под юрисдикцията на Дамаск\", добави Федор Лукянов, директор по научната работа на Фонда за развитие и подкрепа на клуба „Валдай“. \r\nСпоразуменията, сключени в Сочи, теоретично може да бъдат застрашени от неприятен ход от страна на САЩ. Въпреки това, според Лукянов, Америка сега е погълната от друг проблем - дали ще започне „канонадата срещу Тръмп“. На този фон Пентагонът сега е малко вероятно да работи в Северна Сирия, предположи Лукянов в интервю за „Взгляд“.  \r\nРъководителят на научните изследвания „Диалог на цивилизациите“ Алексей Малашенко вярва, че Сирия и Турция ще трябва да разрешат редица въпроси, за да приложат мирния план. \r\n„Това не е договор, а договореност. Тя ще действа така, както е угодна и за двете страни. И тъй като между страните има нерешени проблеми, което е напълно нормално при подобен конфликт, всичко ще зависи от допълнителни фактори. Например дали ще започне завръщането на сирийските бежанци“, заяви Малашенко. „Асад може да не хареса идеята Турция да връща обратно сирийските мигранти, които са против него“. \r\nВъпреки това Владимир Сотников, водещ изследовател в Института за ориенталски изследвания при Руската академия на науките, смята, че малките различия няма да повлияят за края на гражданската война в арабската република. \r\n„Това споразумение може да доведе до разрешаване на вътрешния сирийски въпрос, въпреки факта, че все още има членове на опозицията, които се противопоставят на законното правителство на Башар Асад\", заяви Сотников пред изданието.  \r\nЕкспертът обаче предупреждава, че терористите или умерената сирийска опозиция все още могат да нарушат прилагането на споразуменията, сключени в Сочи. В допълнение, възниква още един проблем - какво да се прави с членовете на близкоизточната радикална групировка „Ислямска държава\", които имат гражданство от страна-членка на ЕС. Преди бяха в затвори под закрилата на кюрдите, но сега тези територии постепенно попадат под контрола на Дамаск. \r\nПрофесорът на Дипломатическата академия, извънреден и пълномощен посланик от II клас Александър Вавилов е по-оптимистичен. Той не изключва помирение между Вашингтон и Дамаск, което доскоро изглеждаше немислимо. \r\n„Американците ще искат да се възползват от възможността да участват във възстановяването на Сирия. Тръмп тържествено обяви, че 1000 американски военнослужещи напускат Сирия. Въпреки това той остави 200 души да охраняват петролните находища в Сирия. Тръмп е бизнесмен и знае къде е изгодно“, казва Вавилов. \r\nТогава обаче ситуацията отново се обърка: Белият дом заяви, че Америка възнамерява напълно да изтегли войските си от Сирия. Не стана ясно на кого да се вярва: на Тръмп, който говори за войниците, останали да защитават нефтените находища, или на неговата администрация, която твърди, че нито един американец няма да остане в близкоизточната страна.  \r\nАмериканската дипломация се държи не по-малко противоречиво, защото, както изглежда, все още не е имало време да формулира отношението си към споразуменията между Путин и Ердоган. Президентът Доналд Тръмп направи телевизионно обръщение. Той говори в празнична атмосфера: неговият заместник Майк Пенс застана отдясно на президента, а отляво бе другият Майк, държавният секретар. \r\nТръмп обяви, че отменя всички санкции, които самият той наложи на Турция преди не повече от седмица. Той даде да се разбере, че причините за санкциите са изчезнали, Турция се е поправила, операцията в Сирия е спряна. „Това постигнахме ние, САЩ, и никой друг, никоя друга страна“, заяви Тръмп, без да споменава Русия нито веднъж. Ясно е обаче, че той не може да похвали Русия, нито да я порицае. \r\nЗа разлика от Тръмп, неговите подчинени бяха принудени по един или друг начин да коментират споразуменията, сключени в Сочи. Постоянният представител на САЩ при НАТО Кей Бейли Хътчисън одобри споразумението между Ердоган и Путин. Освен това, емисарят на Вашингтон не изключи, че Москва „започна опит да се превърне в сила, която стабилизира ситуацията“ в Сирия. \r\nДокато Хътчисън правеше изявлението си в Брюксел, във Вашингтон, нейният колега, специалният представител на САЩ за Сирия Джеймс Джефри, не успя да промени реториката. Говорейки пред една от комисиите на Конгреса, той заяви, че задачата на международната общност в тази арабска страна остава сдържането на Русия. \r\n„Инструкциите, дадени ми от държавния секретар Помпео от първия ден и имам всички основания да вярвам, че са му били дадени от президента Тръмп, са в противодействие на усилията на Русия в конфликта в Сирия с цел постигане на военна победа за Асад“, отбеляза дипломатът.  \r\nВъв вторник президентите на Русия и Турция, след шест часа преговори, се договориха как да разрешат конфликта в Северна Сирия без кръвопролития. Отговорът - кюрдските сили да напуснат зоната за сигурност, а военни на Москва и Анкара да започнат провеждането на съвместни патрули. Путин определи договореностите като „съдбоносни“.  \r\n \r\n Тереза Герова", "date": "2019.10.24", "title": "„Взгляд“: Путин и Ердоган заставиха Запада да прави глупави грешки"}
{"url": "http://www.focus-news.net/news/2019/10/24/2711674/mestni-izbori-2019-komisar-anton-doklev-odmvr-blagoevgrad-nad-700-sluzhiteli-na-mvr-shte-badat-angazhirani-za-opazvane-obshtestveniya-red-predi-po-vreme-i-sled-mestnite-izbori.html", "text": "Над 700 служители на МВР ще бъдат ангажирани за опазване обществения ред и сигурност преди, по време и след изборите на 27 октомври. Това каза на пресконференция комисар Антон Доклев, началник на отдел „Охранителна полиция“ при ОДМВР – Благоевград, предаде репортер на  Радио „Фокус“ – Пирин.  Според Доклев не всички от тях са от Областна дирекция на МВР – Благоевград. „Ангажирани са служители от Регионална дирекция „Пожарна безопасност и защита на населението – Благоевград, Регионална дирекция „Гранична полиция“ – Кюстендил, Регионална дирекция „Гранична полиция“ – Смолян и от дирекция „Жандармерия“ – София.  \r\nПо време на пресконференцията стана ясно, че от Регионална дирекция „Пожарна безопасност и защита на населението – Благоевград непрестанно поддържат връзка с Областна дирекция на МВР – Благоевград. По линия на пожарна са извършени проверки във всички помещения, в които ще се провеждат избори. Направени са инструктажи на всички председатели на секционни избирателни комисии. Наличната техника е проверена, осигурени са и агрегати, които да се използват при спиране на електричеството. В деня на изборите са осигурени необходимите налични състави от страна на Регионална дирекция „Пожарна безопасност и защита на населението – Благоевград за реакция при възникване на инцидент.  \r\nЛивия НИНОВА", "date": "2019.10.24", "title": "Местни избори 2019: Комисар Антон Доклев, ОДМВР - Благоевград: Над 700 служители на МВР ще бъдат ангажирани за опазване обществения ред преди, по време и след местните избори"}
{"url": "http://www.focus-news.net/news/2019/10/24/2711677/mestni-izbori-2019-vodachat-na-listata-na-abv-v-sofiya-ivaylo-kalfin-i-kandidatat-na-abv-za-kmet-na-plovdiv-lyubomira-gancheva-shte-se-sreshtnat-s-rakovodstvoto-na-knsb-na-25-oktomvri.html", "text": "Водачът на листата на АБВ в София Ивайло Калфин и кандидатът на АБВ за кмет на Пловдив Любомира Ганчева ще се срещнат с ръководството на КНСБ. Това съобщиха от пресцентъра на  ПП АБВ . Събитието ще се проведе в сградата на КНСБ в София на 25 октомври от 9.30 часа.", "date": "2019.10.24", "title": "Местни избори 2019: Водачът на листата на АБВ в София Ивайло Калфин и кандидатът на АБВ за кмет на Пловдив Любомира Ганчева ще се срещнат с ръководството на КНСБ на 25 октомври"}
{"url": "http://www.focus-news.net/news/2019/10/24/2711680/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата с Румъния на ГКПП „Дунав мост“ и на ГКПП „Дунав мост 2“ трафикът е интензивен на изход за товарни автомобили. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове.", "date": "2019.10.24", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/10/24/2711682/api-vremenno-e-ogranicheno-dvizhenieto-v-izprevarvashtata-lenta-pri-km-194-na-am-trakiya-v-dvete-posoki-poradi-pochistvane-na-patnoto-platno.html", "text": "Временно е ограничено движението в изпреварващата лента при км 194 на АМ „Тракия“ в двете посоки поради почистване на пътното платно. Това съобщиха от пресцентъра на  Агенция „Пътна инфраструктура“ . Трафикът се осъществява в активните ленти. Шофьорите е необходимо да карат с повишено внимание и съобразена скорост, като спазват указанията на „Пътна полиция“.", "date": "2019.10.24", "title": "АПИ: Временно е ограничено движението в изпреварващата лента при км 194 на АМ „Тракия“ в двете посоки поради почистване на пътното платно"}
{"url": "http://www.focus-news.net/news/2019/10/24/2711673/st-komisar-georgi-hadzhiev-sdvr-v-momenta-ima-dve-dami-koito-sa-zadarzhanii-po-vreme-na-protestite-v-stolitsata-i-sa-otvedeni-v-parvo-rayonno.html", "text": "В момента има две дами, които са задържании по време на протестите в столицата. Това каза директорът на СДВР старши комисар Георги Хаджиев пред журналисти, предаде репортер на  Агенция „Фокус“ . Той поясни, че те са отведени в Първо районно\"Преди около 40 минути имаше сигнал за сбиване. Там на място ще се изяснява ситуацията и евентуално причината за този физически сблъсък\", каза още ст. комисар Хаджиев. Стана ясно, че сбиването е станало на пл. \"Орлов мост\" в близост до подлеза на метрото.  \r\nДеница КИТАНОВА", "date": "2019.10.24", "title": "Ст. комисар Георги Хаджиев, СДВР: В момента има две дами, които са задържании по време на протестите в столицата"}
{"url": "http://www.focus-news.net/news/2019/10/24/2711678/afp-namerenite-tela-v-kamion-kray-london-sa-na-kitayski-grazhdani.html", "text": "Общо 39-мата, намерени мъртви в камион край британската столица Лондон, са граждани на Китай, предава  AFP , като се позовава на медиите в Обединеното кралство. \r\nЖертвите бяха намерени в сряда в контейнер, натоварен на камион източно от Лондон, малко след пристигането на ферибота от Белгия, на което е било натоварено превозното средство. \r\n \r\n Тереза Герова", "date": "2019.10.24", "title": "AFP: Намерените тела в камион край Лондон са на китайски граждани"}
{"url": "http://www.focus-news.net/news/2019/10/24/2711679/stkomisar-georgi-hadzhiev-sdvr-ima-dve-protestni-meropriyatiya-i-s-razlichni-kauzi-nie-sme-politsiya-i-ne-vzimame-nikoga-strana.html", "text": "Има две протестни мероприятия и с различни каузи, ние сме полиция и не взимаме никога страна. Това каза директорът на СДВР старши комисар Георги Хаджиев пред журналисти, предаде репортер на  Агенция „Фокус“ .  \r\nНа въпрос защо е направен блокаж, ст. комисар Хаджиев поясни, че мерките са съвсем нормални с оглед обезпечаване на обществения ред. \"Ако вие го възприемате като блокаж?\", коментира той. По думите му той посочи, че полицията се отнася правопропорционално към всички масови мероприятия. \"За всички мероприятия се вземат мерки за сигурност. Ще ви кажа като фактология. На 23 септември е постъпило заявление от информационна агенция, което е съгласувано със Столична община, те са с уведомителен режим. Мисля, че заявлението под надслов \"Марш за законност\" и има разрешение да се проведе този марш пред сградата на ВСС. На 9 октомври е постъпило друго такова заявление. Тъй като о посочено едно и също място, общината не го е съгласувала и препоръчала на другата организация - гражданско сдружение БОЕЦ, да проведат техния протест пред сградата на Съдебната палата. С оглед обезпечаване на сигурността и да не се противопоставят двата протеста, сме взели такива мерки\", заяви още ст. комисар Хаджиев.  \r\nДеница КИТАНОВА", "date": "2019.10.24", "title": "Ст.комисар Георги Хаджиев, СДВР: Има две протестни мероприятия и с различни каузи, ние сме полиция и не взимаме никога страна"}
{"url": "http://www.focus-news.net/news/2019/10/24/2711670/mestni-izbori-2019-mustafa-karadaya-ot-garmen-feim-isa-shte-stane-kmet-ot-parvi-tur-zashtoto-vyarvate-na-dps.html", "text": "Екипът на Централния лъч на ДПС пристигна в община Гърмен, съобщиха от пресцентъра на  партията . След срещи с жители на селата Долно Дряново и Дъбница, се проведе предизборен митинг в село Дебрен. На него бяха представени кандидатите на ДПС за общински съветници начело с кандидата за кмет на община Гърмен Феим Иса. \r\nВ своето изказване пред жителите на общината лидерът на ДПС Мустафа Карадайъ каза, че общините от Родопите, Делиормана и Северозападна България имат нужда от ДПС. България има нужда от ДПС, от Българския етнически модел и от политиката на заедността и толерантността, завещано на нас от нашия почетен председател д-р Ахмед Доган, добави той. \r\nОще от първи тур ще изберем Феим Иса, кандидата за кмет на ДПС в община Гърмен, каза Мустафа Карадайъ. Ще изберем нашите кандидати, защото много добре ги познаваме и вярваме на ДПС. Те са млади, готини, знаещи, можещи и доказали себе си в сферите, в които се развиват, добави още той. \r\nВидяхме какво се случи когато Гърмен тръгна да прави експерименти, заяви Карадайъ. Когато ги избрахме, някои хора като сираци стояха отстрани и гледаха онова, което се случва в Сатовча и Белица. Най-мощната и силна партия в България е ДПС. Това го признават и нашите опоненти, които имат повече народни представители, но казват, че парламентарната група на ДПС е най-силната в НС, обяви лидерът. \r\nПредседателят на ДПС каза, че от Гърмен ще дадем ясен знак и в София, и в Брюксел, че ние докарахме демокрацията в нашата страна и застанахме против режима на Тодор Живков. Ще защитим демокрацията в нашата Родина и няма да позволим да има омраза, разделение и противопоставяне, заяви още лидерът. \r\nЛидерът на ДПС каза, че някои хора идват и се подиграват с нашата съвест, чест и достойнство. Чрез сила и други средства се опитват да спечелят власт. Всички ние знаем, че властта идва от хората, а не със сила и манипулации, каза още той. Някои независими кандидати си мислят, че властта е за тях и че тя им се полага. Само в ДПС знаем, че властта е на хората, а кметовете на кметства, общинските съветници, кметове на общини, народните представители и министрите са само инструмент за реализацията на властта, която идва от хората. Когато те нямат програми, си мислят, че властта им се полага. Властта служи за решаване на проблемите на хората, заключи лидерът на ДПС. \r\nВ своето изказване зам.-председателят на ДПС Йордан Цонев каза, че общините в Родопите имат нужда от ДПС, не само защото имаме модела как да ви помагаме, а и защото не забравяме как възникна ДПС. ДПС възникна от болката, поруганото достойнство на българските мюсюлмани и от техния протест за това да имат правото да имат име и изповядват свободно религията си, да се самоопределят, каза той. Аз съм православен християнин и етнически българин, защото искам да бъда такъв. Вие сте мюсюлмани, помаци и етнически турци, защото искате да бъдете такива и така сте се самоопределили, добави още той. \r\nЦонев заяви, че когато д-р Ахмед Доган създаде ДПС, той наистина я създаде от тази битка, но не я създаде за миналото, а за бъдещето. Създаде Българския етнически модел, от който се възхищава цяла Европа. Модела на заедността трасира пътя на България в ЕС и НАТО и показа, че това е единствения път за добруването на нашата обща Родина, изтъкна той. ДПС в Родопите няма алтернатива и това е партията, която най-добре разбира хората от Родопите. Да живеят величествените Родопи, да живее ДПС, да живее България!, заключи Йордан Цонев. \r\nНа митинга присъстваха още народният представител Елхан Кълков, областният председател на ДПС Благоевград Ведат Хюсеин, кандидатът за кмет на община Сатовча Арбен Мименов и кандидатът за кмет на община Белица Радослав Ревански.", "date": "2019.10.24", "title": "Местни избори 2019: Мустафа Карадайъ от Гърмен: Феим Иса ще стане кмет от първи тур, защото вярвате на ДПС"}
{"url": "http://www.focus-news.net/news/2019/10/24/2711685/granichni-politsai-ot-rdgp-dragoman-sa-zadarzhali-13-afganistantsi-i-chetirima-shofyori-na-taksita-v-granichnata-zona.html", "text": "Гранични полицаи от РДГП „Драгоман“ са задържали 13 афганистанци и четирима шофьори на таксита в граничната зона. Това съобщи  говорителят на ГД „Гранична полиция“ Лора Любенова . На 23 октомври 2019 г. в 20.30 часа автопатрул на ГПУ „Калотина“ спрял за проверка в землището на Драгоман 4 таксиметрови автомобила. В тях граничните полицаи открили 13 афганистански граждани. Всичките са със статут на кандидат-бежанци. Чужденците и таксиметровите шофьори са задържани. Уведомена е Районната прокуратура. Образувано е досъдебно производство. По първоначална информация единият от шофьорите е организирал извозването на афганистанците в граничната зона. Работата по случая продължава.", "date": "2019.10.24", "title": "Гранични полицаи от РДГП „Драгоман“ са задържали 13 афганистанци и четирима шофьори на таксита в граничната зона"}
{"url": "http://www.focus-news.net/news/2019/10/24/2711681/st-komisar-georgi-hadzhiev-sdvr-proveren-e-perimetarat-okolo-vss-zaradi-signala-za-bomba-i-e-pretseneno-che-riskat-ne-e-golyam.html", "text": "Проверен е периметърът около ВСС заради сигнала за бомбa. Това каза директорът на СДВР старши комисар Георги Хаджиев пред журналисти, предаде репортер на  Агенция „Фокус“ . \"Има постъпил анонимен сигнал за взривно устройство в сградата на ВСС. В 10.40 ч. В момента колегите проверяват обстоятелствата.  В крайна сметка проверен е периметърът. Преценено е, че рискът не е голям. Същевременно държим връзка с административния ръководител на ВСС. По закон те ще подпишат декларация, преценяват, че работата ще продължи в Съвета. Ще продължим работата, за да установим от кой телефонен номер е подадено това злоумишлено телефонно обаждане\", допълни още Георги Хаджиев.  \r\nДеница КИТАНОВА", "date": "2019.10.24", "title": "Ст. комисар Георги Хаджиев, СДВР: Проверен е периметърът около ВСС заради сигнала за бомба и е преценено, че рискът не е голям"}
{"url": "http://www.focus-news.net/news/2019/10/24/2711687/mestni-izbori-2019-kandidatat-za-kmet-na-gerb-v-boboshevo-asen-boshikyov-shte-rabotim-za-promyana-v-obshtinata-a-ne-za-chastichna-podmyana.html", "text": "Ще работим за промяна в общината, а не за частична подмяна. Това каза кандидатът за кмет от ГЕРБ в Бобошево Асен Бошикьов по време на открита среща-разговор с граждани на общината. Това съобщиха за  Радио „Фокус” – Кюстендил  от пресцентъра на ПП ГЕРБ – Кюстендил. Салонът на местното читалище се оказа малък, за да побере всички граждани, дошли да заявят своята подкрепа към Бошикьов и листата с кандидат-съветници от ПП ГЕРБ. „Ние искаме да направим промяна, а не частична подмяна. Механизмите да работят, Общината да бъде отворена и достъпна за всички граждани. Да има открито управление и прозрачност при използване на общинските средства. Гражданите да знаят какви пари се използват и за какво”, каза Асен Бошикьов. По време на срещата Асен Бошикьов посочи: „Имаме дадености, има как да развием туризма, имаме спортна база – имаме всичко, трябва просто да се обединим и задействаме. Елементарно е да се говори с туроператори, елементарно е да се рекламират нашите забележителности. Имаме възможност да раздвижим нещата и е време да го направим, защото Бобошево е в едно безвремие от години. Имаме екипа, подкрепа от младите хора и визията за управление на общината. Имаме и желанието, но е важно и вие, хората от община Бобошево, да ни подкрепите. Всичко е във вашите ръце!”.  \r\nКандидатът за кмет от ПП ГЕРБ декларира, че първите проблеми, с които ще се заеме, ако бъде избран за кмет, са липсата на вода през лятото, зимното почистване и уличното осветление, за което са вложени много средства, а свети по 2 часа за цялото денонощие. Като свой приоритет Асен Бошикьов посочи и проучването на минерални води в общината. „Имаме тази идея, ще я задвижим и, ако наистина има находище на минерална вода, това ще даде невероятен тласък на Бобошево и стимул на инвеститорите да дойдат тук“, обясни той. Бошикьов заяви, че ще се обърне сериозно внимание също на транспортното обслужване в малките населени места и на пълноценното използване на спортната база, с която общината разполага.  \r\n„Това е човек на действията и делата, не на празните думи и обещания. Човек, който знае как да вдигне общината на крака и какво трябва да се направи за Бобошево”. С тези думи се обърна към присъстващите народният представител Кирил Калфин и декларира, че политическа партия ГЕРБ и лидерът ѝ Бойко Борисов подкрепят и застават категорично зад кандидатурата на Асен Бошикьов за кмет на община Бобошево. „Помагал съм на Бобошево, на хората от селата тук, подкрепял съм и съм прокарвал проекти, и ще продължа да го правя“, каза Калфин. Народният представител от ГЕРБ припомни, че преди време са били осигурени 10 хил. лв. за с. Слатино, за да бъде изградена детска площадка, но бившият кмет на Общината не ги е превел за тази дейност, а ги е върнал в държавния бюджет. „Затова се прави този екип, затова искаме промяна тук, затова искаме да има нов, работещ и отговорен кмет, милеещ за родното си място и хората“, обясни Кирил Калфин.  \r\nОбластният координатор на ГЕРБ – Кюстендил Виктор Янев също декларира своята подкрепа и заяви пред присъстващите: „Спокоен съм ,че Бобошево най-после има за кандидат-кмет един честен, амбициозен, добър и работещ човек. Това са качества, които трябва да притежава всеки един кмет. Качествата, които Асен Бошикьов притежава, ще му помогнат да извадим Бобошево от този феодализъм; от това състояние, в което е общината в момента”. Янев пожела успех на кандидата за кмет и листата със съветници от ГЕРБ.  \r\nКоординаторът на политическата сила в Бобошево, доскорошен председател на Общинския съвет и кандидат-съветник, Даниела Стоянова посочи: „Асен Бошикьов притежава всички необходими качества да бъде кмет на общината. Има управленски опит, факт е, че ръководи успешно и надгражда вече 18 години своя бизнес. Познава добре проблемите на Бобошево, има смелост и кураж да ги реши“. Относно листата с кандидат-съветници Даниела Стоянова подчерта, че фокусът е върху младите, за да може бъдещето на общината да бъде в добри ръце, но се разчита и на хората с опит, за да подкрепят и дават съвети.  \r\nВенцеслав ИЛЧЕВ", "date": "2019.10.24", "title": "Местни избори 2019: Кандидатът за кмет на ГЕРБ в Бобошево Асен Бошикьов: Ще работим за промяна в общината, а не за частична подмяна"}
{"url": "http://www.focus-news.net/news/2019/10/24/2711683/izvestiya-rusiya-zagubite-na-germaniya-ot-antiruskite-sanktsii-sa-100-miliarda-dolara.html", "text": "За годините на действието на санкциите на Европейския съюз срещу Русия, германските предприятия са загубили повече от 100 милиарда долара. Това заяви пред руското издание  „Известия“  членът на комисията по международните работи на Бундестага Валдемар Герт. Политикът подчерта, че неговата фракция настойчиво иска в парламента да се разработи механизъм за компенсация на германския бизнес и като цяло да се преразгледа политиката на ограничения по отношение на Москва. В Европейския парламент този въпрос не е в дневния ред. Но, както заяви пред вестника френския депутат в комисията на ЕП по международните работи Тиери Мариани, тази тема трябва да бъде засегната до края на 2019 година. \r\n \r\n Германия с най-големи загуби \r\nОт момента, когато през 2014 година ЕС въведе търговски отношения срещу Русия, Германия е загубила повече от 100 милиарда долара. Така в разговор с „Известия“ оцени загубите от санкциите членът на комисията на германския Бундестаг по международните работи от партия „Алтернатива за Германия“ (АзГ) Валдемар Герт. \r\n„По инициатива на нашата фракция се разглежда въпросът за възстановяване на загубите на малките и средните предприятия, понесени в резултат от санкционната политика. Конкретно, става въпрос за отмяна на ограниченията, преразглеждане на отношенията с Русия и компенсация на организациите“, разказа политикът. \r\nПри това Герт призна“ заради това, че АзГ е в опозиция, нейното предложение едва ли ще получи одобрение от мнозинството. Въпреки това инициативата вече е разгледана на второ четене, подчерта депутатът. \r\nДанните от Федералната митническа служба (ФТС) на Русия показват, че след въвеждането на санкциите търговията между Русия и Германия се е съкратила почти двойно: ако за 2014 година тя е била около 70 милиарда долара, то в края на 2015 година е паднала до 45 милиарда долара. Въпреки това постепенният ръст на стокооборота се е възобновил през 2017 година и в края на 2018-та той е 59 милиарда долара. \r\nКакто пояснява пред „Известия“ научният директор на Германско-Руският форум Александър Рар, към края на 2019 година всички страни – и ЕС, и Русия – ще са загубили от порядъка на 400 милиарда долара. При това ако в самото начало след въвеждането на ограничителните мерки значителна част от загубите е била за руската страна, то в момента от санкциите губят повече европейските страни, отбеляза експертът. \r\n„Това се обяснява с два фактора: първо, Русия локализира своето производство и започна да произвежда някои стоки самостоятелно; второ, в освободилия се руски пазар в момента в момента влизат други страни – конкретно, Китай, Турция и Индия заеха тези ниши, в които процъфтяваше немския бизнес“, отбеляза Александър Рар. „Германия загуби най-много от всички, защото тя беше ориентирана към източните пазари, включително руския, много повече от другите европейски страни. \r\n \r\n Общоевропейските санкции   \r\n \r\nКъм днешна дата срещу Русия действат три основни пакета санкции, които Брюксел въведе през 2014 година заради ситуацията в Крим и Източна Украйна. \r\nПърво, това са персонални ограничения. Те засягат руски и украински физически и юридически лица – конкретно, представители на руското ръководство, бизнемсени и служители в силовите ведомства, както и ръководители на самопровъзгласените Донецка и Луганска народни републики. На хората от този списък е забранено влизането в ЕС, а техните активи в европейските банки са замразени. \r\nВторият санкционен пакет – т.нар. кримски пакет – е разработен, за да демонстрира позицията на ЕС за непризнаване на присъединяването на полуострова към Русия. Той засяга самия полуостров и подразбира забрана за внос на кримски стоки, както и всякаква друга форма на взаимодействие (от инвестиции и покупка на недвижимо имущество до издаване на визи на граждани с руски паспорти, получени в Крим). \r\nНакрая, третият пакет включва икономически и секторни санкции. Те са свързани с изпълнението на Минските споразумения и подразбират забрана за покупка на въоръжение от Русия, продажба на „стоки и технологии с двойно назначение“ на Русия, както и да се предоставят на Москва нови технологии за нефтедобивната промишленост. \r\nЕкспертите обаче твърдят, че икономиката на ЕС е засегната и от хранителното ембарго, което Москва наложи в отговор на санкциите през същата 2014 г. Значителна част от внесените млечни и месни продукти, зеленчуци, плодове, риба, морски дарове и ядки попаднаха под забраната. Според доклада на Европейския парламент, публикуван през 2017 г., руското ембарго през 2014 г. спрямо 2013 г. е засегнало стоки на стойност около 7,3 милиарда долара, или 47% от общия износ на ЕС за Русия. \r\nИдеята за премахване на ограниченията периодично възниква в Европейския парламент, но тя не прогресира след шест години обсъждане. Според Тиери Мариани, френски депутат в комисията по международни отношения на ЕП от партията „Национално обединение“, заяви пред „Известия“, че този въпрос няма да бъде поставен на дневен ред в краткосрочен план. \r\n„Сега приоритетите на ЕП са в други теми – обсъждат се въпроси, свързани с развитието на ситуацията в Сирия и недостатъчното участие на ЕС в нея“, отбеляза политикът. „Във връзка с това трябва да кажем, че Русия стана един от ключовите играчи в Близкия Изток и Африка. В този контекст става въпрос за необходимостта да смени подхода към отношенията с Русия. \r\nПо думите на Тиери Мариани, независимо че въпросът за санкциите не се обсъжда в момента, депутатите могат да го засегнат до края на 2019 година. \r\n \r\nПревод и редакция:", "date": "2019.10.24", "title": "„Известия“ (Русия): Загубите на Германия от антируските санкции са 100 милиарда долара"}
{"url": "http://www.focus-news.net/news/2019/10/24/2711676/pregled-na-mezhdunarodnite-novini-do-13-chasa-agentsiya-fokus.html", "text": "Дългоочакваната операция по ексхумирането и преместването на тленните останки на испанския диктатор Франсиско Франко от комплекса „Долината на падналите“ в Мадрид започна, предава  AFP . \r\n„Процесът по ексхумирането в гробницата на Франсиско Франко започна“, заяви говорител на правителството, давайки индикации, че представители на семейството му са на място като свидетели.  \r\n„Затворихме една тъмна глава от нашата история\", коментира премиерът Педро Санчес (ИСРП), след като получи одобрението на Върховния съд за процедурата. „Никой враг на демокрацията не заслужава място за поклонение. Това е голяма победа за испанската демокрация“, изрази увереност Санчес. \r\n*** \r\n \r\n  Франция предложи главния изпълнителен директор на компанията „Атос“ Тиери Бретон за свой кандидат в следващата Европейска комисия. Информацията бе разпространена от пресслужбата на президента Еманюел Макрон, две седмици след като първият кандидат на Париж за поста бе отхвърлен от депутатите в Европейския парламент, предава  Reuters . \r\nБретон, който беше финансов министър на Франция при покойния президент Жак Ширак, е изпълнителен директор на „Атос“ от 2009 г. насам. \r\n„Той е човек на действията, познава индустриалните въпроси отвътре и който, макар да е започнат с институциите в Брюксел, няма да има бюрократичен подход към европейските въпроси, което е важно за президента“, поясни представител на Елисейския дворец. \r\nПо-рано този месец европейските депутати отхвърлиха кандидатурата на Силви Гулард, първоначалния избор на Макрон за еврокомисар, което предизвика гняв в Париж. Французите обвиниха за ситуацията германските консерватори в парламента на ЕС. \r\nФренският лидер, който има желание да запази ключовото портфолио, което бе договорил с идващия председател на Европейската комисия Урсула Фон дер Лайен, поиска уверения от нея, че новият му кандидат ще бъде одобрен. „Портфолиото ще остане непроменено“, увериха от Елисейския дворец. \r\nВсяка държава-членка на ЕС определя кандидат за Комисията, който след това трябва да премине изслушване в ЕП. Въпреки консервативния си произход, Бретон подкрепи Макрон по време на кампанията му за президентските избори през 2017 г. \r\n*** \r\n \r\n  Министър-председателят на Обединеното кралство Борис Джонсън ще направи трети опит за насрочването на общи парламентарни избори в страната, съобщава британският национален ежедневник  The Times , като уточнява, че това ще се случи или в рамките на деня, или следващия понеделник.   \r\nДжонсън се готви да предизвика лидера на лейбъристите Джереми Корбин да подкрепи предсрочния вот, веднага след като Европейският съюз приеме ново удължаване на прилагането на чл. 50 от Лисабонския договор, което се очаква в петък. Така британският премиер ще принуди депутатите да вземат решение за изборите преди крайния срок за Брекзит - 31 октомври. \r\nМеждувременно в Брюксел се готвят за ново отлагане на „развода“ с Лондон. Лидерите на страните-членки на Общността обаче остават разделени по въпроса за продължителността на новата отсрочка за Брекзит, подчертават от редакцията. \r\n*** \r\n \r\n  Председателят на изпълнителния комитет на Кюрдския съвет за демократична Сирия Илхам Ахмед обвини турските власти, че в рамките на военната операция в Северна Сирия „Извор на мира“ са използвали забранени боеприпаси, съдържащи фосфор. Твърдението бе представено по време на изслушване в една от подкомисиите на Камарата на представителите на САЩ, предава  TACC . \r\n„Турските власти извършиха престъпления срещу човечеството. Използван е фосфор. Все още не можем да проведем разследване, тъй като нямаме възможност\", заяви Ахмед. Структурата, която оглавява, е автономен ръководен орган, създаден от кюрдите в североизточна Сирия, и е политическото крило на въоръжената коалиция на Сирийски демократични сили (СДС). \r\nКюрдският лидер показа и снимки на 13-годишно момче с предполагаеми химически изгаряния от турска бомбардировка над Рас ал-Райн.  \r\nПо-рано сирийските кюрди обвиниха турската армия, че използва „забранено оръжие\" по време на боевете в града. Според канала Rudaw става въпрос за снаряди, съдържащи фосфор и напалм. Източник в здравния отдел в кюрдската автономна администрация в Северна Сирия заяви за канала, че в момента специална медицинска комисия проучва какви оръжия се използват от турските сили. От своя страна, представителят на СДС Мустафа Бали призова международната общност да проведе специално разследване, тъй като кюрдите нямат специалисти. \r\nПо-рано турският министър на отбраната Хулуси Акар предупреди, че терористите в Сирия може да използват химическо оръжие, за да обвинят по-късно Анкара в прилагането му. \r\nНа 22 октомври президентите на Русия и Турция Владимир Путин и Реджеп Тайип Ердоган на среща в Сочи приеха меморандум за съвместни действия за разрешаване на ситуацията в Североизточна Сирия. Според документа руската военна полиция и сирийските военни бяха въведени на 23 октомври в райони, граничещи с турската зона на операция в Сирия. Кюрдските групи получиха 150 часа, за да се изтеглят напълно 30-километровата зона по турската граница, след което военните на Русия и Турция ще започнат съвместни патрули. \r\n*** \r\n \r\n  Министърът на отбраната на ФРГ Анегрет Крамп-Каренбауер обвини Турция в „анексиране“ на части от Северна Сирия – изявление, което й донесе сериозна критика, отбелязва германският национален ежедневник  Die Welt . \r\n„Факт е, че Турция, наш партньор в НАТО – с оглед законни интереси за сигурността си или с потъпкване на международното право, анексира територия (в Северна Сирия). Хората са изгонени оттам\", подчерта Крамп-Каренбауер в рамките на посещение на германските войски в Ерфурт. \r\nВъншнополитическият експерт на свободните демократи (СвДП) Александър Граф Ламбсдорф я обвини, че разпространява невярна информация. „Ако министърът на отбраната публично показва собствената си некомпетентност по такива сериозни въпроси, то тогава имаме основание да се тревожим\", написа Ламбсдорф в социалната мрежа „Туитър“. \r\nПод анексия се разбира принудителното, постоянно включване на територия на друга държава. Турските войски провеждат операция в Сирия, за да се борят с кюрдските „Народни отряди за самоотбрана“ (YPG), които Анкара счита за терористична организация, обясняват от редакцията.  \r\nИзборът на думи на Крамп-Каренбауер е също противоречив, особено с оглед факта, че турският президент Реджеп Тайип Ердоган предупреди Европейския съюз да избягва подобни твърдения – при това още в началото на военната операция на Анкара в Северна Сирия. „Ако се опитате да наречете текущата ни операция окупация, тогава играта ще стане лесна. След това отваряме вратите и ви изпращаме три милиона бежанци\", припомня изданието думите на Ердоган отпреди две седмици. Определянето на турските действия като „анексия“ е дори по-лошо от окупация, която – все пак – може да бъде и временна, коментира вестникът. \r\n„Зеленият“ политик Омид Нурипур заяви, че министърът на отбраната трябва да се изразява точно в условия като сегашните. Той изрази и „страх и тревога относно правната основа\", според която Крамп-Каренбауер иска да изпрати Бундесвера на стабилизираща мисия в Северна Сирия. \r\nЛидерът на ХДС предложи мисия в контролирана от ООН зона за сигурност за Северна Сирия, но все мълчи по въпроса дали Бундесверът трябва да участва в нея. \r\n*** \r\n \r\n  Група за защита на правата на малцинствата призова Гърция да признае турското малцинство в Западна Тракия, където живеят около 150 хиляди мюсюлмани, които се самоопределят като турци, пише вестник  Hurryiet . \r\nВ доклад, публикуван на 24 октомври, Групата за права на малцинствата (ГПМ) заявява: „Гръцките власти трябва да предприемат незабавно стъпки за признаване на турското малцинство в Западна Тракия и за премахване на всички бариери за пълното ползване на техните права“. \r\nВ доклада се казва, че турското малцинство в Западна Тракия е населявало региона от векове. \r\n„Независимо от това, въпреки че са защитени от вътрешните и международните закони, те остават непризнати от гръцкото правителство“, се уточнява в документа. \r\n„Счита се, че почти половината от населението на Западна Тракия е етнически турско, но и до ден днешен им се отказва правото да се идентифицират като такива“, се казва в изявление на Нийл Кларк, ръководител на правните програми на ГПМ и застъпничеството му в Брюксел. \r\nАнна Албот, координатор на медийната програма на ГПМ (MRG) заяви за журналистите в електронно писмо, че групата е работила над доклада повече от година. \r\n„Никой не говори за това, но то е едно от най-сериозните нарушения на правата на малцинствата в Европейския съюз“, заяви Албот, като добави, че докладът е публикуван на три езика: английски, турски и гръцки. \r\nАли Хюсеиноглу, доктор от турския Тракийски университет, който е един от водещите експерти за турското малцинство в Западна Тракия, заяви в „Туитър“, че това е „един от най-изчерпателните доклади в историята“ за тази общност. \r\n***", "date": "2019.10.24", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/10/24/2711686/nedyalko-yordanov-zhurira-i-viya-regionalen-konkurs-za-detska-poeziya-na-tema-az-deteto-na-moreto.html", "text": "За първи път Център за млади таланти организира регионален конкурс за детска поезия на тема \"Аз - детето на морето\".  А новината е, че председател на журито ще бъде не някой друг, а големият български поет, драматург и бургазлия Недялко Йорданов. Това съобщиха от пресцентъра на  Община Бургас . Недялко Йорданов е носител на награда \"Златен Орфей\" за цялостно творчество през 1997 г., автор е на множество стихове, пиеси и роман в стихове за деца и юноши, познат и обичан от много поколения бургазлии. Конкурсните стихове ще бъдат оценявани още и от известната поетеса Роза Боянова, заместник-председател на дружество \"Български писател\" в Бургас и заместник главен редактор на вестник \"Автограф\". Съставител на близо 20 книги с творчество на деца от цялата страна. Нейни стихове са превеждани на руски, македонски, френски, английски и други езици; Ваня Желева - магистър по български език и литература, участник в двугодишен проект на МОН за работа с талантливи ученици и дългогодишен преподавател в центъра за млади таланти, както и от Надежда Динева - журналист, писател, автор на нашумелия роман \"Орденът на скорпионите\" и ръководител на най- новия творчески проект за малки писатели \"Моите първи истории\" за деца от 7 до 12 г. към центъра. Целта на конкурса е да открие, популяризира и подпомогне развитието на детски таланти в областта на литературата и да им осигури възможност за творческа изява. Събитието е част от инициативите на единствения център за работа с талантливи деца в града, в подкрепа и усъвършенстване на дарбите на подрастващите. Конкурсът за написване на стихотворение е за деца от 7 до 12 години, разделени в 3 възрастови групи. \"Вече десет години подкрепяме и развиваме най-големия потенциал на страната ни - талантите на нашите деца. Най-новият ни конкурс за поезия е част от усилията ни в тази насока и има за цел да стимулира детското въображение, да насърчи интереса на най-малките към поезията и да открие още в най-ранна възраст дарбата на участниците.  Щастливи сме, че поканата ни за сътрудничество приеха толкова изтъкнати бургаски граждани и творци. Сърдечно благодарим на г-н Недялко Йорданов, г-жа Роза Боянова, г-жа Ваня Желева и г-ца Надежда Динева, че ни подкрепят в мисията ни да даваме шанс на таланта\", споделя г-жа Лилиана Славова, председател на Фондация \"Шанс за децата и природата на България\" и основател на центъра за таланти в Бургас.  \r\nВ конкурса могат да вземат участие всички деца от Бургас и региона на възраст от 7 до 12 г. като крайния срок за изпращане на стихотворенията е 29 ноември 2019г. на имейл адрес: info@forbgkids.org Творбите могат да се носят и на място в Център за млади таланти, гр. Бургас, пл. Атанас Сиреков 4. Финалистите ще бъдат обявени на 6 декември 2019г. на уебсайта на организаторите, а награждаването ще се състои в Актовата зала на центъра за талантливи деца на празника по случай деветата годишнина от създаването му. Предвиден е награден фонд за финалистите от трите възрастови групи. Организаторите призовават всички малки писатели да не се притесняват, а смело да дадат воля на въображението си.", "date": "2019.10.24", "title": "Недялко Йорданов журира I-вия регионален конкурс за детска поезия на тема „Аз – детето на морето“"}
{"url": "http://www.focus-news.net/news/2019/10/24/2711688/ministar-desislava-taneva-po-investitsionnite-merki-na-prsr-zarnoproizvodstvoto-e-edinstveniyat-nepodkrepen-sektor-v-nastoyashtiya-programen-period.html", "text": "По инвестиционните мерки на Програмата за развитие на селските райони „Зърнопроизводството“ е единственият неподкрепен сектор в настоящия програмен период. Това каза пред журналисти във Велико Търново министърът на земеделието, храните и горите Десислава Танева, предаде репортер на  Радио „Фокус“ - Велико Търново . Танева уточни, че твърдението, че зърнопроизводителите са с най-модерни бази и средствата отиват само към тях е старата мантра и не отговаря на истината. „Истината е, че интересът към инвестиционните мерки е близо 4 пъти по-висок отколкото възможностите на бюджета по селската програма. В този ред на мисли и в казаното за проекта на бюджета за следващата ОСП следва да проведем много сериозен дебат за интензитет на помощта в следващия програмен период и за максимални размери на проектното предложение“, посочи Танева. \r\nРени АТАНАСОВА", "date": "2019.10.24", "title": "Министър Десислава Танева: По инвестиционните мерки на ПРСР „Зърнопроизводството“ е единственият неподкрепен сектор в настоящия програмен период"}
{"url": "http://www.focus-news.net/news/2019/10/24/2711690/mestni-izbori-2019-oik-ardino-e-prepratila-kam-rayonna-prokuratura-signal-ot-predstavitel-na-politicheska-sila-obvinyavasht-kmeta-na-ardino-vav-vazprepyatstvane-na-sabitie.html", "text": "ОИК - Ардино е препратила към Районна прокуратура сигнал от представител на политическа сила, обвиняващ кмета на Ардино във възпрепятстване на събитие. Става дума за сигнал от Съби Узунов – общински председател на ПП ГЕРБ – Ардино, който е бил подаден по повод заповед на кмета на града. Това съобщиха от ОИК - Ардино, предаде кореспондент на  Радио „Фокус“ . Съби Узунов е подал сигнал, с който уведомява ОИК - Ардино за това, че заповед на кмета на Ардино е попречила на събрание-среща на ПП ГЕРБ – Ардино със жителите на с. Жълтуша, общ. Ардино, в сградата на читалището в населеното място. Според сигнала е било получено разрешение от председателя на читалищното настоятелство и от ГЕРБ - Ардино и са уведомили кмета на Община Ардино. Според подалия жалбата по същото време кмета на Община Ардино е разрешил на ПП „Движение за права и свободи“ – Ардино да проведе в салона на читалището в с. Жълтуша мероприятия, свързани с изборите.  \r\nВ сигнала се извеждат доводи за незаконосъобразност на посочената заповед на кмета на Община Ардино, както и за извършено престъпление, квалифицирано от подателя на сигнала като такова по чл. 174а и чл. 282 от НК. Към сигнала са приложени копия на писма. По отношение на твърденията в сигнала за незаконосъобразност на посочената заповед на кмета на Община Ардино, както и за извършено престъпление по НК, ОИК - Ардино не издала решение, че не е компетентната институция, която да установява незаконосъобразност на заповед на кмет на община или наличие на престъпление по НК, затова е препратила сигнала до Прокуратурата. Също така е препоръчала на партиите и коалициите, регистрирани за участие в изборите за общински съветници и за кметове на кметства, да спазват Изборния кодекс, както и добрите нрави и етика при плануване и провеждане предизборни мероприятия на територията на общината.", "date": "2019.10.24", "title": "Местни избори 2019: ОИК - Ардино е препратила към Районна прокуратура сигнал от представител на политическа сила, обвиняващ кмета на Ардино във възпрепятстване на събитие"}
{"url": "http://www.focus-news.net/news/2019/10/24/2711692/prof-d-r-savelina-popovska-meditsinski-universitet-pleven-personaliziranata-meditsina-shte-stane-rutinna-v-sledvashtite-10-g.html", "text": "Персонализираната медицина не е нова медицина, тя е начин на мислене. Това е медицина, която ще стане рутинна в следващите 10 години. Това каза заместник-ректорът по международното сътрудничество на медицински университет-Плевен проф. д-р Савелина Поповска на пресконференция за откриването на Втората Балканска конференция по персонализирана медицина, предаде репортер на  Агенция „Фокус“ . „Аз бях една от тези, които въведе този иновативен начин на мислене в нашата болница – да се промени самата парадигма в медицината. Персонализираната медицина е медицина на настоящето, която е особено значима за рака на белия дроб, например“, заяви тя. По думите ѝ, чрез тази медицина терапията ще бъде насочена към конкретния човек, а не общо. „Има панели, които показват кои пациенти имат особена нужда от генетични изследвания и какви точно. Проф. Поповска посочи, че в България вече са започнали с персонализираната медицина, но засега се работи само ген по ген. „Има хора, които се нуждаят от терапия, различна от стандартната – млади пациенти с наследствена анамнеза за злокачествени заболявания. И ние ще се стремим към това“, обясни тя.  \r\nЗорница КОСТАДИНОВА", "date": "2019.10.24", "title": "Проф. д-р Савелина Поповска, Медицински университет-Плевен: Персонализираната медицина ще стане рутинна в следващите 10 г."}
{"url": "http://www.focus-news.net/news/2019/10/24/2711693/choveshki-ostanki-sa-namereni-kray-bivsh-zavod-v-gorna-oryahovitsa.html", "text": "Човешки останки са намерени пред бивш домостроителен завод в Горна Оряховица. Това съобщават от  Областна дирекция на МВР – Велико Търново . Сигналът за случая е получен вчера в 12.25 часа. Изпратеният на мястото полицейски екип е иззел костите. По случая е започнато досъдебно производство.", "date": "2019.10.24", "title": "Човешки останки са намерени край бивш завод в Горна Оряховица"}
{"url": "http://www.focus-news.net/news/2019/10/24/2711689/mestni-izbori-2019-dimitar-petrov-spetsializirana-prokuratura-vchera-byaha-zadarzhani-za-srok-ot-72-chasa-litsata-ot-prestapnata-grupa-za-kupuvane-na-glasove-v-nesebar.html", "text": "Вчера бяха задържани за срок от 72 часа лицата от престъпната група за купуване на гласове в Несебър. Това каза административният ръководител на Специализираната прокуратура Димитър Петров на брифинг в Специализирана прокуратура, предаде репортер на  Агенция „Фокус“ . „Касае действията на организирана престъпна група, с участието на лица с имунитет според изборния кодекс. Кандидатът за кмет и настоящ кмет на град Несебър и няколко души общински съветници. Дейността на тази организирана престъпна група касае така наречената изборна търговия.  Въпросните лица са подготвяли и раздавали парични средства на жители на общината, които да гласуват за техния избор“, обясни той. „В края на миналата седмица Специализираната прокуратура влезе за претърсване на определени адреси. Събираха се необходимите доказателства. Беше направено искане до главния прокурор, който направи предложение до ЦИК за снемането на имунитета на тези лица, съответно с искане на започване на наказателно производство и задържане. Такова беше дадено“, каза още Петров.  ой обясни, че всичко започва в началото на месец октомври, когато със съдействието на КПКОНПИ, където е постъпила информация и незабавно е докладвана в Специализираната прокуратура, след което организирани са действия.    \r\n \r\nТеодора ПАТРОНОВА", "date": "2019.10.24", "title": "Местни избори 2019: Димитър Петров, Специализирана прокуратура: Вчера бяха задържани за срок от 72 часа лицата от престъпната група за купуване на гласове в Несебър"}
{"url": "http://www.focus-news.net/news/2019/10/24/2711695/pristanishte-varna-e-otvoreno-veche-za-manevrirane.html", "text": "Пристанище Варна отворено вече за маневриране. Това съобщиха за  Радио „Фокус“ – Варна  от Координационния център на порта. Днес пристанището бе затворено, заради мъгла и намалена видимост. Вълнението на морето ще е 1 -2 бала. Температурата на морската вода е 19° - 20°.  \r\nДесислава ВАСИЛЕВА", "date": "2019.10.24", "title": "Пристанище \"Варна\" е отворено вече за маневриране"}
{"url": "http://www.focus-news.net/news/2019/10/24/2711698/chestvane-na-svetovniya-den-na-statistikata-organizira-katedra-matematika-i-statistika-pri-stopanska-akademiya-d-a-tsenov-v-svishtov.html", "text": "Катедра „Математика и статистика” при Стопанска академия „Димитър А. Ценов” за поредна година организира и проведе поредица от събития, посветени на Световния ден на статистиката, който ежегодно се отбелязва на 20 октомври. Това съобщават от пресцентъра на  висшето учебно заведение . Форумът откри проф. д-р Поля Ангелова – ръководител на катедрата домакин, като припомни, че датата 20 октомври е определена за Световен ден на статистиката с Резолюцията на ООН през 2010 г. и това подчертава нарасналото значение на науката статистика за вземане на адекватни решения, от които се нуждае човечеството. България е една от 55-те страни, съавтори на Резолюцията на ООН и вече над 100 държави се присъединяват към инициативата за честването на този професионален празник. Гости на честването бяха доц. д-р Тодор Кръстевич – зам.-ректор „Научноизследователска и проектна дейност”, доц. д-р Анелия Радулова – директор на Института за научни изследвания, проф. д-р Атанас Атанасов – Вр.ИД декан на факултет „Стопанска отчетност”, доц. д-р Тодор Тодоров – дългогодишен преподавател към катедра „Математика и статистика”, ръководители на други катедри.  \r\nДенят на статистиката започна с кръгла маса на тема „Европейската система за интегрирана статистика на социалната защита (ЕSSPROS) – възможности за анализ на социалната защита в България”, организирана по научноизследователски проект № 6-2019. Целта на научния форум е представяне на част от резултатите от изследването, проведено в рамките на Проекта.  \r\nПроф. Ангелова отбеляза, че осигуряването на ефективно функционираща система за социална защита е сред основните приоритети на социалната политика е ЕС и за да наблюдава изпълнението на тези задачи Европейската комисия се нуждае от пълна, актуална и достоверна информация за текущото състояние и развитието на социалната защита в страните от ЕС. В отговор на необходимостта от специфичен инструмент за статистическо наблюдение на социалната защита, в края на миналия век Евростат, съвместно с представители на отделните държави поставят началото на Европейската система за интегрирана статистика на социалната защита, известна като ЕSSPROS.  \r\nРаботата по проекта е свързана с използването на възможностите, които предоставя системата ЕSSPROS, от една страна като информационна база от показатели и индикатори за анализ и оценка на състоянието и динамиката на социалната защита, а от друга страна – с възможностите на статистическите методи, за да бъдат анализирани тенденциите в състоянието и динамиката, и да се открои мястото на България в ЕС. \r\nБеше представен сборникът от научни разработки на членовете на изследователския екип и на студенти от специалностите „Статистика и иконометрия” и „Бизнес статистика и анализи”, развивани от катедра „Математика и статистика”. Членовете на проектния екип презентираха своите разработки по проблемите на финансирането на социалната защита чрез анализ на тенденциите и закономерностите на приходите и разходите. Специално внимание бе отделено на структурната динамика на плащанията по функции на социалната защита.  \r\nВторото събитие, организирано в рамките на Деня на статистиката, бе публичната лекция на тема „Качеството на статистическата информация – теоретичен аспект, проблеми и предизвикателства” с гост-лектор Цветозария Гатева, началник отдел „Статистически изследвания – Ловеч”, ТСБ Северозапад, възпитаник на специалност „Статистика и иконометрия” и настоящ докторант към катедрата. Тя представи основни методи в управлението на качеството, системи за управление на качеството и видове процеси в тях. Лекторът запозна присъстващите с дейностите на ръководството на Националния статистически институт по отношение на мерките за подобряване качеството на статистическата информация и резултатите от ежегодното изследване на удовлетвореността на потребителите на статистически данни. \r\nЕмоции и спомени за студентските години в Свищов предизвика следващото събитие, организирано за Деня на статистиката – Алумни среща на възпитаници на специалност „Статистика и иконометрия”, магистърска програма „Приложна статистика” и магистърска програма „Статистическо бизнес консултиране”. Финалната проява от поредицата събития, с които катедра „Математика и статистика” отбеляза Световния ден на статистиката, бе Вечерта на специалността.", "date": "2019.10.24", "title": "Честване на Световния ден на статистиката организира катедра „Математика и статистика” при Стопанска академия „Д. А. Ценов” в Свищов"}
{"url": "http://www.focus-news.net/news/2019/10/24/2711697/bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП \"Малко Търново\". Това съобщи за  Радио \"Фокус\" - Бургас  дежурният на пункта. Към момента няма образувани колони от автомобили по пунктовете на българо-турската граница, преминаването се осъществява без значителни изчаквания.  \r\nМария ПОПЧЕВА", "date": "2019.10.24", "title": "Без забавяне се осъществява преминаването през ГКПП \"Малко Търново\""}
{"url": "http://www.focus-news.net/news/2019/10/24/2711684/dvizhenieto-v-tsentara-na-sofiya-e-zatrudneno-zaradi-protestnite-shestviya.html", "text": "Движението в центъра на София е затруднено заради протестните шествия в \"За\" и \"против\" кандидатурата на Иван Гешев за главен прокурор, предаде репортер на  Агенция \"Фокус\" . В централната част на столицата има множество задръствания. Междувременно протестът и контрапротестът все още продължават. В района на \"Орлов мост\" протестиращите разпънаха и шатри.  \r\n \r\nБояна МАРКОВА", "date": "2019.10.24", "title": "Движението в центъра на София е затруднено, заради протестните шествия"}
{"url": "http://www.focus-news.net/news/2019/10/24/2711694/mestni-izbori-2019-politologat-dimitar-avramov-podkrepata-za-kandidata-na-gerb-za-kmet-na-plovdiv-zdravko-dimitrov-dostiga-do-28-na-parvi-tur.html", "text": "Подкрепата за кандидата на ГЕРБ Здравко Димитров достига до 27 - 28% на първи тур, следван от Славчо Атанасов – 22% и още трима кандидати с близки резултати. Това сочи последното изследване на социологическата агенция „Алфа Рисърч\", съобщи в интервю за  Радио „Фокус\" - Пловдив  политологът Димитър Аврамов. Според него може да се очаква изненада в Пловдив и кандидатът на БСП да влезе в балотаж и да измести Славчо Атанасов. По думите на Аврамов това е по-малко вероятната хипотеза, но не е за изключване. Все още не е известно как ще гласува електората на \"Демократична България\", чийто вот е твърд и ясно ценностен.  \r\n„Единственият нов кандидат е Здравко Димитров, той е новият човек в местните избори в Пловдив. Много от другите кандидати се представят като такива, но те са по-скоро лица от статуквото, с присъствие в Общинския съвет по два-три мандата\", заяви Аврамов. „Това, че Здравко Димитров е ново лице за местната политика му помага, защото в града се беше насъбрал доста негативизъм към сегашния кмет, а и номинирането на Димитров ще покаже, че ГЕРБ са разбрали, че е имало проблем в Пловдив\", каза още Димитър Аврамов. \r\nГЕРБ се очаква да бъде първа политическа сила и в новия Общински съвет в Пловдив с 22%, БСП ще е втора - с повишаващ се резултат, НФСБ и ВМРО остават трети за момента и нататък по-малките формации като „Демократична България\", Земеделски съюз „Ал. Стамболийски\" и Съюз за Пловдив, които твърдо влизат в Общинския съвет, сочат социологическите изследвания.  \r\nВ Пловдив споровете в предизборната кампания са били водени възпитано до момента, посочи още политологът Димитър Аврамов. Кандидатите не са заставали един срещу друг с лични нападки и не са обсъждали негативните си страни, което е един добър пример за водене на кампании. От самото начало кампаниите са преминали в този дух, а не с удари под кръста. \"Предстои да се види как ще протече кампанията за втория тур между Здравко Димитров и опонента му, но не очаквам негативни ходове\", каза още Аврамов.  \r\nСпоред него по-вероятно е такива да има в София, отколкото в Пловдив.  \r\nЦветана ТОНЧЕВА", "date": "2019.10.24", "title": "Местни избори 2019: Политологът Димитър Аврамов: Подкрепата за кандидата на ГЕРБ за кмет на Пловдив Здравко Димитров достига до 28 % на първи тур"}
{"url": "http://www.focus-news.net/news/2019/10/24/2711704/vitsepremierat-mariyana-nikolova-pravitelstvoto-se-fokusira-varhu-inovatsiite-za-postigane-na-ustoychiv-rastezh-i-konkurentosposobnost.html", "text": "Посредством методите и технологиите на кръговата икономика ще се ограничи екологичното замърсяване, ще се улесни набавянето със суровини и ще се стимулират иновациите и конкурентоспособността на предприятията. Това заяви заместник министър-председателят по икономическата и демографската политика Марияна Николова при откриването на международна конференция на тема „Кръгова икономика и устойчиви финанси“, която се провежда във Висшето училище по застраховане и финанси в София, съобщиха от  правителствената информационна служба .. \r\nВицепремиерът Николова отбеляза, че кръговата икономика е и основен двигател за устойчиво регионално развитие. Тя добави, че местните органи на властта са най-близо до гражданите, като по този начин те имат по-добра представа за предизвикателствата и възможностите на местно ниво. \r\n„Политиката на българското правителство е фокусирана върху иновациите за постигане на устойчив растеж и повишаване на конкурентоспособността“, подчерта вицепремиерът Николова и даде пример с Оперативна програма „Иновации и конкурентоспособност“, чрез която  се финансират проекти по приоритетните оси за „Технологично развитие и иновации“ и „Енергийна ресурсна ефективност“. Заместник министър-председателят изтъкна, че тези проекти пряко допринасят за развитието на кръговата икономика и околната среда.", "date": "2019.10.24", "title": "Вицепремиерът Марияна Николова: Правителството се фокусира върху иновациите за постигане на устойчив растеж и конкурентоспособност"}
{"url": "http://www.focus-news.net/news/2019/10/24/2711700/pentagonat-kitay-e-po-golyama-potentsiala-zaplaha-za-sasht-ot-rusiya.html", "text": "САЩ считат Китай за най-значителната потенциална заплаха за себе си, а на второ място е Русия. Това заяви американският министър на отбраната Марк Еспер по време на изказване в Брюксел в Германския фонд Маршал в навечерието на срещата на министрите на отбраната на НАТО. Той призова европейските страни да харчат повече за отбрана за противодействие срещу Москва и Пекин и да открият максимално своя военен пазар за американския военно-промишлен комплекс, предава  ТАСС . \r\n„При определянето на стратегическите приоритети Китай е на първо място за САЩ в списъка с потенциални заплахи, Русия на второ“, каза той. „Пекин и Москва искат да преустроят света, за да отговаря на техните нужди. Те подкопават суверенитета на слабите държави чрез политическа манипулация и икономически натиск“, обясни Еспер. \r\n„Световната система, която съществува след Втората световна война, основана на демокрацията, свободата, суверенитета на нациите и свободната търговия, винаги е служила на нашето благоденствие“, каза американският министър. \"Тази система все още действа, но никой не може да гарантира това в бъдеще, ако САЩ и НАТО не положат усилия за да го защитят“. \r\nВ тази връзка Еспер подчерта, че САЩ винаги ще бъдат ангажирани с НАТО, но за да могат адекватно да възпират противниците на Алианса и да защитят печелившата световна система, всички държави от НАТО трябва да увеличат военните си разходи до 2% от БВП до 2024 г., за да придобият ново военно оборудване. „Към днешна дата само осем държави от НАТО са увеличили военните си разходи до това ниво“  \r\nОсвен това Еспер призова страните от ЕС да преразгледат принципа на приоритетното предоставяне на поръчки за отбрана в техните страни на европейските компании. Той подчерта, че „този пазар трябва да бъде отворен (само за държави от НАТО), за да могат страните от ЕС да придобият най-добрите технологии“. От 2018 г. Вашингтон се опитва да окаже натиск върху Брюксел да спре въвеждането на нови европейски стандарти за регулиране на отбранителния пазар, за да гарантира максималния обем военни поръчки на американските компании. \r\n \r\nПревод и редакция:", "date": "2019.10.24", "title": "Пентагонът: Китай е по-голяма потенциала заплаха за САЩ от Русия"}
{"url": "http://www.focus-news.net/news/2019/10/24/2711701/legendite-na-stopanskata-akademiya-v-svishtov-otnovo-se-sreshtnaha-na-zeleniya-teren.html", "text": "Алумни клуб „Легендите”, който е първият създаден клуб към Асоциацията на възпитаниците на Стопанска академия „Димитър А. Ценов” и обединява различни поколения с особен афинитет към футбола, проведе годишната си среща за 2019 г. Това съобщават от  пресцентъра на висшето учебно заведение . Участниците в срещата бяха официално посрещнати и приветствани с „Добре дошли в родната Алма матер” от проф. д-р Красимир Шишманов – един от съоснователите и деен радетел на клуба и от ст. преп. д-р Асен Атанасов – Вр.ИД ръководител на катедра „Физическо възпитание и спорт”.  \r\nВ другарската среща участваха над 30 души от  различни поколения, като по традиция най-масово присъствие отбелязаха участниците в шампионските отбори на Стопанската академия от 1981-1982 г. и от 1990 г. Радостен факт за организаторите бе присъединяването на нови членове към клуба от по-младото поколение възпитаници на свищовското висше училище, сред които е Павел Зарев – един от лидерите на студентския отбор в периода 1999 – 2003 г. Приятна изненада за гостите бе подаръка, подготвен от организаторите – специално издадена за срещата книга „70 години футбол в Стопанска академия”. Книгата разказва за историята на футбола в свищовското висше училище, футболните традиции и успехите на поколения футболисти, участвали в студентските отбори.  \r\nСлед официалното посрещане и неформални разговори, в които участниците в срещата си припомниха студентските години, се проведе и традиционният футболен турнир на „Легендите”. Сформирани бяха три отбора – сини, жълти и зелени, водени съответно от Евгени Цачев, Йордан Грозданов и Георги Георгиев. Лидерите попълниха състава на своите отбори чрез жребий. Изиграните три мача при изключително оспорвана надпревара показаха, че през годините футболните легенди са запазили страстта си към играта и добра спортна форма. С победите над другите два противникови отбора, с резултат 1:0, на първо място се класираха сините. В третия мач зелените надиграха жълтите с 3:1 и заеха второто място. Голмайстор на турнира стана атрактивният и вечно оптимистичен Емил Бебенов.", "date": "2019.10.24", "title": "„Легендите” на Стопанската академия в Свищов отново се срещнаха на зеления терен"}
{"url": "http://www.focus-news.net/news/2019/10/24/2711703/politsiyata-izvede-mazh-po-vreme-na-protesta-v-zashtita-na-ivan-geshev-v-rayona-na-vss.html", "text": "Полицията изведе мъж по време на протеста в защита на Иван Гешев в района на ВСС, предаде репортер на  Агенция \"Фокус\" . Организаторите на протеста обвиниха задържания като провокатор. Движението в района продължава да е блокирано, а полицейското присъствие остава засилено.  \r\nБояна МАРКОВА", "date": "2019.10.24", "title": "Полицията изведе мъж по време на протеста в защита на Иван Гешев в района на ВСС"}
{"url": "http://www.focus-news.net/news/2019/10/24/2711702/mestni-izbori-2019-d-r-yanko-stanev-sds-varna-nalichieto-na-korporativni-listi-i-nezavisimi-kandidati-poprechi-da-se-razgarne-mashtabna-politicheska-kampaniya-na-tezi-izbori.html", "text": "Наличието на корпоративни листи и на така наречените независими кандидати, т.е. на хора, от които нищо не зависи, не дава възможност да се разгърне една мащабна политическа кампания на тези избори, в която да се видят реалните неща. Това коментира в интервю за  Радио „Фокус“ – Варна  лидерът на ПП Съюз на демократичните сили и водач на листата за общински съветници д-р Янко Станев. Според него по време на кампанията досега е трябвало да се посочи какво ще се прави във Варна, как то ще се обвърже с правителствената програма и със законодателството на нашата страна и на Европа. „Варна не може да се управлява като винарска изба. Или като нещо, което не може да се планира. Затова кампанията изглежда вяла, защото няма хора, които да дебатират върху конкретен проблем и да кажат защо не са съгласни, или защо са съгласни, или да предадат приоритетите. В СДС имаме конкретна кампания. Ние спазваме класическите правила. Кампанията от къща на къща, от врата на врата в десните политически сили, се случва. В левите е в малко по-особен формат поради трусовете във варненската организация на Левицата“, обясни още той. Д-р Станев посочи, че от тридесетина кандидатски листи за общински съветници и от десетина кандидати за кметове по районите в града, сериозните политици, които се занимават с обществото и с икономическите процеси в него, са малко, а това не позволява да има сериозен дебат. Според него всички избори са важни, но когато предстои нов програмен период на Европейския съюз, когато България се намира на прага на Шенген, когато Варна се развива с добри икономически темпове, управлението ще бъде това, което ще реши въпроса, който в СДС кардинално се поставя – европейски граждани с европейски доходи. „За целта на тези избори, според мен, трябва да се види кой ще участва в оформянето на политиките на Варна като самостоятелен корпоративен играч, или кой ще участва със самостоятелната партийна и недобре измислена от това рисунка, която означава, че във Варна трябва да има около един милиард инвестиции в следващите четири години“, каза още д-р Станев. „От 2003-та година, СДС не са се явявали самостоятелно на избори с листа за общински съветници и ние категорично желаем да бъдем подкрепени от цяла „синя“ Варна. Заради нещата, които сме правили и заради нещата, които ще направим в полза на тях с бюлетината с номер 64. Смятам, че е не само носталгия към миналото, а по-скоро взор към бъдещето на България, когато гласуваме с този номер“, добави водачът на листата на СДС за общински съветници за предстоящите местни избори. \r\nДиана СТОЕВА", "date": "2019.10.24", "title": "Местни избори 2019: Д-р Янко Станев, СДС – Варна: Наличието на корпоративни листи и независими кандидати попречи да се разгърне мащабна политическа кампания на тези избори"}
{"url": "http://www.focus-news.net/news/2019/10/24/2711691/ria-novosti-rusiya-prehvarlya-dopalnitelen-broy-voenni-politsai-v-siriya.html", "text": "В светлината на новите предизвикателства още 276 руски военни полицаи и 33 единица техника ще бъдат прехвърлени в Сирия в рамките на седмица. Това разкри източник от Министерството на отбраната пред   РИА Новости . В същото време той подчерта, че към настоящия момент в близкоизточната арабска република няма реални военни операции. \r\nСлед като Москва сключи споразумение с Турция във вторник, руският министър на отбраната Сергей Шойгу заяви, че засега военната полиция разполага с достатъчно сили, за да патрулира договорените територии, но в бъдеще ще е необходимо допълнително оборудване. Министерството на отбраната подчерта, че планира да изясни дали ще бъдат необходими подкрепления за персонала. \r\nСлед разговорите между президентите на Русия и Турция Владимир Путин и Реджеп Тайип Ердоган, които се състояха на 22 октомври в Сочи, беше подписан меморандум. Според документа кюрдските „Народни отряди са самоотбрана“ (YPG) ще се изтеглят на 30 километра от границата с Турция, в посока на запад и на изток от зоната на операцията „Извор на мира“. \r\nОт сряда части на руската военна полиция и сирийската гранична служба се въвеждат на сирийската страна на сирийско-турската граница, за да улеснят изтеглянето на кюрдите.След това започва съвместно патрулиране на руските и турските военни в рамките на 10 километра от турско-сирийската граница, с изключение на град Камишли. \r\n \r\n . \r\n \r\n Тереза Герова", "date": "2019.10.24", "title": "РИА Новости: Русия прехвърля допълнителен брой военни полицаи в Сирия"}
{"url": "http://www.focus-news.net/news/2019/10/24/2711707/26-godishna-zhena-e-postradala-pri-katastrofa-mezhdu-tezhkotovaren-avtomobil-i-karutsa-kray-razklona-za-selo-milanovo-v-oblast-shumen.html", "text": "26-годишна жена е пострадала при катастрофа между тежкотоварен автомобил и каруца край разклона за село Миланово. Това съобщиха от  ОДМВР - Шумен . Малко след 16.00 часа вчера в дежурната част на областната дирекция е получен сигнал за възникнал пътен инцидент по пътя между Велики Преслав и Шумен, близо до разклона за село Миланово. Съобщено е, че е пострадала жена, която била пътник в каруца, а водачът на автомобила е напуснал произшествието. При отработване на произшествието станало ясно, че водач на тежкотоварен автомобил се движил в посока към Велики Преслав. В същата посока бил и 46-годишен мъж, който се движил с каруца теглена от кон. При преминаване покрай каруцата водачът на тежкотоварния автомобил не оставил достатъчно странично разстояние и ударил каруцата. В резултат на удара е пострадалата пътничката в каруцата - 26-годишна от село Стоян Михайловски. След преглед в МБАЛ - Шумен била установена черепно-мозъчна травма, фрактура на лява ключица. Настанена е за лечение в болничното заведение. В хода на проведените бързи полицейски действия водачът бил установен. Това е 27-годишен мъж от гр. Търговище. Образувано е досъдебно производство.", "date": "2019.10.24", "title": "26-годишна жена е пострадала при катастрофа между тежкотоварен автомобил и каруца край разклона за село Миланово в област Шумен"}
{"url": "http://www.focus-news.net/news/2019/10/24/2711708/prof-draga-toncheva-nauchno-druzhestvo-po-genomika-i-genetika-na-choveka-do-5-godini-tsenata-na-genetichnite-izsledvaniya-shte-bade-kolkoto-tazi-na-klinichnite.html", "text": "В момента генетичните анализи и изследвания се прилагат с диагностична, прогнозна и терапевтична цели. Те са много по-точни от клиничните изследвания. Досега цената им беше много по-висока, но се предвижда до 5 години тя да достигне до тази на клиничните изследвания. Така ще бъдат достъпни за всички хора. Това каза президентът на Научно дружество по геномика и генетика на човека чл.-кор. проф. Драга Тончева на пресконференция за откриването на Втората Балканска конференция по персонализирана медицина, предаде репортер на  Агенция „Фокус“ . „Персонализираната медицина се крепи на един основен стълб и това е геномиката. Геномът изследва генетичните нарушения, които довеждат до болести. Чрез тези изследвания ние ще можем много рано да вземем превантивни мерки, преди да се е развила болестта“, обясни проф. Тончева. Тя допълни, че превантивната медицина е в основата на медицината. „В момента се извършват генетични изследвания на малки деца, но те са за много малко болести – само за 3. В някои болници по света такива изследвания се правят за около 50 болести“, допълни проф. Тончева. По думите ѝ тези изследванията са много важни в онкологията - за търсене на генетични маркери, за да се прилагат нови методи в лечението. „Пътят на развитието на медицината е изследване на колкото се може повече генома, за да предвидим каква е връзката между генетичния дефект и дадено заболяване. Суперкомпютрите биха били много полезни за това.  \r\nЗорница КОСТАДИНОВА", "date": "2019.10.24", "title": "Проф. Драга Тончева, Научно дружество по геномика и генетика на човека: До 5 години цената на генетичните изследвания ще бъде колкото тази на клиничните"}
{"url": "http://www.focus-news.net/news/2019/10/24/2711710/mestni-izbori-2019-d-r-yanko-stanev-sds-varna-nyama-kak-da-ima-koruptsiya-s-finansovo-ikonomicheski-stalb-i-ekip-za-planirane.html", "text": "През последните четири години в Общинския съвет на Варна нямаше корупция. Смятам, че управлението без корупция, което искат варненци, всъщност означава управление, в което те да не виждат гротеските или да не ги чуват. Друг е въпросът за градските легенди, които разпространяват разни независими съветници или зависими корпоративно хора. Както виждате, със създаването на финансово-икономическия стълб и създаването на екипа за планиране, тези неща също ще започнат да потъват. Това коментира в интервю за  Радио „Фокус“ – Варна  лидерът на ПП Съюз на демократичните сили в града и водач на листата за общински съветници д-р Янко Станев. Според него, за да се постигне по-добър стандарт на живот за хората във Варна, трябва да има програма за развитие, да има големи малки и средни проекти, по които активно да се работи. По думите му едно от основните желания на хората, участвали в анкетата на СДС по време на кампанията е било Варна да бъде чист и зелен град. „По всичко това трябва да се работи. Но не да се работи като даваш интервюта. А да се работи – когато дадеш интервю и като кажеш: „Това е дотук и много хубаво става“ или: „Не става хубаво. Да питаме гражданите, да не стане фал“. Няма как с 11 лева, които плащаме на човек за чистота, да имаме по-чист град, отколкото Пловдив и Бургас, където са 24 лева. Ще го оправим това, имаме един дисбаланс там поради различни неща. Но Варна е зелен град. И фирмите ще трябва да се стегнат, и всички. Хората искат това“, каза още д-р Станев. \r\nДиана СТОЕВА", "date": "2019.10.24", "title": "Местни избори 2019: Д-р Янко Станев, СДС – Варна: Няма как да има корупция с финансово-икономически стълб и екип за планиране"}
{"url": "http://www.focus-news.net/news/2019/10/24/2711705/ursula-fon-der-layen-velikobritaniya-tryabva-da-izprati-komisar-v-bryuksel.html", "text": "Великобритания трябва да предложи кандидат за комисар в следващата Европейска комисия, ако все още е член на Европейския съюз след 31 октомври. Това заяви следващият председател на Комисията Урсула фон дер Лайен, цитирана от  Reuters . \r\nНапускащият длъжността Жан-Клод Юнкер приключва мандата си на 31 октомври, макар че удължаването му е почти сигурно заради това, че новата Комисия все още няма членове от Франция, Унгария и Румъния. \r\nСпоред европейските закони, всяка от 28-те страни-членки, включително Обединеното кралство, трябва да предложи един комисар. \r\n„Трябва да се движим напред стъпка по стъпка. На първо място беше въпросът да се уреди отлагане, което изглежда много добре“, заяви Фон дер Лайен пред журналистите по време на визитата си в Хелзинки. \r\nВеликобритания поиска отлагане на излизането си от ЕС до 31 януари 2020 година. \r\nФинландският премиер Анте Рине, който също присъстваше, заяви, че голямо мнозинство, „може би всички“ държави от ЕС, са подкрепили предоставянето на удължаване. Все още обаче няма решение за срока. \r\n„След това, вторият въпрос, който трябваше да бъде решен е срокът на това отлагане... наистина, ако след 1 ноември – а все още има стъпки, които трябва да се направят, така че това не е сигурно – може да има отлагане и Обединеното кралство ще продължи да е в ЕС, тогава, разбира се, ще поискам от Великобритания да изпрати комисар“, заяви Фон дер Лайен. \r\n \r\nПревод и редакция:", "date": "2019.10.24", "title": "Урсула фон дер Лайен: Великобритания трябва да изпрати комисар в Брюксел"}
{"url": "http://www.focus-news.net/news/2019/10/24/2711699/ministar-desislava-taneva-balgariya-ogranichi-razprostranenieto-na-afrikanskata-chuma-po-svinete-blagodarenie-na-spazvaneto-na-merkite-koito-predpisahme-i-koito-horata-izpalniha.html", "text": "България ограничи разпространението на африканската чума по свинете благодарение на спазването на мерките, които предписахме и които хората изпълниха. Това каза пред журналисти във Велико Търново министърът на земеделието, храните и горите Десислава Танева, предаде репортер на  Радио „Фокус“ - Велико Търново . „Пикът на епизоотията беше овладян благодарение на хората. В крайна сметка нашата държава ограничи разпространяването на заразата благодарение на спазването на мерките, които предписахме и които хората изпълниха. Разбира се, въпреки това, че не бяха информирани и имаше голяма съпротива, склониха и съдействаха. Ние продължаваме по плана, който начертахме и анонсирах преди месец - два. На финала сме на нормативния пакет, който ще предложим на Народното събрание и на бранша за изменение на нормативната уредба относно регулацията на животновъдните обекти и мерките за биосигурност“, каза министър Танева. \r\nПо думите ѝ първото изменение в мерките за биосигурност ще е свързано с това всеки вид животно, отглеждано в България да бъде регистрирано, да бъде в стопанства според неговия характер. „Тоест дори личните стопанства трябва да са регистрирани и да отговарят на елементарни мерки за биосигурност. Тук влиза и условието да не се отглеждат свободно, а в затворени пространства, с огради. Трябва да са само един вид, само 3 броя и само свине за угояване. Трябва да знаем, че за да се предпазваме от заболяванията, първото което трябва да направим е да спазваме правилата за биосигурност и хигиена. Втората посока за поисканите изменения тази седмица ще се коментират с неправителствения сектор и следващата седмица, на 4 ноември, ще ги качим на сайта за обществено обсъждане. Става въпрос за това, че всяко стопанство и територия трябва да бъде в обхвата на официален ветеринарен доктор, който да има грижата за контрол, превенция и лечение“, допълни Танева. \r\nРени АТАНАСОВА", "date": "2019.10.24", "title": "Министър Десислава Танева: България ограничи разпространението на африканската чума по свинете благодарение на спазването на мерките, които предписахме и които хората изпълниха"}
{"url": "http://www.focus-news.net/news/2019/10/24/2711709/koloni-ot-avtomobili-sa-se-obrazuvali-po-osnovni-patni-arterii-v-sofiya.html", "text": "Колони от автомобили са се образували по основни пътни артерии в София, съобщи  слушател на Радио „Фокус“ . По негова информация е затруднено движението по бул. „Цариградско шосе“ от Площада на авиацията в посока към пл. „Орлов мост“. Опашки от автомобили и затруднен трафик има и от Телевизионната кула в посока Румънското посолство.", "date": "2019.10.24", "title": "Колони от автомобили са се образували по основни пътни артерии в София"}
{"url": "http://www.focus-news.net/news/2019/10/24/2711714/zadarzhani-sa-trima-mazhe-zaplashvali-44-godishen-mazh-ot-s-izvorovo-da-ne-glasuva.html", "text": "Задържани са трима мъже, заплашвали 44-годишен мъж от с. Изворово да не гласува. Това съобщиха от  ОД МВР - Търговище . Образувано е бързо полицейско производство по описа на РУ - Омуртаг. То е започнато по получен сигнал за това, че на 23 октомври около 13.30 часа в с. Изворово, община Антоново, три неизвестни лица чрез заплашване спрямо 44-годишен мъж от селото са оказали натиск същият да не осъществи избирателното си право в деня на провеждане на изборите за кметове и общински съветници - 27 октомври. След проведени в управлението незабавни оперативно-издирвателни и процесуално-следствени действия са установени извършителите на деянието – трима мъже от гр. Търговище, съответно на 50, на 31 и на 25 год. Тримата са задържани. Материалите по случая са докладвани в Районна прокуратура - Омуртаг. Действията по разследването продължават.", "date": "2019.10.24", "title": "Задържани са трима мъже, заплашвали 44-годишен мъж от с. Изворово да не гласува"}
{"url": "http://www.focus-news.net/news/2019/10/24/2711712/mestni-izbori-2019-siyka-mileva-spetsializirana-prokuratura-povdignatite-obvineniya-sa-na-pet-litsa-edin-v-kachestvoto-si-na-kandidat-za-kmet-na-obshtina-nesebar.html", "text": "Повдигнатите обвинения са на пет лица - един в качеството си на кандидат за кмет на Община Несебър, а другите като кандидати за общински съветници и кандидат за кмет на кметство на Свети Влас. Това каза говорителят на Специализираната прокуратура Сийка Милева по време на брифинг, предаде репортер на  Агенция „Фокус“ . „От края на месец август на територията на община Несебър е била създадена организирана престъпна група с цел да върши съгласувано в страната престъпление против политическите права на гражданите. Тези престъпления са свързани с предлагането и даването на имотни облаги с цел да склонят избиратели да упражнят избирателното си право в полза на определен кандидат или политическа партия“, каза тя. Милева уточни, че в хода на разследването е събран огромен доказателствен материал, разпитани са лица в качеството на свидетели, като седем от лицата са разпитани и пред съдия.  \r\n„Извършени са претърсвания и изземвания на 19 адреса, като са иззети множество веществени доказателства като парични суми, тефтери, настолни компютри,  мобилни телефони, списъци със саморъчно написани имена на гласоподаватели както и книжа с белезите на агитационни материали. По делото са взети и записи от камери за видеонаблюдение“, подчерта още тя.  \r\nТеодора ПАТРОНОВА", "date": "2019.10.24", "title": "Местни избори 2019: Сийка Милева, Специализирана прокуратура: Повдигнатите обвинения са на пет лица - един в качеството си на кандидат за кмет на община Несебър"}
{"url": "http://www.focus-news.net/news/2019/10/24/2711706/zabranyava-se-dostapat-do-divechovaden-uchastak-baldarana-v-darzhavno-gorsko-stopanstvo-ivaylovgrad-zaradi-afrikanskata-chuma.html", "text": "Забранява се достъпът до дивечовъден участък „Балдарана” в зоната на Териториално поделение Държавно горско стопанство - Ивайловград в интерес на здравето и безопасността на гражданите заради предприемане на спешни мерки във връзка с африканската чума по свинете, както и за опазване на ловно-стопанските биотехнически съоръжения, изградени и намиращи се на територията на участъка. Това съобщи за  Радио „Фокус“  инж. Антоанета Стоянова, заместник-директор на РДГ – Кърджали. „Ограничава се движението на лица и пътни превозни средства в горските територии, попадащи в района на „Балдарана”, обособен от Държавна агенция по горите, както следва: по горските пътища в местността „Карабурун“, горски път от местност Сиври до местност Калпак махле, горски път в местност Ченгене бурум, горски път в местност Алмалъ, горски път в местност Вятърницата“, посочи тя. \r\nРДГ - Кърджали е издала заповед за забраната на 14 октомври 2019, която влиза в действие от днес след изтичане на срока за обжалване и ще продължи да действа до 14 януари 2020 г. До днес Държавно горско стопанство - Ивайловград е предприело съответните действия по извозване на добитата дървесина от временен склад при спазването на строги мерки за биосигурност. „ИВА-ЛЕС” - Ивайловград, в качеството си на стопанисващ дивеча, съгласно договор между Югоизточно държавно предприятие (ЮИДП) - Сливен е поставила обозначителни табели, указващи ограничението и забраната за достъп на пешеходци и автомобили. Антоанета Стоянова допълни още, че достъп в посочените райони се разрешава по повод изпълнение на служебни задължения на служители на държавни институции, пряко свързани с претърсването и прилагането на мерките за ликвидиране на болестта Африканска чума по свинете при спазване на мерките за биосигурност: Изпълнителна агенция по горите (ИАГ), Регионална дирекция по горите (РДГ) – Кърджали, ЮИДП - Сливен, ТП „ДГС - Ивайловград“, Регионална инспекция на околната среда и водите (РИОСВ) – Хасково, Районно управление МВР (РУ) – Ивайловград, Областна дирекция по безопасност на храните (ОДБХ)–Хасково, Регионална дирекция пожарна безопасност и защита на населението (РД ПБЗН) – Хасково, Районна служба пожарна безопасност и защита на населението (РС ПБЗН) – Ивайловград. \r\nВ забранените територии могат да се извършват неотложни дейности от лица, които нямат отношение към претърсването и прилагането на мерките за предотвратяване и ликвидиране на болестта, по ред и условия, определени от областната епизоотична комисия и съгласно определените от Българска агенция по безопасност на храните мерки за биосигурност, под контрол на Териториално предприятие „ДГС - Ивайловград“.  \r\nДарина ДЕЕНИЧИНА", "date": "2019.10.24", "title": "Забранява се достъпът до дивечовъден участък „Балдарана” в Държавно горско стопанство - Ивайловград заради африканската чума"}
{"url": "http://www.focus-news.net/news/2019/10/24/2711711/nezavisne-bih-frantsiya-ima-nova-ideya-za-balkanite-spetsialno-partnyorstvo-vmesto-chlenstvo-v-es.html", "text": "Франция е започнала неофициални дипломатически консултации с цел да предложи привилегировано специално партньорство на отделни държави от Западните Балкани вместо пълноправно членство в Европейския съюз, съобщава бонсенският вестник  Nezavisne .  \r\nПредложението на Париж предвижда финансовата помощ, специалните договорености за достъп до европейските пазари и други предимства за страните от Западните Балкани в замяна на „мълчаливото оттегляне“ на кандидатурата им за присъединяване към Общността.  \r\nФранция е под натиск от европейските си партньори да промени позицията си по отношение на членството в ЕС на страните от Западните Балкани на срещата на върха през март догодина и да разреши на Северна Македония и Албания да започнат преговори. Според медията не е случаен фактът, че предсрочните парламентарни избори в Северна Македония са насрочени за април 2020 г. Целта е да се види дали ЕС ще одобри продължаването на предприсъединителния процес през март. \r\nНа срещата на върха през март трябва да стане ясна позицията на Брюксел за Босна и Херцеговина, при условие че дотогава е формирано правителство и бъдат предприети конкретни стъпки за изпълнение на препоръките на Европейската комисия. \r\nПрипомня се, че Германия отправи подобно предложение към Турция преди десет години, обещавайки на Анкара „привилегировано партньорство\" вместо членство, но дори и тогава ходът на Берлин бе разгледан като елегантен начин да откаже на Турция членство в ЕС. \r\nМеждувременно европейските медии изобилстват с критики към Франция, като я обвиняват, че тласка Западните Балкани в ръцете на Русия, Турция и Китай, като се отказва от разширяването на Общността.  \r\n \r\n Тереза Герова", "date": "2019.10.24", "title": "Nezavisne (БиХ): Франция има нова идея за Балканите – специално партньорство вместо членство в ЕС"}
{"url": "http://www.focus-news.net/news/2019/10/24/2711717/ard-razsledvashtite-organi-otkriha-selfi-ot-doma-na-angela-merkel-v-telefona-na-napadatelya-na-koledniya-bazar-v-berlin.html", "text": "Разследващите органи са открили селфи от дома на канцлера на ФРГ Ангела Меркел в телефона на Анис Амри – тунизиецът, който извърши нападение на коледния базар в Берлин през декември 2016 г., предава германският телевизионен канал  ARD . \r\nСпоред следователите снимката може да се разглежда като косвено доказателство, че първоначално тунизиецът вероятно е планирал атаки срещу други цели в Германия. Снимката е направена през октомври 2016 г.  \r\nРазследващите органи са открили и фотографии на Берлинската катедрала. Възможно е Амри „да я е разглеждал като потенциална мишена за терористична атака“, според правоохранителните органи.  \r\nНа 19 декември 2016 г. Амри отвлече камион и го вряза в коледния базар на Брайтшайдплатц. В резултат на нападението бяха убити 12 души, 48 бяха хоспитализирани. Терористичната групировка „Ислямска държава“ пое отговорността за нападението. След нападението Амри успя да избяга от мястото на престъплението и да напусне Германия. На 23 декември 2016 г. той бе задържан в покрайнините на Милано от италианската полиция. При опит да избяга той бе ликвидиран. \r\n \r\n \r\n Тереза Герова", "date": "2019.10.24", "title": "ARD: Разследващите органи откриха селфи от дома на Ангела Меркел в телефона на нападателя на коледния базар в Берлин"}
{"url": "http://www.focus-news.net/news/2019/10/24/2711713/politika-sarbiya-noviyat-poslanik-na-sasht-v-belgrad-antani-godfri-predade-akreditivnite-si-pisma-na-vuchich.html", "text": "Новият посланик на САЩ в Белград Антъни Годфри връчи акредитивните си писма на сръбския президент Александър Вучич, пище електронното издание на белградския ежедневник  „Политика“ . \r\nСпоред изявлението в „Туитър“ на американската дипломатическа мисия, Годфри е акредитиран за извънреден и пълномощен посланик на САЩ в Република Сърбия. \r\n \r\n Агенция „Фокус“ припомня: \r\n \r\nНовият американски посланик в Белград Антъни Годфри, който наследява Кайл Скот, за последно работи като заместник-посланик на САЩ в Москва. \r\nЗаместник-председателят на Градския комитет на Сръбското движение за обновление и известен анализатор в западната ни съседка Неманя Старович заяви, че предишната позиция на дипломата е една от петнадесетте най-важни в Държавния департамент и че назначаването на Годфри ясно показва, че Вашингтон повишава профила на дипломатическото си представителство в Сърбия. \r\nГодфри има почти 40 години стаж в американския флот и дипломация и е американско-руски експерт. Той е известен и в региона, защото е служил в посолството в Загреб. Завършил е Университета на Калифорния и говори руски, турски и сърбохърватски език, отбелязват от Белия дом. \r\n \r\n Агенция „Фокус“ представя и извадка от изслушването на Годфри в Сената на САЩ преди да заеме позицията: \r\n \r\n„Кандидатът за нов посланик на САЩ в Белград Антъни Годфри заяви, че Сърбия е политически и икономически лидер и има ключова роля за регионалната стабилност. \r\nТой бе на изслушване в Сената на САЩ, където, освен гореспоменатото, заяви, че неговият приоритет, ако стане дипломатически представител на страната си в Сърбия, ще бъде нормализацията на отношенията между Белград и Прищина и намиране на трайно и устойчиво решение на косовския проблем. \r\n„Работим за това в Белград, Прищина, Вашингтон и Брюксел. Искаме да намерим начин Сърбия и Косово да стигнат до решение, да се откажат от контрапродуктивните действия, до които двете страни прибягват. И двете страни трябва да вървят напред, а нашата роля е да им помогнем“, заяви Годфри в отговор на въпрос на сенатора от Демократическата партия Джин Шахин за това как може да се направи така, че двете страни да стигнат до решение, предава The Voice of America. \r\nПо неговите думи, Сърбия е политически и икономически лидер и има ключова роля за регионалната стабилност и в тази връзка стратегически интерес на САЩ е Сърбия да развие модерна, демократична и европейска държава. \r\n„Подкрепяме нейната интеграция в ЕС. Сърбия е на кръстопът и нейните лидери трябва да проведат реформи, за да може страната да напредне към ЕС“, заяви Годфри. \r\nДипломатът заяви, че след дипломатическата си служба в Москва „е напълно наясно с агресивното поведение на Русия, зловредното й влияние и дезинформационната кампания, която тя води в Европа“, както и че САЩ полагат големи усилия за противодействие на това. \r\nЧленът на комисията по външни работи на Сената от Демократическата партия Джин Шахин заяви, че скорошното предаване на руски бронирани машини на Сърбия в Ниш предизвиква двойни опасения – защото Русия иска да повлияе на ситуацията в Сърбия и защото сплашва останалите държави в региона, имайки предвид „ролята на Сърбия във войните от деветдесетте“, на което Годфри заяви, че ще насърчи Белград да напредва към Запада, което включва нормализация на отношенията с Косово. \r\nКакто заяви дипломатът, ако бъде избран за посланик, той ще работи за подобряване на отношенията на Сърбия с Босна и Херцеговина, Черна гора и Хърватия, но ще продължи да „оказва натиск“ на сръбското правителство да завърши разследването на убийството на Битичи през 1999 година и ще направи всичко за изправяне на отговорните пред съда, независимо от тяхната длъжност и ранг. \r\nПо неговите думи, демокрацията и върховенството на закона са важен елемент от действията на Вашингтон в Сърбия , поради което той иска да насърчава и защитава демократичните ценности. \r\n„Насилието над журналисти и заплахите за насилие над журналисти в Сърбия увеличават самоцензурата и не позволяват на журналистите да могат обективно да информират обществеността“, заяви Годфри. \r\nЩо се касае до икономиката, кандидатът за нов посланик на Вашингтон в Белград подчерта, че Сърбия има огромен потенциал в икономическото развитие, благодарение на образованието и талантливата работна сила, както и поради местоположението си, което е на важен търговски кръстопът в Европа и дългогодишната традиция за гостоприемство. \r\n\"Сърбия направи голям напредък за реформирането на икономиката си. Тя също трябва да намали бюрокрацията и да се бори с последиците от корупцията, за да я направи по-привлекателна за бизнеса\", каза той. Дипломатът посочи, че ще работи за значителни американски инвестиции в Сърбия, които са създали 20 000 работни места от 2000 г. насам. \r\nТой оцени, че Белград е важен партньор във военните отношения, както и в мироопазващите мисии, като подчерта, че сътрудничеството на Сърбия с Националната гвардия на Охайо е едно от най-успешните в Европа. \r\nГодфри заяви, че отношенията между САЩ и Сърбия имат дълга и сложна история, от съюзници в двете световни войни до тежките времена през 90-те години на миналия век“. \r\n \r\nПревод и редакция:", "date": "2019.10.24", "title": "„Политика“ (Сърбия): Новият посланик на САЩ в Белград Антъни Годфри предаде акредитивните си писма на Вучич"}
{"url": "http://www.focus-news.net/news/2019/10/24/2711718/d-r-zhasmina-koeva-balabanova-bappm-nuzhno-ni-e-satrudnichestvo-za-da-prevarnem-zdraveopazvaneto-v-norma.html", "text": "Основната цел на тази конференция е стимулиране на сътрудничеството на страните от Балканския регион и не само, защото само една страна не може да представи здравеопазването. Нужна ни е помощ, за да превърнем здравеопазването в норма. Това каза председател на Управителния съвет на Български Алианс за Прецизирана и Персонализирана Медицина (БАППМ) Д-р Жасмина Коева-Балабанова на пресконференция за откриването на Втората Балканска конференция по персонализирана медицина, предаде репортер на  Агенция „Фокус“ . „С изпълнителния директор на Европейски Алианс за Персонализирана Медицина Денис Хорган създадохме мрежа за персонализирана медицина. На първата конференция имахме участници от Македония, Румъния и България. На втората вече имаме и от Кипър, Словения, Хърватия, както и гости от САЩ, Люксембург, представители от Европейската комисия и др“, заяви тя. По думите ѝ, целта на тази конференция с подзаглавие „Заедно напред в ерата на персонализираната медицина“, е да стане ключова. „Имаме амбицията балканският модел да създаде модел на сътрудничество, което да се прилага и в други страни“, допълни д-р Коева-Балабанова.  \r\nЗорница КОСТАДИНОВА", "date": "2019.10.24", "title": "Д-р Жасмина Коева-Балабанова, БАППМ: Нужно ни е сътрудничество, за да превърнем здравеопазването в норма"}
{"url": "http://www.focus-news.net/news/2019/10/24/2711715/ombudsmanat-diana-kovacheva-nastoyava-balgariya-da-ratifitsira-konventsiyata-za-dostap-do-ofitsialni-dokumenti.html", "text": "Омбудсманът Диана Ковачева изпрати препоръка до вицепремиера по правосъдната реформа и министър на външните работи Екатерина Захариева да предложи на Министерски съвет страната ни да ратифицира първия в света правнозадължителен документ, който гарантира достъпа до информация - Конвенцията за достъп до официални документи. Това съобщиха от  пресофиса на омбудсмана . \r\nВъпросният документ е приет от Съвета на Европа още през 2008 г. и до момента е подписан от 17 държави и ратифициран от 9, като влизането му в сила ще стане едва след като бъде ратифициран общо от 10 държави. Диана Ковачева обръща внимание, че на този етап България дори не е сред подписалите го страни. \r\n„Конвенцията представлява минимален стандарт за достъпа до официални документи и не е пречка националните закони да предвидят по-широк достъп до такива. Тъй като българското законодателство съответства на нейните стандарти, присъединяването на страната ни към нея не е обвързано с изменения в законодателството“, пише в препоръката си омбудсманът. \r\nДоц. Ковачева подчертава, че след приемане на нашия Закон за достъп до обществена информация през 2000 г., за близо 20-те години на неговото прилагане, исканията за достъп са над 200 000 – подадени до институциите от гражданите, бизнеса, неправителствените организации и журналистите. \r\nОмбудсманът обръща внимание още на факта, че започването на процедура за присъединяване на страната ни е включена и във Втория план за действие на Република България по инициативата „Партньорство за открито управление“ със срок на изпълнение 2016 г. \r\nВ препоръката си доц. Ковачева подчертава, че България е свързана исторически с развитието на правото на достъп до информация в глобален план, тъй като по инициатива на „Програма Достъп до информация“ бе създаден Международният ден на правото да знам, официално признат от ЮНЕСКО през 2016 г. и от Общото събрание на ООН на 15 октомври т.г. като Международен ден на всеобщия достъп до информация. \r\n„Правото на достъп до официални документи е съществено за упражняването на основните права на човека. То укрепва легитимността на публичните институции в очите на обществото и доверието в тях“, пише още Ковачева.   \r\nСпоред нея присъединяването към Конвенцията ще демонстрира от една страна политическа воля за спазване на принципите на откритост и публичност, които стоят в основата на доброто управление, а от друга ще повиши престижа на страната ни в международен план, като ни направи 10-ата страна ратифицирала документа. Така Конвенцията ще влезе в сила, благодарение ратификацията от България. \r\nПрепоръката е публикувана  .", "date": "2019.10.24", "title": "Омбудсманът Диана Ковачева настоява България да ратифицира Конвенцията за достъп до официални документи"}
{"url": "http://www.focus-news.net/news/2019/10/24/2711720/ek-komisiyata-podgotvya-vavezhdaneto-na-nova-shema-za-nasarchavane-na-mobilnostta-na-horata-na-izkustvoto.html", "text": "Комисията успешно изпробва нова схема за насърчаване на мобилността на хората на изкуството и културните дейци. i-Portunus — пилотен проект, финансиран по линия на програмата на ЕС „Творческа Европа“, е конкретен резултат от приетата през 2018 г. нова европейска програма за култура. С бюджет от 1 милион евро през 2019 г. i-Portunus финансира 343 лица от сферата на изкуството и културни дейци, занимаващи се със сценични или изобразителни изкуства, от 36 държави, за да работят в чужбина за период от 15 до 85 дни.  \r\nЗа да могат да получат помощ по линия на i-Portunus, кандидатите трябваше да докажат наличието на конкретна и точно определена цел, като развиване на международно сътрудничество, престой, свързан с творческа дейност или професионално развитие в страната на местоназначение. Между април и септември 2019 г. бяха получени над 3 200 заявления за помощ от хора на изкуството и културни дейци.  \r\nОтзивите от участниците и секторите на културата бе много положителна. i-Portunus бе най-популярна сред младите и новоутвърждаващите се хора на изкуството.  \r\nПрез 2020 г. Комисията ще инвестира още 1,5 милиона евро в два подобни опита. След това въз основа на резултатите и препоръките от всички пилотни проекти ще бъде определено постоянното действие, предложено за следващата програма „Творческа Европа“ за периода 2021—2027 г.", "date": "2019.10.24", "title": "ЕК: Комисията подготвя въвеждането на нова схема за насърчаване на мобилността на хората на изкуството"}
{"url": "http://www.focus-news.net/news/2019/10/24/2711721/s-porezni-rani-po-litseto-i-fraktura-na-nosa-e-57-godishniyat-mazh-koyto-postradal-pri-tezhkata-katastrofa-na-avtomagistrala-trakiya.html", "text": "С порезни рани по лицето и фрактура на носа е 57-годишният мъж, който пострадал при верижната катастрофа на автомагистрала „Тракия“. Това съобщиха от пресцентъра на  УМБАЛ „Св. Анна“ , където пострадалият е настанен. Той е приет в Лицево-черепната хирургия на лечебното заведение. Мъжът е с множество порезни рани по лицето и има фрактура на носа.", "date": "2019.10.24", "title": "С порезни рани по лицето и фрактура на носа е 57-годишният мъж, който пострадал при тежката катастрофа на автомагистрала „Тракия“"}
{"url": "http://www.focus-news.net/news/2019/10/24/2711724/sport-rezultati-ot-nba.html", "text": "Изиграха се 11 мача от програмата на редовния сезон в Националната баскетболна асоциация на САЩ и Канада. \r\n \r\nРезултати: \r\n \r\nШарлът Хорнетс - Чикаго Булс 126:125 \r\n \r\nИндиана Пейсърс - Детройт Пистънс 110:119 \r\n \r\nОрландо Меджик - Кливланд Кавалиърс 94:85 \r\n \r\nБруклин Нетс - Минесота Тимбъруулвс 126:127 след продължение \r\n \r\nМаями Хийт - Мемфис Гризлийс 120:101 \r\n \r\nФиладелфия Сиксърс - Бостън Селтикс 107:93 \r\n \r\nДалас Маверикс - Вашингтон Уизърдс 108:100 \r\n \r\nСан Антонио Спърс - Ню Йорк Никс 120:111 \r\n \r\nЮта Джаз - Оклахома Сити Тъндър 100:95 \r\n \r\nФиникс Сънс - Сакраменто Кингс 124:95 \r\n \r\nПортланд Трейл Блейзърс - Денвър Нъгетс 100:108", "date": "2019.10.24", "title": "Спорт: Резултати от НБА"}
{"url": "http://www.focus-news.net/news/2019/10/24/2711722/malchugani-i-roditeli-igraha-zaedno-v-detska-gradina-v-stara-zagora.html", "text": "Весел празник под надслов „Аз и ти във всички игри“ се проведе в Детска градина №68 „Патиланско царство“ в Стара Загора. В него се включиха деца и родители от първа група. Това съобщиха от пресцентъра на  Общината . \r\nПроявата е част от Националната програма „Успяваме заедно“, по която детското заведение работи. \r\nЦелта е да се осигури цялостно развитие на детската личност (физическо, \r\nемоционално, социално, когнитивно и речево) чрез прилагане на ефективни мерки за \r\nосигуряване на плавен преход на детето от семейната среда към детската градина.  \r\nПартньори на децата, чиито родители не присъстваха, станаха учителите, водени от директорката Росица Димитрова. \r\nСъстезателните игри бяха разпределени в три кръга: улови рибката  - в басейна на детската градина, пренеси балона - преодоляване на препятствия и подреждане, и стреляй точно - хвърляне на топки в цел.  \r\nУчастниците бяха разделени в три отбора – с бели, зелени и червени тениски. Децата от другите групи пък влязоха в ролята на публика, която активно подкрепяше отборите.  \r\nСлед като и трите отбора успешно завършиха игрите, деца, родители и учители се  събраха заедно и извиха кръшно хорце.  \r\nПразникът завърши с пускане на балони в небето с посланията на програмата.", "date": "2019.10.24", "title": "Малчугани и родители играха заедно в детска градина в Стара Загора"}
{"url": "http://www.focus-news.net/news/2019/10/24/2711723/denis-horgan-evropeyski-alians-za-personalizirana-meditsina-osnovniyat-vapros-v-balkanskiya-region-e-kak-da-vkarame-inovatsiite-v-meditsinata.html", "text": "Основният въпрос в Балканския регион е как да вкараме иновациите в медицината – необходимо е сътрудничество помежду ни. Затова е и тази инициатива да създадем балканска мрежа, защото трябва да вземем предвид социалните, икономически и подобни критерии. Това каза изпълнителният директор на Европейски Алианс за персонализирана медицина Денис Хорган на пресконференция за откриването на Втората Балканска конференция по персонализирана медицина, предаде репортер на  Агенция „Фокус“ . „Имаме нужда от разработването на балкански подход, за да се ориентираме как да разпределим инвестициите и накъде да бъдат насрочени“, посочи той. По думите му, фокусът на конференцията ще бъде насочен към иновациите и прилагането им в медицината. „Най-важният въпрос е не дали иновациите ще навлязат, а кога“, категоричен е Хорган.  \r\nЗорница КОСТАДИНОВА", "date": "2019.10.24", "title": "Денис Хорган, Европейски Алианс за персонализирана медицина: Основният въпрос в Балканския регион е как да вкараме иновациите в медицината"}
{"url": "http://www.focus-news.net/news/2019/10/24/2711716/mestni-izbori-2019-adv-martin-busarov-oik-blagoevgrad-okolo-2-500-shte-badat-zastapnitsite-i-predstavitelite-na-partii-v-obshtinata.html", "text": "Организацията на местните избори засега върви по план, въпреки че обстановката е много динамична. Това каза за  Радио „Фокус“ – Пирин  адв. Мартин Бусаров, председател на Общинска избирателна комисия (ОИК) – Благоевград. По думите му към момента са назначили на 100% съставите на секционните избирателни комисии, тъй като те са основните комисии, които ще възпроизведат на терен изборите. „Продължава към момента регистрацията на застъпници и представители на партии в ОИК - Благоевград. В община Благоевград имаме вече над 700 регистрирани застъпници и представители, като имаме очаквания техният брой да надхвърли двукратно броя на членовете на секционните комисии. Това означава, че освен 1300 човека членове на СИК, ще има и около 2500 застъпници и представители на партии, които допълнително ще присъстват в изборните помещения“, каза още Бусаров. Той добави, че задължение на Общинска избирателна комисия (ОИК) – Благоевград е книжата и бюлетините, заедно с представители на Общинска администрация, да разпределят за всяка една секция по отделно и да ги подготвят за предаване в събота преди изборния ден. „Мисля, че ще се справим и с тази задача“, подчерта адв. Бусаров. Той обобщи, че към момента организацията е на ниво. „Всичко върви по план. Единственото, което се надявам, е отчитането на бюлетините да стане навреме и да приключим сутринта – неделя срещу понеделник, защото след това трябва да пътуваме към София, където да отчетем общия резултат от Община Благоевград. Всяка една Общинска избирателна комисия, след края на изборния ден ще трябва да тръгне към Централната избирателна комисия, тоест няма да пътуваме всички заедно“, уточни адв. Бусаров. Той добави, че в община Благоевград има над 150 секции, затова няма как да отчетат вота наравно с община като Сатовча. „Тръгването към София ще е ескортирано от служители на МВР до ЦИК, където ще бъдат отчетени резултатите“, посочи адв. Бусаров. \r\nЛивия НИНОВА", "date": "2019.10.24", "title": "Местни избори 2019: Адв. Мартин Бусаров, ОИК – Благоевград: Около 2 500 ще бъдат застъпниците и представителите на партии в Общината"}
{"url": "http://www.focus-news.net/news/2019/10/24/2711728/afp-kovchegat-na-franko-be-iznesen-ot-bazilikata-sled-ekshumatsiyata.html", "text": "Ковчегът с тялото на испанския лидер Франциско Франко бе изнесен от грандиозната базилика, след като бе ексхумиран в четвъртък от гроба, в който бе положен през 1975 година, съобщава  AFP . \r\nКовчегът на Франко бе изнесен от осем членове на семейството му и положен в катафалка, която ще го отнесе до по-дискретен гроб северно от Мадрид. \r\n \r\nПревод и редакция:", "date": "2019.10.24", "title": "AFP: Ковчегът на Франко бе изнесен от базиликата след ексхумацията"}
{"url": "http://www.focus-news.net/news/2019/10/24/2711727/prezidentat-rumen-radev-na-sreshta-s-shindzo-abe-balgariya-e-otkrita-za-mnogo-po-aktivno-ikonomichesko-i-investitsionno-partnyorstvo-s-yaponiya.html", "text": "България е открита за много по-активно икономическо и инвестиционно партньорство с Япония. Това заяви президентът Румен Радев днес на среща с министър-председателя Шиндзо Абе, съобщиха от  прессекретариата на държавния глава . Срещата се проведе в рамките на посещението на българския държавен глава в Токио за участие в интронизацията на император Нарухито.  \r\nУспешните примери на сътрудничеството между български и японски компании в автомобилната индустрия, енергетиката и производството на храни трябва да бъдат използвани като модел за последващо разширяване на японските инвестиции в България, посочи Румен Радев. Президентът припомни силните традиции на страната ни в производството на автомобилни части и развитието на информационните технологии. Премиерът Абе подчерта високата оценка, която японските автомобилни компании дават за доставките на  автомобилни компоненти и части от България и добави, че Япония проявява интерес към още по-тясно сътрудничество в тази област. \r\nКато конкурентни предимства на България държавният глава открои  стратегическото разположение, висококвалифицираните работници и най-доброто съотношение между цена и качество в Европейския съюз. „Най-важното обаче в двустранните ни отношения е доверието и приятелството, които свързват двата народа“, подчерта държавният глава. Румен Радев открои силното културно присъствие на Япония у нас, както и увеличаващия се интерес към изучаването на японски език сред българските ученици и студенти.  \r\nРумен Радев и Шиндзо Абе обсъдиха и теми от международния дневен ред, европейската интеграция на държавите от Западните Балкани, потенциални рискове пред глобалната сигурност и други.", "date": "2019.10.24", "title": "Президентът Румен Радев на среща с Шиндзо Абе: България е открита за много по-активно икономическо и инвестиционно партньорство с Япония"}
{"url": "http://www.focus-news.net/news/2019/10/24/2711730/mestni-izbori-2019-nad-400-sluzhiteli-na-mvr-sa-angazhirani-s-ohranata-na-izborite-za-obshtinski-savetnitsi-i-kmetove-v-oblast-shumen.html", "text": "Над 400 служители на МВР са ангажирани с охраната на изборите за общински съветници и кметове в областта, предаде  репортер на Радио „Фокус“ - Шумен . Готовността на Областната дирекция на МВР - Шумен във връзка с вота на 27 октомври представиха на пресконференция ст. комисар Ялчън Расим, директор на ОДМВР и Йоланта Димитрова, началник отдел \"Български документи за самоличност\".  \r\nСт. комисар Расим посочи, че ОДМВР - Шумен е създала необходимата организация, както за осигуряване на охраната на СИК-овете, така и за обезпечаване на сигурността на гражданите и опазване на обществения ред преди, по време и след приключване на изборите. На територията на областта има обособени 312 СИК, от които 302 са стационарни, а 10  подвижни. За охраната им са ангажирани 337 служители от МВР. По получени сигнали във връзка с нарушения на изборното законодателство в областта ще работят и 22 мобилни групи. „В тях са включени служители на „Криминална полиция“ и „Икономическа полиция“ и разследващи полицаи. Във всяко едно Районно управление в областта е създадена организация и има дежурни служители, които ще работят по традиционните направления на дейност - охрана на обществения ред, пътна безопасност и противодействие на престъпността“, обясни ст. комисар Расим. По време на изборите полицейските служители, ангажирани с охраната на СИК-овете няма да допускат хора, употребили алкохол, наркотици, хора с оръжие или носещи предмети, с които биха могли да застрашат живота на гражданите. Създадена и организация и по линия на Български документи за самоличност, както преди изборите така и в самия ден на вота. \r\nИвелина ИВАНОВА", "date": "2019.10.24", "title": "Местни избори 2019: Над 400 служители на МВР са ангажирани с охраната на изборите за общински съветници и кметове в област Шумен"}
{"url": "http://www.focus-news.net/news/2019/10/24/2711725/mestni-izbori-2019-kandidatat-za-kmet-na-obshtina-simitli-apostol-apostolov-i-kandidatite-za-savetnitsi-zakrivat-predizbornata-si-kampaniya-s-blagotvoritelen-kontsert.html", "text": "Кандидатът за кмет на Община Симитли Апостол Апостолов и кандидатите за съветници от „Партия на Зелените“, коалиция „Бъдеще за Община Симитли“ закриват предизборната си кампания с голям благотворителен концерт, посветен на малката Лия от село Полето. Това съобщиха за  Радио „Фокус“ – Пирин  от предизборния щаб на Апостол Апостолов. Официалното закриване ще се състои на 25 октомври от 18.00 часа. Участие в концерта ще вземат: Румяна Попова, Маринко Роквич и бенда на Миша Миятович. Всички жители на Община Симитли са поканени да присъстват на събитието. \r\n „Фокус“ припомня:    \r\nЛия от село Полето, община Симитли, е на 5 години с диагноза детска церебрална парализа – квадрипареза. Благодарение на сумата събрана от всички, премина успешно първия курс на лечение в болница „Нагнхай“ – Китай. Необходим е следващ четиримесечен курс, който ще струва 30 000 лв.. Сумата е непосилна за семейството, което мечтае да я види как стъпва смело на своите крачета. \r\nЛивия НИНОВА", "date": "2019.10.24", "title": "Местни избори 2019: Кандидатът за кмет на Община Симитли Апостол Апостолов и кандидатите за съветници закриват предизборната си кампания с благотворителен концерт"}
{"url": "http://www.focus-news.net/news/2019/10/24/2711734/bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили.  \r\nВенцеслав ИЛЧЕВ", "date": "2019.10.24", "title": "Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/10/24/2711733/mestni-izbori-2019-denyat-sled-mestnite-izbori-vav-varna-shte-e-neucheben-za-uchilishtata-na-teritoriyata-na-grada.html", "text": "28 октомври е обявен за неучебен за училищата на територията на Варна. Учениците в града няма да бъдат в час в понеделник поради провеждането на избори за местна власт на 27 октомври. Това съобщиха за  Радио „Фокус“ – Варна  от Общината.  \r\nПо информация на ръководителя на Регионалното управление на образованието Венцеслава Генова, за училищата в областта 28 октомври е обявен за неучебен, но присъствен ден. В много от учебните заведения ще бъдат организирани различни извънкласни занимания, като състезания, кросове, беседи за здравословен начин на живот и други. \r\nДиана СТОЕВА", "date": "2019.10.24", "title": "Местни избори 2019: Денят след местните избори във Варна ще е неучебен за училищата на територията на града"}
{"url": "http://www.focus-news.net/news/2019/10/24/2711729/mestni-izbori-2019-siyka-mileva-spetsializirana-prokuratura-za-glasopodavatelite-v-prestapnata-shema-v-nesebar-e-bilo-osigureno-vaznagrazhdenie-ot-100-leva.html", "text": "За гласоподавателите в престъпната схема в Несебър е било осигурено възнаграждение от 100 лева. Това каза говорителят на Специализираната прокуратура Сийка Милева по време на брифинг, предаде репортер на  Агенция „Фокус“ . „В хода на делото е установен, че около 20 август един от членовете на групата се срещнал с жител на град Св. Влас и му предложил да работи за тях при предстоящите местни избори. Поискал му от него да му осигури най-малко 400 гласа за местни избори в полза на определени кандидати. Предложил е за услугата да му се заплати сума в размер на 10 хиляди лева, отделно от това свидетелят е трябвало да намери още 4 лица, които да играят ролята на отговорници, за което те също щели да получат възнаграждение от пет  хиляди лева, както и престижна хубава работа“, допълни тя. „Участникът в престъпната група поискал от свидетеля да му осигури списък с избирателите. Отговорниците изготвили списък с имена на общо 114 гласоподаватели. Списъкът съдържал имена на бедни хора и такива, които желаели да продадат гласа си. На отговорниците били раздадени и визитки, които от своя страна трябвало да раздадат избирателите. Било им обяснено, че избирателите трябвало да носят визитките в деня на изборния ден и в тъмната стаичка да извадят визитката и да погледната името с цел да не се объркат“, допълни още Милева.   \r\n„Ръководителят на групата е организирал и контролирал дейността на участъците, които от своя страна е трябвало да организират даването и предлагането на имотна облага на определен избиратели. Всички участъци в групата се кандидатирали за предстоящите местни избори и имали една обща цел, а именно да направят всичко възможно да спечелят изборите“, заяви тя. Милева уточни, че петимата обвиняеми не са осъждани, трудово ангажирани. Тя съобщи още, че продаващите гласа си са с невисок социален статус и са адресно регистрирани на територията на община Несебър.", "date": "2019.10.24", "title": "Местни избори 2019: Сийка Милева, Специализирана прокуратура: За гласоподавателите в престъпната схема в Несебър е било осигурено възнаграждение от 100 лева"}
{"url": "http://www.focus-news.net/news/2019/10/24/2711731/mestni-izbori-2019-adv-martin-busarov-oik-blagoevgrad-do-tozi-moment-nyamame-signali-za-kupuvane-na-glasove-v-obshtinata.html", "text": "До този момент нямаме сигнали за купуване на гласове в общината. Нямаме масовост на жалби и сигнали в ОИК - Благоевград, като досега имаме само 7 жалби и сигнали. Това каза за  Радио „Фокус“ – Пирин  адв. Мартин Бусаров, председател на Общинска избирателна комисия (ОИК) – Благоевград.  По думите му 5 от тях са били подадени още в края на септември, а 2 предстои да бъдат разгледани на предстоящо заседание на Комисията. „Жалбите касаят незаконосъобразно провеждане на агитация. Самите жалби, които имаме са от кандидати, регистрирани за съответен вид избор или от щабове на политически партии. Важно е да отбележим, че преди да се произнесем по тях нямаме право да качваме данните на жалбоподателите и лицата, срещу които са самите жалби. Дори в самите жалби заличаваме имената на  жалбоподателите, като вместо това пишем инициали“, каза още адв. Бусаров. Той подчерта, че до този момент нямаме сигнали в ОИК – Благоевград за купуване на гласове, за търговия с вот. „Няма как това да не направи впечатление с оглед заряда на тези местни избори. Явно партиите работят добре, без да използват незаконосъобразни похвати, за да печелят гласове“, коментира адв. Бусаров.  \r\nЛивия НИНОВА", "date": "2019.10.24", "title": "Местни избори 2019: Адв. Мартин Бусаров, ОИК – Благоевград: До този момент нямаме сигнали за купуване на гласове в общината"}
{"url": "http://www.focus-news.net/news/2019/10/24/2711736/sofiyskiyat-gradski-sad-varna-v-aresta-dvamata-afganistantsi-obvineni-v-iznasilvaneto-na-momiche-v-sofiya.html", "text": "Софийският градски съд върна в ареста двамата афганистанци, обвинени в изнасилването на момиче в София, предаде репортер на  Агенция \"Фокус\" . Поради лична информация, свързана с престъплението, днешното заседание се проведе при закрити врата. Веднага след като решението на магистратите беше прочетено, двамата мигранти бяха задържани. \r\n \r\nЗорница КОСТАДИНОВА", "date": "2019.10.24", "title": "Софийският градски съд върна в ареста двамата афганистанци, обвинени в изнасилването на момиче в София"}
{"url": "http://www.focus-news.net/news/2019/10/24/2711737/v-kyustendil-shte-bade-predstavena-izlozhba-ot-mezhdunarodniya-plener-sveti-luka.html", "text": "В града ще бъде представена изложба от Международния пленер „Свети Лука”. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Изложбата ще бъде открита от 17.30 часа в Художествена галерия „Владимир Димитров – Майстора” – Кюстендил. В дните от 19 до 24 октомври се провежда деветнадесетото издание на  Международния художествен пленер „Свети Лука\". Той се организира от Сдружение \"Международен пленер „Св. Лука\", Община Кюстендил и Художествена галерия \"Владимир Димитров - Майстора”. Тази година участници в пленера са художниците: Георги Щърбев – Пловдив; Станимир Видев – Пловдив; Стоил Мирчев – София; Стефан Хаджи-Николов - Скопие, Северна Македония; Милен Джановски - Велико Търново; Георги Андонов – Кюстендил.  \r\nВенцеслав ИЛЧЕВ", "date": "2019.10.24", "title": "В Кюстендил ще бъде представена изложба от Международния пленер „Свети Лука”"}
{"url": "http://www.focus-news.net/news/2019/10/24/2711735/mestni-izbori-2019-georgi-ikonomov-kandidat-za-kmet-na-obshtina-bansko-poehme-konkretni-angazhimenti-pred-horata-ot-selo-filipovo.html", "text": "Поехме конкретни ангажименти пред хората от село Филипово. Това каза кандидатът за кмет на Община Банско Георги Икономов, издигнат от ПП ГЕРБ, след среща с местното население, предаде репортер на  Радио „Фокус“ – Пирин . Сред ангажиментите на Икономов са: подобряване на водоснабдяването; поддръжка и ремонт на пътната инфраструктура; реализиране на планираните проекти за достъп до медицински услуги, в това число продължаване на съвместната ни инициатива с водещите Университетски болници в страната; увеличаване на броя и обхвата на социалните услуги и подкрепа за земеделските производители. „Жителите на село Филипово са изключително трудолюбиви и грижовни стопани, много отговорни като граждани и за мен винаги е било радост да съдействам за подобряване на качеството на живот в селото.Защото те ценят работата. А и ние в това вярваме. \r\nБлагодаря Ви за дискусията и топлото посрещане“, каза още Икономов.  \r\nЛивия НИНОВА", "date": "2019.10.24", "title": "Местни избори 2019: Георги Икономов, кандидат за кмет на Община Банско: Поехме конкретни ангажименти пред хората от село Филипово"}
{"url": "http://www.focus-news.net/news/2019/10/24/2711739/zhiteli-na-varna-podavat-signali-za-krazhba-na-razlichni-chasti-ot-asansyorna-tehnika.html", "text": "Жители на Варна подават сигнали за кражба на различни части от асансьорна техника, предаде репортер на  Радио „Фокус“ – Варна . Жител на града е публикувал видеоклип в социалните мрежи, на който ясно се вижда, как млад мъж успява да открадне електромагнитен механизъм за отваряне на асансьорни врати („отбивачка\"). Крадецът необезпокояван влиза в асансьора и сваля съответното устройство. Потърпевшият споделя, че същото устройство е било откраднато и от другите жилищни входове.  \r\nУспоредно с това, десетки други граждани сигнализират, че подобни кражби не са изключение, като и техните асансьори са били разбити, за да се вземе съответната част, която заедно с ремонта струва над 200 лв. Повечето от обраните асансьори се намират в кв. „Владислав Варненчик“. Според жителите на града явно кражбите на такъв тип части стават много „актуални“, защото от фирмите обслужващи асансьорите в града са съобщили, че непрекъснато получават подобни сигнали. \r\nДесислава ВАСИЛЕВА", "date": "2019.10.24", "title": "Жители на Варна подават сигнали за кражба на различни части от асансьорна техника"}
{"url": "http://www.focus-news.net/news/2019/10/24/2711732/makfaks-makeodniya-ekspert-ot-niderlandiya-predlaga-probno-chlenstvo-v-es-za-stranite-ot-balkanite.html", "text": "Ян Маринус Вайерсма от Холандския институт за международни отношения предлага въвеждането на „двугодишно членство\" за страните от Западните Балкани в ЕС, предава македонската информационна агенция  „Макфакс“ . \r\nВайерсма счита, че трябва да се въведе различна система за мониторинг на реформите в страните-кандидатки в региона, както и да се увеличат инвестициите в тях. „Пробното членство“, съгласно думите му, ще означава, че страната-кандидат няма право да гласува, но може да присъства на заседания на ЕС и срещи на върха. \r\n„Това може да насърчи страни, които са скептично настроени към нови членове, като Франция\", заяви Вайерсма. \r\nТой също така предлага увеличени инвестиции в ЕС в страните-кандидатки. Според него повечето граждани на ЕС виждат проблем в това Турция да стане член на ЕС и това е една от причините да се противопоставят на разширяването. Според експерта преобладаващото мнение в Брюксел е, че примането на нови членове би нарушило отношенията в самия ЕС.  \r\n \r\n Тереза Герова", "date": "2019.10.24", "title": "„Макфакс“ (Макеодния): Експерт от Нидерландия предлага „пробно членство\" в ЕС за страните от Балканите"}
{"url": "http://www.focus-news.net/news/2019/10/24/2711743/mestni-izbori-2019-gerb-zakri-ofitsialno-predizbornata-si-kampaniya-vav-vidin.html", "text": "ГЕРБ закри официално предизборната си кампания във Видин. В Деня на видинската екология, кандидатът за кмет на Общината Огнян Ценков, кандидатите за общински съветници и кметове на кметства на партията поканиха видинчани в Крайдунавския парк. Това съобщиха от пресцентъра на  ПП ГЕРБ . По инициатива на Огнян Ценков скулпторът Светлин Николаев възстанови бронзовата фигура на сърна, която десетилетия е радвала жителите на града.  \r\nКандидатът за кмет на община Видин от ПП ГЕРБ Огнян Ценков благодари на членовете и симпатизантите на партията, както и на гражданите на Видин, приели поканата заедно да върнат сърничката в нейния дом. „Не очаквайте от мен предизборна реч, в която да Ви убеждавам да ни подкрепите. Друга е темата на това събитие, друго послание искаме да отправим към видинчани. Изборите идват и си отиват. Агресивното предизборно говорене се забравя бързо. Най-голямото богатство сме ние - хората на Видин! Най-верният начин да вървим напред е обединението. Преди няколко месеца почетният гражданин на Видин Богомил Петров сподели с нас идеята да възстановим фигурата на бронзовата сърничка в Крайдунавския парк. Мнозина я помнят от своето детство и младост. Разговарях с видинския скулптор Светлин Николаев, той възприе нашата идея и сътвори една прекрасна творба”, каза кандидатът за кмет на община Видин от ПП ГЕРБ.  \r\nОгнян Ценков подчерта, че Денят на видинската екология е  най-подходящият ден видинчани да бъдат в Крайдунавския парк  – сърцето на Видин и да върнат заедно сърничката в нейния дом. Кандидатът за кмет пожела тази част от парка да се превърне в още едно любимо място за видинчани. \r\n„Нашият дар е от сърце! Надявам се, че прекрасната работа на Светлин Николаев ще се хареса на всички и това ще бъде добрата, позитивната новина от тази предизборна кампания”, каза още Огнян Ценков.", "date": "2019.10.24", "title": "Местни избори 2019: ГЕРБ закри официално предизборната си кампания във Видин"}
{"url": "http://www.focus-news.net/news/2019/10/24/2711744/mestni-izbori-2019-komisar-nedelcho-rachev-ohranitelna-politsiya-burgas-odmvr-e-sazdala-vsichki-usloviya-za-opazvane-na-obshtestveniya-red-po-vreme-na-izborniya-den.html", "text": "Областна дирекция на МВР (ОДМВР) - Бургас е създала всички условия за опазване на обществения ред по време на изборния ден. Това каза началникът на сектор „Охранителна полиция“ към ОДМВР – Бургас комисар Неделчо Рачев по време на брифинг по повод създадената организация по места за реда и безпроблемното протичане на изборния ден, предаде репортер на  Радио „Фокус“ – Бургас . „Планирани са  достатъчен брой полицейски сили, които ще осигуряват обществения ред в града и в цялата област, както и достатъчно сили за охрана на изборните секции и районите около тях“, добави Рачев. По думите му е създадена временна организация за автомобилното движение единствено на територията на зала „Бойчо Брънзов“, където ще се приемат изборните материали. Комисар Рачев заяви, че създадената организация няма да пречи на общото придвижване на моторните превозни средства, с изключение на този район.  \r\n„Навсякъде в цялата област има създадени центрове, които ще бъдат обезопасени по подходящ начин. Всяко масово мероприятие съгласно план и разстановка се осигурява с достатъчно полицейски сили с цел възможност на гражданите да си проведат мероприятието при спазване на законовия ред“, каза още комисар Неделчо Рачев. Той допълни, че мерките за сигурност са постоянни, но специално засилените мерки за сигурност влизат в сила след приемането на изборните секции от 18.00 часа на 26 октомври до приключването на изборния ден. „В абсолютно всички квартали на Бургас и областта са планирани мерки, които да отговарят на обстановката в съответното място. Навсякъде мерките са абсолютни засилени и може да се разчита на достатъчно полицейски сили, които ще направят необходимото да осигурят обществения ред преди, по време и след изборния ден“, уточни комисар Рачев. \r\nМария КУРТЕВА", "date": "2019.10.24", "title": "Местни избори 2019: Комисар Неделчо Рачев, „Охранителна полиция“ – Бургас: ОДМВР е създала всички условия за опазване на обществения ред по време на изборния ден"}
{"url": "http://www.focus-news.net/news/2019/10/24/2711740/kandidatat-za-gl-prokuror-ivan-geshev-tvardeniyata-za-svarzanost-mezhdu-aleksandar-vaklin-i-zhenata-do-men-sa-proveerni-ot-antikoruptsionnata-komisiya-inspektorata-i-prokuraturata.html", "text": "Твърденията за свързаност между Александър Ваклин и жената до мен са провеерни от Антикорупционната комисия, Инспектората и прокуратурата. Това каза кандидатът за главен прокурор Иван Гешев по време на изслушването си пред Пленума на ВСС в отговор на въпрос дали Александър Ваклин е имал отношения с жената до него, предаде репортер на  Агенция „Фокус“ . „Надявам се да има отношения само с мен. Сериозно – ще отговоря ,че по този случай  това е част от тези неща, които отоговярам за копроматни атаки, хибридни и други. Това и ,което казвам тук в момента е част от различните сигнали, жалби, пасквили, копромати и всякави други“, каза още Гешев. „Тези твърдения бяха проверени от Антикорупционната комисия, от Инспекотарана на ВСС, от прокуратурата и има произнасяне. Този свидетел в публични изявления заяви, че не познава жената, с която живея на семейни начала и която за съжаление не ми остава време да сключа граждански брак.  \r\nДеница КИТАНОВА", "date": "2019.10.24", "title": "Кандидатът за гл. прокурор Иван Гешев: Твърденията за свързаност между Александър Ваклин и жената до мен са провеерни от Антикорупционната комисия, Инспектората и прокуратурата"}
{"url": "http://www.focus-news.net/news/2019/10/24/2711742/prof-d-r-virzhiniya-zhelyazkova-vuzf-prehodat-kam-kragovata-ikonomika-v-es-predstoi-klyuchov-moment-no-i-osnoven-problem-e-finansiraneto.html", "text": "Преходът към кръговата икономика в ЕС предстои, ключов момент, но и основен проблем е финансирането. Това каза за предаването  „Екологичен резонанс“  на  Радио „Фокус“  проф. д-р Виржиния Желязкова, зам.-ректор по учебната дейност и качеството във Висшето училище по застраховане и финанси (ВУЗФ) в София, което е организатор на конференция „Кръгова икономика и устойчиви финанси“, която събра експерти от цял свят в столицата. Проф. Желязкова обясни, че финансирането е проблем на този преход, тъй като се налага да се насочат огромни финансови ресурси към нов вид дейности, което представлява и интерес за отделните сегменти на финансовия пазар – банки, застрахователи, капиталови пазари. „Ние сме пионери и организираме подобно събитие за първи път, тъй като тази тема не е разглеждана по този начин в България“, уточни зам.-ректорът. Тя добави, че ролята на образователната система е ключова, защото за да вървим в тази посока трябва да имаме съзнанието и познанията за това. „Именно и това беше причината във Висшето училище по застраховане и финанси да въведем задължителна учебна дисциплина „Кръгова икономика“ за всички наши бакалавърски специалности, за да може младите хора да са информирани за най-новите тенденции“, отбеляза проф. Виржиния Желязкова. Тя каза още, че България е много по-назад от страни като Япония, която от 40 години работи систематично за кръгова икономика. „Кръговата икономика е свързана с преминаване към различен начин на опериране на отделните бизнеси. Ако до момента и в момента при нас доминиращият е линейният икономически модел, при който ние извличаме блага от земята, преработваме ги, правим различни материали и стоки, след което ги употребяваме и ги изхвърляме на сметищата, при кръговия икономически модел идеята е не само да се избегне замърсяването, като се минимизират отпадъците, но и всички възможни елементи от различните видове стоки да се използват, за да може отново да се произвеждат нови стоки с тях, за да се постигне оптимално използване на материалите и на ресурсите. Това обаче означава, че самият начин по който се конструират отделните стоки трябва да позволява те след това да бъдат разглобявани и използвани частите им многократно. От всичко това следва, че трябва да се внедрят нови начини на производство, но те са свързани с много въпросителни по отношение на полезния живот на крайните продукти, оттам на нормата на възвращаемост на бизнесите, които ги произвеждат. И това е най-големият въпрос за финансовите институции, защото банките, от където идва и основната част на бизнесите в Европа, се страхуват да финансират проекти с неясни норми на възвръщаемост и оттам идва проблемът“, коментира зам.-ректорът на висшето учебно заведение. Тя допълни, че тук е и ролята на държавата да дава гаранции на банките, за да могат и те да добият кураж да финансират подобни проекти. \r\n \r\nЙоланда ПЕЛОВА", "date": "2019.10.24", "title": "Проф. д-р Виржиния Желязкова, ВУЗФ: Преходът към кръговата икономика в ЕС предстои, ключов момент, но и основен проблем е финансирането"}
{"url": "http://www.focus-news.net/news/2019/10/24/2711741/mestni-izbori-2019-georgi-ikonomov-kandidat-za-kmet-na-bansko-shte-sazdadem-nova-marketingova-strategiya-na-destinatsiite-bansko-i-dobrinishte.html", "text": "Кандидатът за кмет на Община Банско Георги Икономов, издигнат от ПП ГЕРБ, се срещна с представители на туристическия бранш, предаде репортер на  Радио „Фокус“ – Пирин . По време на нея бе представена листата на ПП ГЕРБ Банско и програмата на Георги Икономов за управление в мандат 2019-2023. „Развихме конкретните си идеи въз основа на 4 основни стълба: изграждане на съоръжения, които да повишат атрактивността на дестинацията; създаването на нова маркетингова стратегия на дестинациите Банско и Добринище; повишаване на качеството на предлаганите услуги; привличането на по-висок клас туристи“, каза още Икономов. Той добави, че са поли и конкретни ангажименти. „Ще насочим усилия към по-активното посещение на туристите в централната градска част и в Стария град, противно на характерното към момента концентриране на основния поток в и около ски-зоната. Ще продължим да развиваме Добринище като СПА и балнеологичен център, с което ще повишим значително туристическия поток в региона. Ще разработим нови туристически пакети, които включат Добринище и планинските села. Ще включим демонстрациите, работилниците, традиционните занаяти и кулинарни традиции в предложенията към гостите на курорта“, добави Икономов.  \r\nЛивия НИНОВА", "date": "2019.10.24", "title": "Местни избори 2019: Георги Икономов, кандидат за кмет на Банско: Ще създадем нова маркетингова стратегия на дестинациите Банско и Добринище"}
{"url": "http://www.focus-news.net/news/2019/10/24/2711748/mestni-izbori-2019-politologat-dimitar-avramov-ochakva-se-normalna-izbiratelna-aktivnost-do-55-po-visokata-ne-oznachava-che-vlastta-shte-e-po-legitimna.html", "text": "Хората непрекъснато казват, че активността на избори трябва да е висока, каза в интервю за  Радио „Фокус”- Пловдив  политологът Димитър Аврамов. „Добре, но в комунистическите времена беше 95%, и какво от това? Тоест, високата активност не означава, че властта ще е по-легитимна”, заяви Аврамов. Според него избраните кандидати са легитимни заради начина си на управление, заради това, че хората харесват те как работят, а не заради това колко хора са излезли в изборния ден.  \r\n„Никога не съм бил привърженик на мантрата за висока избирателна активност и ще ви дам прост аргумент за това. Ако вдигнете от леглото рано сутрин, или от семейните задължения с децата, или от деня за спортуване, или от деня за почивка човек, който не се интересува от политика, който не следи изборната кампания и като цяло за него политиката е чужда сфера на дейност и той е дистанциран от нея, този човек няма да направи правилен избор. Поради което, според мен, избирателната активност трябва да отговаря на естествените потребности на хората дали да участват в политиката, или не”, добави политологът. „Не се интересувам от политика е легитимна позиция и не трябва да се притесняваме от нея, когато живеем в демократична и свободна държава, където хората имат право на мнение”, каза още Димитър Аврамов.  \r\nСпоред него активността в изборния ден ще е нормална – вероятно около 50-55 %, а ако интересът към първия тур е голям, може да достигне и до 60%. „И всичко нагоре е ненормална избирателна активност. Висока избирателна активност в едно свободно общество има тогава, когато има проблеми. Да чукаме на дърво такива да няма”, посочи още Димитър Аврамов. \r\nЦветана ТОНЧЕВА", "date": "2019.10.24", "title": "Местни избори 2019: Политологът Димитър Аврамов: Очаква се нормална избирателна активност – до 55 %, по-високата не означава, че властта ще е по-легитимна"}
{"url": "http://www.focus-news.net/news/2019/10/24/2711749/tri-patni-proizshestviya-po-edno-i-sashto-vreme-sa-registrirani-po-bul-vladislav-varnenchik-vav-varna-nyama-postradali.html", "text": "Три пътни произшествия по едно и също време са регистрирани по бул. „Владислав Варненчик“ във Варна. Това съобщи за  Радио „Фокус“ – Варна  дежурния в „Пътна полиция“ в града. Три отделни инцидента с по 2 автомобила са станали в района на Автогара „Варна“ преди около час. Дежурният в „Пътна полиция“ обясни, че след като се сблъскват първите два автомобила, последвала серия от още 2 леки катастрофи от шофьори, които или не са видели инцидента или прекалено късно са реагирали. Движението в района бе силно затруднено, но автомобилите вече са издърпани извън булеварда. При инцидентите няма пострадали, нанесени са само материални щети по колите. \r\nДесислава ВАСИЛЕВА", "date": "2019.10.24", "title": "Три пътни произшествия по едно и също време са регистрирани по бул. „Владислав Варненчик“ във Варна, няма пострадали"}
{"url": "http://www.focus-news.net/news/2019/10/24/2711745/mestni-izbori-2019-apostol-apostolov-kandidat-za-kmet-na-obshtina-simitli-v-selo-zheleznitsa-shte-napravim-vsichko-koeto-zavisi-ot-nas-za-izpalnenie-na-vashite-zhelaniya.html", "text": "Наясно сме, че има проблеми, и нови ще се появяват, но знаете, че своевременно, съобразно приоритетите, правим и невъзможното да ги разрешаваме. Това каза кандидатът за кмет на Община Симитли Апостол Апостолов при срещата си жителите на село Железница, предаде репортер на  Радио „Фокус“ – Пирин.  Той подчерта, че има желанието всеки човек в община Симитли да се чувства добре и уютно. „Знаете, че не щадим сили, затова разчитаме много на всеки от вас – да ни посочвате проблемите, да си казвате нуждите и да ги решаваме заедно. Разчитаме и на подкрепа на 27 октомври за листата за общински съветници от „Партия на Зелените“, коалиция „Бъдеще за Община Симитли“. Общинските съветници са хората, от които зависи посоката на развитие на общината. От тях зависи решаването на проблемите на всяко населено място. Когато всички сме екип – няма невъзможни неща, няма неразрешими проблеми”, каза още Апостолов. По време на срещата бяха обсъдени проблеми от ежедневието. За улична лампа, която не свети, споделиха местните и им бе обещано в рамките на няколко дни проблемът да бъде разрешен. Освен това Апостол Апостолов пое ангажимент за запълване на дупките по стария път за Благоевград. Жителите на Железница ще получат и желаните нови пейки и маси за залата, използвана от цялото село. \r\nЛивия НИНОВА", "date": "2019.10.24", "title": "Местни избори 2019: Апостол Апостолов, кандидат за кмет на Община Симитли в село Железница: Ще направим всичко, което зависи от нас за изпълнение на вашите желания"}
{"url": "http://www.focus-news.net/news/2019/10/24/2711747/mestni-izbori-2019-adv-martin-busarov-oik-blagoevgrad-nad-67-hil-e-broyat-na-izbiratelite-v-obshtinata.html", "text": "В община Благоевград броят на избирателите е малко над 67 000. Това каза за  Радио „Фокус“ – Пирин  адв. Мартин Бусаров, председател на Общинска избирателна комисия (ОИК) – Благоевград. По думите му тиражът на бюлетините е 73 000 за кмет на община и 73 000 за общински съвет. „Броят на избирателите може да бъде леко повишен, тъй като до 12 октомври беше срокът, в който можеше всеки избирател да се регистрира по настоящ адрес за да гласува. Но това може би ще бъдат няколко десетки избиратели, не очакваме масовост“, каза още Бусаров. Относно новорегистрираните жители по места, той отбеляза, че реално избирателите са между 75 и 120 в тези населени места, в които има такъв „проблем“. „Например в Дъбрава има около – 500 жители с постоянен адрес, но има 75 избиратели по списък реално. Гражданите на Република Северна Македония и Албания, които са сериозен брой в нашата община, не са в списъците, тъй като техният постоянен адрес е в съответната страна и това ги лишава от право на глас“, коментира адв. Бусаров.  \r\nТой уточни, че в община Благоевград има само една подвижна СИК. „Новото тази година е, че в тази СИК ще могат да гласуват и избиратели от Покровник и Рилци. Тази СИК ще посети 30 адреса в Благоевград, но и ще посети и 4 - 5 адреса в тези села, в които избирателят ще упражни правото си на глас не само за общински кмет, но и за кмет на населеното място. Малко се създава напрежение в тази секция, защото трябва да се носят по 4 - 5 протокола като белови, но не можем да лишим избирател от правото на вот, въпреки физическите му затруднения“, уточни адв. Бусаров. Според него избирателите трябва да могат да гласуват. „Осигурили сме достатъчно голям микробус, с който да пътуват, така че от гледна точка на логистика и организация няма да има проблеми“, отбеляза адв. Бусаров. Той допълни, че предаването на бюлетините отново ще бъде в Драматичен театър „Никола Вапцаров“, където ще се отчита резултата от вота за община Благоевград. „Апелът ми към председателите на СИК е – нека да бъдат отговорни и да не се получи така, че да отчитаме резултата и в понеделник. Освен това трябва да внимават при попълването на самите протоколи, защото нямаме много на брой вторични белови, които ще може да използваме“, заяви адв. Бусаров.  \r\nЛивия НИНОВА", "date": "2019.10.24", "title": "Местни избори 2019: Адв. Мартин Бусаров, ОИК – Благоевград: Над 67 хил. е броят на избирателите в общината"}
{"url": "http://www.focus-news.net/news/2019/10/24/2711753/nepalnoletno-momche-ot-nikopol-e-predizvikalo-pozhar-v-neobitaema-kashta.html", "text": "Непълнолетно момче от Никопол е предизвикало пожар в полуразрушена необитаема къща. Това съобщиха от пресцентъра на  МВР . Сигналът за възникналия огън постъпил в пожарната служба 22 октомври в 5.02 часа. Пламъците бързо били локализирани, а местопроизшествието - запазено от полицейски служители. При извършения оглед установено, че е изгоряла покривната конструкция, нанесените материални щети са в процес на доизясняване.  Уведомен бил дежурен прокурор при районната прокуратура. В резултат на оперативни действия по разкриване на престъплението, на 23 октомври, е установен извършителят – 16-годишен местен жител. Той е задържан за срок до 24 часа. Направил е пълни самопризнания за извършеното престъпление. Разпитан е пред съдия при Районен съд - Никопол и му е повдигнато обвинение за престъпление по чл.330, ал.1 от НК.", "date": "2019.10.24", "title": "Непълнолетно момче от Никопол е предизвикало пожар в необитаема къща"}
{"url": "http://www.focus-news.net/news/2019/10/24/2711738/mestni-izbori-2019-gerb-zakriva-kampaniyata-si-v-plovdiv-na-25-oktomvri.html", "text": "ПП ГЕРБ - Пловдив ще закрие предизборната си кампания със специално събитие на 25 октомври 2019 г. от 18.00 часа в галерия „2019“ на улица „Гладстон“ 32. Това съобщиха от  Щаба на кандидата за кмет на града . В събитието ще се включат кандидатът на ГЕРБ за кмет на Пловдив Здравко Димитров, кандидатите за кметове на райони Костадин Язов („Южен“), Георги Стаменов („Централен“), Стоян Алексиев („Северен“), Костадин Димитров („Тракия“), Иван Стоянов („Източен“), Димитър Колев („Западен“), както и кандидатите за общински съветници от партийната листа.", "date": "2019.10.24", "title": "Местни избори 2019: ГЕРБ закрива кампанията си в Пловдив на 25 октомври"}
{"url": "http://www.focus-news.net/news/2019/10/24/2711752/nad-200-rasteniya-kanabis-sa-otkriti-pri-proverka-v-zemlishteto-na-selo-karlukovo-v-oblast-lovech.html", "text": "Над 200 растения канабис са открити при проверка в землището на село Карлуково в област Ловеч. Това съобщиха от пресцентъра на  МВР . Трима души са задържани за отглеждането им при съвместна операция, проведена на 22 октомври от служители на РУ - Луковит и ТСБОП - Плевен/Ловеч. Насажденията са установени на площ от около 650 кв. м в землището на село Карлуково. На място, докато режели стеблата на растенията, били установени трима мъже: двама столичани - криминално проявен на 49 години и 30-годишен, и 33-годишен от селото. В хода на последвалите процесуално-следствени действие е констатирано, че засадените растения са общо 212, всички от рода на конопа и с височина между 1.00 и 1.20 метра, като отделената листна маса от тях е с бруто тегло 170 килограма. При направен полеви тест е установено наличието на тетрахидроканабинол в растенията. Тримата са задържани за срок от 24 часа, а по случая е образувано досъдебно производство. Работата продължава под ръководството на Районна прокуратура - Луковит.", "date": "2019.10.24", "title": "Над 200 растения канабис са открити при проверка в землището на село Карлуково в област Ловеч"}
{"url": "http://www.focus-news.net/news/2019/10/24/2711755/74-g-zatvor-pri-sakrateno-sadebno-sledstvie-za-shofyor-prichinil-katastrofa-pri-koyato-zagina-zhena-mu.html", "text": "Окръжен съд – Варна призна за виновен 45-годишния Васил В., за това че като водач на лек автомобил, след употреба на алкохол катастрофирал и причинил по непредпазливост смъртта на жената, с която живеел и средна телесна повреда на друг негов спътник, съобщиха от пресцентъра на  Окръжен съд – Варна . Съдът прие за съвместно разглеждане и гражданските искове на дъщерята и сина на починалата, всеки в размер на 100 000лв.  \r\nНа 05.05.2019г. във Васил В. заедно със жена си и негов приятел отишли в заведение, където подсъдимият употребил голямо количество алкохол. Около 19.40 часа тримата решили да се приберат с автомобила в кв.\"Вл.Варненчик\", където живеели, като колата управлявал Васил. Движейки се в кв.\"Вл.Варненчик' по бул. Света Елена\" в посока бул.Константин и Фружин\", в близост до автобусна спирка „Стадиона Владиславово той загубил управление над автомобила и се блъснал фронтално в метален стълб. \r\n В резултат на удара, пътникът на задната седалка, който бил без поставен предпазен колан, полетял напред, при което затиснал с тялото си пътуващата на предната седалка жена, която в резултат на травмите от удара по- късно починала.  \r\nВодачът бил тестван на място с техническо средство Дрегер, което показало концентрация на алкохол в издишания въздух 2,94 промила.  \r\nПред съда подсъдимият призна изцяло фактите и обстоятелствата изложени в обвинителния акт и отказа да се събират други доказателства в съдебната фаза. Съдът уважи искането на защитата на Васил В. за провеждане на съкратено съдебно следствие. В този случай, според НПК, при  постановяване на осъдителна присъда, съдът задължително намалява наказанието „лишаване от свобода“, което е наложил с 1/3. \r\nВарненският окръжен съд наложи на подсъдимия Васил В. наказание „лишаване от свобода“ за срок от 7 години и 4 месеца след редукцията, като му наложи и наказание лишаване от право да управлява автомобил за срок от 5 години. \r\nПодсъдимият е осъден да заплати обезщетение за претърпените неимуществени вреди в резултат на деянието – 60 000 лв. на дъщерята и 25 000 на сина на загиналата, ведно със законната лихва върху нея, считано от 05.05.2019г. , до окончателното й изплащане.  \r\nПрисъдата на Окръжен съд – Варна подлежи на обжалване или протест  пред Апелативен съд – Варна в 15 дневен срок.", "date": "2019.10.24", "title": "7,4 г. затвор при съкратено съдебно следствие за шофьор причинил катастрофа, при която загина жена му"}
{"url": "http://www.focus-news.net/news/2019/10/24/2711750/rossiyskaya-gazeta-kremal-razkri-tselite-na-rusiya-v-siriya.html", "text": "Правителството на Русия отговори на изявленията на американския президент Доналд Тръмп, че малък брой американски войски ще останат в Сирия и обясни към какво ще са насочени всички действия на Москва в Сирия, пише вестник  “Российская газета“ . \r\n„Позицията ни е добре известна – руски части са разположени в Сирия само на законна основа – по искане на сирийското ръководство“, заяви Димитрий Песков, говорителят на президента на Русия Владимир Путин. \r\n„И крайната цел е пълното изтегляне на всякакви чужди въоръжени сили и чужди военни от територията на Сирия“, подчерта говорителят на Кремъл. \r\n„Тази позиция се споделя от Москва и от Дамаск и тази цел е в крайна сметка приоритет след пълното политическо уреждане (на конфликта)\", добави още Песков. \r\nТой коментира и думите на неназован  представител на Белия дом за това, че САЩ предупреждават своите парньори в Турция и други страни, че трябва да са внимателни, когато се занимават с Русия. \r\n„Първо, това не са сделки, а меморандум за разбирателство между президентите на двете страни, (Турция и Русия) договорен в Сочи, след резултатите от преговорите. Още веднъж искам да повторя, че е достатъчно да си припомним ситуацията с кюрдите, които вероятно няма да се доверят на обещанията на своите партньори\", каза говорителят. \r\n„Трябва да се съсредоточим върху фактическата ситуация, върху реалността“, смята Песков. \r\n„Русия и президентът Путин преследват единствено целта да обезпечат политическото уреждане на Сирия, териториалната й цялост и нейния суверенитет. Именно към това са насочени всички действия в Сирия“, заключи представителят на Кремъл.  \r\nНа 9 октомври, след оттеглянето на част от военния контингент на САЩ от Северна Сирия, Турция обяви началото на операция „Извор на мира“ в региона, която започна с въздушни удари по позициите на кюрдските сили, до този момент съюзници на Вашингтон. По-късно президентът на Русия Владимир Путин и неговият турски колега Реджеп Тайип Ердоган се споразумяха за прекратяване на военните действия в Северна Сирия, след шест часа преговори. Според меморандума от 23 октомври части на руската военна полиция и сирийските гранични служби ще патрулират в региона. \r\n \r\n \r\n \r\n \r\n : Теодор Пенев", "date": "2019.10.24", "title": "„Российская газета“: Кремъл разкри целите на Русия в Сирия"}
{"url": "http://www.focus-news.net/news/2019/10/24/2711746/afp-sluzhitelite-na-kitayskoto-posolstvo-vav-velikobritaniya-shte-posetyat-mestoprestaplenieto-kadeto-byaha-namereni-39-tela-v-kamion.html", "text": "Служителите на китайското посолство във Великобритания ще посетят индустриалния парк в графство Есекс, където бяха открити телата на 39 души в камион, съобщи външното министерство в Пекин, предава  AFP . \r\nПо-рано беше установено, че жертвите, намерени в камиона са с китайско гражданство.  \r\n„Служителите на китайското посолство във Великобритания пътуват към местопрестъплението, за да потвърдят тази ситуация“, се казва в изявлението на министерството. То беше публикувано малко след като британските медии информираха, че починалите 39 души са с китайско гражданство.  \r\n \r\n : Теодор Пенев", "date": "2019.10.24", "title": "AFP: Служителите на китайското посолство във Великобритания ще посетят местопрестъплението, където бяха намерени 39 тела в камион"}
{"url": "http://www.focus-news.net/news/2019/10/24/2711751/kandidatat-za-glaven-prokuror-ivan-geshev-i-v-prokuraturata-ima-politicheski-angazhirani-litsa-nedobrosavestni-kam-sadebnata-vlast.html", "text": "И в прокуратурата има политически ангажирани лица ,недобросъвестни към съдебната власт. Това каза кандидататът за главен прокурор Иван Гешев по време на изслушването си пред Пленума на ВСС в отговор на въпрос във връзка с медийни публикации за негови банкови сметки извън страната и разпространени аудиозаписи, предаде репортер на  Агенция „Фокус“ . Въпросът към Гешев бе задеден от главния прокурор Сотир Цацаров. Той  заяви, че след публикуването на неистинските документи във въпросния сайт за банкови влогове и след разпространението им в други сайтове, както и след опровержение от пресцентъра на прокуратурата, е извършена проверка. Цацаров попита кой е следователят, чието име не се споменава в изнесен стенографски запис. Кандидатът за поста главен прокурор Иван Гешев уточни, че в стаята е имало четири прокурора, обвиняем и защитник, както и следовател, който води разпит. \"Това, което се показва, е привличане и разпит, конкретизация на обвинение плюс разпит. Този следовател е Бойко Атанасов. Знам ситуацията, която след това се развива и се е развила. Защо го има този запис. Неудобно ми е да го споделям пред широката общественост, защото е срамно за съдебната власт и прокуратурата – и в прокуратурата има политически ангажирани лица, недобросъвестни към съдебната власт“, отговори на въпроса на главния прокурор Иван Гешев. \r\nДеница КИТАНОВА", "date": "2019.10.24", "title": "Кандидатът за главен прокурор Иван Гешев: И в прокуратурата има политически ангажирани лица, недобросъвестни към съдебната власт"}
{"url": "http://www.focus-news.net/news/2019/10/24/2711754/34-godishen-mazh-e-s-opasnost-za-zhivota-sled-kato-e-stanal-zhertva-na-poboy-v-selo-shkorpilovtsi-v-oblast-varna.html", "text": "34-годишен мъж е с опасност за живота, след като е станал жертва на побой е село Шкорпиловци. Това съобщиха от пресцентъра на  МВР . Извършителите са задържани. Това са двама мъже от село Шкорпиловци. Те са арестувани за нанесена средна телесна повреда. На 22 октомври постъпил сигнал за нанесен побой над 34-годишен мъж от същото село. Пострадалият е с фрактура на черепа и е настанен в болнично заведение с опасност за живота. В резултат на проведените действия по разследване на случая и оперативно-издирвателни дейности са установени и задържани извършителите на деянието – на 26 г. и на 38 г., и двамата известни на органите на реда. По случая е образувано досъдебно производство, материалите са докладвани в Районна прокуратура – Варна, повдигнато им е обвинение.", "date": "2019.10.24", "title": "34-годишен мъж е с опасност за живота, след като е станал жертва на побой в село Шкорпиловци в област Варна"}
{"url": "http://www.focus-news.net/news/2019/10/24/2711758/mestni-izbori-2019-450-sluzhiteli-na-mvr-shte-se-grizhat-za-sigurnostta-po-vreme-na-izborniya-den-v-kyustendilska-oblast.html", "text": "450 служители на МВР ще се грижат за сигурността по време на изборния ден в Кюстендилска област. Това съобщи пред журналисти комисар Васил Паргов, началник на отдел „Охранителна полиция“ към Областна дирекция на МВР – Кюстендил, предаде репортер на  Радио „Фокус” – Кюстендил . Стана ясно, че е създадена организация за обезпечаване на обществения ред, сигурността на гражданите, охраната на изборните книжа, транспортирането им и охраната на избирателните секции за безпроблемното протичане на изборите за местна власт. В Кюстендилска област ще бъдат ангажирани с охранителна задача около 450 служители на МВР. В това число са служители на Областна дирекция на МВР – Кюстендил, Регионална дирекция „Пожарна безопасност и защита на населението” – Кюстендил, регионалните дирекции „Гранична полиция” в Кюстендил и Драгоман, както и служители на Дирекция „Жандармерия”.  \r\nКъм момента се извършват проверки на секционните избирателни помещения и се провеждат инструктажи на членовете на секционните избирателни комисии за гарантиране на пожарната безопасност в изборния ден и ползването на техническите средства за пожарогасене.   \r\nВенцеслав ИЛЧЕВ", "date": "2019.10.24", "title": "Местни избори 2019: 450 служители на МВР ще се грижат за сигурността по време на изборния ден в Кюстендилска област"}
{"url": "http://www.focus-news.net/news/2019/10/24/2711759/mestni-izbori-2019-st-komisar-todor-grebenarov-gdnp-na-teritoriyata-na-stranata-sa-sazdadeni-264-oik-11-866-sik-i-181-podvizhni-izbiratelni-komisii.html", "text": "В хода на подготовката бяха изпълнени редица задачи и организационни мероприятия. Това каза по време на брифинг за предприетите мерки от МВР за охрана на обществения ред и нормалното протичане на изборния процес в страната старши комисар Тодор Гребенаров, зам.-директор на ГДНП, предаде репортер на  Агенция \"Фокус\" . „Бяха извършени охранителни обследвания на сградния фонд на печатниците, ангажирани с отпечатването на изборните книжа и бюлетини. Направена беше нужната стиковка и от четвъртък миналата седмица започна транспортирането на изборните материали до съответните области, като самото съпровождане и охрана се осъществи от служители на Дирекция „Жандармерия“ и ОДМВР“, каза още старши комисар Гребенаров. Той уточни, че на територията на страната са създадени 264 ОИК, 11 866 СИК и 181 подвижни избирателни комисии.   \r\n„В тази връзка е изготвен разчет на силите и са определени около 14 000 служители на МВР, които ще бъдат ангажирани с охраната им. Извършени са обследвания на всички места, определени от ОИК, СИК за извършването на изборния процес, а помещенията, където се съхраняват изборни материали, са поставени под  денонощна полицейска охрана. До момента са получени 365 сигнала за нарушения на изборния процес и са образувани 31 досъдебни производства“, заяви Тодор Гребенаров.", "date": "2019.10.24", "title": "Местни избори 2019: Ст. комисар Тодор Гребенаров, ГДНП: На територията на страната са създадени 264 ОИК, 11 866 СИК и 181 подвижни избирателни комисии"}
{"url": "http://www.focus-news.net/news/2019/10/24/2711757/mestni-izbori-2019-svetlana-tseneva-balgarski-dokumenti-za-samolichnost-ot-direktsiyata-e-sazdadena-organizatsiya-s-tsel-vseki-grazhdanin-da-mozhe-da-uprazhni-pravoto-si-na-glas.html", "text": "От Дирекция „Български документи за самоличност“ е създадена организация с цел всеки гражданин да може да упражни правото си на глас. Това каза по време на брифинг за предприетите мерки от МВР за охрана на обществения ред и нормалното протичане на изборния процес в страната  Светлана Ценева – директор на Дирекция „Български документи за самоличност“, предаде репортер на  Агенция \"Фокус\" . „От началото на месец октомври усилено издаваме лични карти. Личните карти към днешния ден, от началото на месеца са издадени над 61 000 лични карти, които ще бъдат връчени на гражданите, за да могат да упражнят правото си на глас. И в седмицата от 22 октомври, седмицата, предхождаща изборния ден, сме започнали вече издаването на изборни документи, от вторник. Така че звената работят от понеделник до петък с работно време 8.30 – 17.30, в събота ще работят от 8.30 до 17 часа, а в неделя, в изборния ден, ще работят от 8.30 до 19.30 часа“, каза още Ценева. \r\n„Удостоверителните документи, които ще бъдат издадени, за да се упражни правото на глас на 27 октомври, няма да важат за балотажа за 3 ноември. На 3 ноември ще се издават нови удостоверителни документи – там, където ще има балотажи. Тези удостоверителни документи ще важат за самия ден 3 ноември. Какво е работното време на звената „Документи за самоличност“? Така че всеки български гражданин да може да упражни правото си на глас. Удостоверителните документи на 22-и и 23-и, които са издадени, общо са 321“, заяви Светлана Ценева. \r\nТеодора ПАТРОНОВА", "date": "2019.10.24", "title": "Местни избори 2019: Светлана Ценева, „Български документи за самоличност“: От дирекцията е създадена организация с цел всеки гражданин да може да упражни правото си на глас"}
{"url": "http://www.focus-news.net/news/2019/10/24/2711761/noviyat-buferen-parking-na-metrostantsiya-stadion-vasil-levski-raboti-za-avtomobili-ot-dnes.html", "text": "Новият буферен паркинг на метростанция „Стадион Васил Левски“ работи за автомобили от днес Той се стопанисва от Център за градска мобилност и беше ремонтиран, и предаден в срок за експлоатация от фирма „Калистратов груп“.  Това съобщиха от пресцентъра на  Центъра за градска мобилност . \r\nПаркингът разполага със 193 паркоместа, разположени на три нива. На 1 ниво има и 4 зарядни станции за електромобили и зала за автомобили с газови уредби. Както в останалите три буферни паркинга, които се стопанисват от дружеството ни, гражданите ще могат да се възползват от преференциалните условия на услугата „Паркирай и пътувай“, чиято цел е облекчаване на трафика в централната градска част, като оставят автомобилите си на паркинга. По този начин стимулираме използването на метрото, а така се редуцират  вредните емисии във въздуха на столицата.  \r\nУслугите, предлагани за паркиране във всички буферни паркинги на ЦГМ са атрактивен бонус към редовните ни клиенти с предплатени карти, които паркират безплатно в рамките на работното време на метрото. Извън услугата „Паркирай и пътувай“, за оставен на паркинга автомобил се заплаща 1 лев за час. \r\nПредстои ЦГМ да изгради и други паркинги, обясниха днес по време на откриването ресорните директори от ЦГМ Пламен Църноречки и  Румяна Милова, както и председателят на съвета на директорите Никола Рогачев. На откриването на буферния паркинг присъства и зам.кмета по транспорта в Столична община Дончо Барбалов. \r\n Ще се изгражда наземен паркинг в район „Надежда“ на площ 4315 кв.м в ж.к. Надежда 1, ул.Хан Кубрат, /151 паркоместа/. За него вече е изготвен проект и документация. Подземен паркинг ще има в „Централна гара“- район Възраждане на площ 3870 кв.м.- 76 бр.паркоместа- в процес на изготвяне е документацията за обявяване на обществена поръчка. \r\nА подземен паркинг ще се изгражда  на „бул.Сливница“- район „Люлин“ с площ 9685 кв.м. за 262 паркоместа. Предстои възлагане изработване на идеен проект, за завършване на паркинга.  \r\nОт 2018 година ЦГМ стопанисва и поддържа 4 буферни паркинга по решение на Столичния общински съвет.  Към настоящия момент буферните паркинги са на метростанция ”Джеймс Баучер” с 577 паркоместа, два на метростанция „Бели Дунав” с общо 467 места и на метростанция ”Цариградско шосе” с 1253 места. Средната запълняемост на паркингите е 75%, повечето от клиентите ползват услугата „Паркирай и пътувай“. Най-голяма е запълняемостта на паркин „Бели Дунав- в някои часове на деня достига 100%. Паркинг „Джеймс Баучър“- запълняемост- 80% и най-малка е запълняемастта на „Цариградско шосе“- 50%.", "date": "2019.10.24", "title": "Новият буферен паркинг на метростанция „Стадион Васил Левски“ работи за автомобили от днес"}
{"url": "http://www.focus-news.net/news/2019/10/24/2711764/gabriela-georgieva-riosv-pleven-konfiskuvahme-11-preparirani-ekzemplyara-ot-9-vida-zashtiteni-zhivotni.html", "text": "РИОСВ-Плевен конфискува 11 препарирани екземпляра от 9 вида защитени животни. Това каза за предаването  „Екологичен резонанс“  на  Радио „Фокус“  Габриела Георгиева, главен експерт от РИОСВ-Плевен. „На 21.10.2019 година в РИОСВ-Плевен получихме анонимен сигнал, че пред къщата на жител на село Черни Осъм, Община Троян, област Ловеч по време на разтоварване на чували е изпаднала сурова одрана меча кожа. Съвместно с Районно управление на МВР – Троян извършихме проверка на място, където служителите на Районното управление иззеха меча кожа и те ще си проведат разследване по случая, а ние от РИОСВ-Плевен установихме нарушение по Закона за биологичното разнообразие, а именно препарирани екземпляри от защитени видове животни. Животните са от видовете дива котка, калугерица, скален орел, червеноклюна потапница, малък ястреб, обикновен мишелов и други“, отбеляза експертът и добави, че в момента екземплярите са на съхранение в РИОСВ-Плевен. „Какво означава екземпляр? Съгласно Закона за биологичното разнообразие екземпляр е всяко животно или растение живо или мъртво, всяка лесно разпознаваема част от тялото или всеки продукт, който е получен от тях. Екземпляр може да бъде опашка от дива котка например, череп или само кожа“, обясни Георгиева. Тя каза още, че нарушителят е установен, съставен му е акт за административно нарушение и предстои издаване на наказателно постановление, а след като то влезе в сила животните ще бъдат предоставени най-вероятно на природонаучен музей. „Съгласно Закона за биологичното разнообразие глобите за физическите лица са от 100 лева до 5 000 лева, а за юридически лица и еднолични търговци се налага имуществен санкция от 500 лева до 10 000 лева. Не е ясно все още каква ще бъде глобата за конкретния нарушител, тъй като тя се определя в рамките на месец от директора на РИОСВ-Плевен. Габриела Георгиева препоръча на гражданите, които открият екземпляр в безпомощно състояние или мъртъв такъв, да уведомят съответната Региона инспекция по околна среда в рамките на тридневен срок. \r\n \r\nЙоланда ПЕЛОВА", "date": "2019.10.24", "title": "Габриела Георгиева, РИОСВ-Плевен: Конфискувахме 11 препарирани екземпляра от 9 вида защитени животни"}
{"url": "http://www.focus-news.net/news/2019/10/24/2711763/mestni-izbori-2019-st-komisar-krasimira-stoyadinova-ohranitelna-politsiya-v-stolitsata-shte-ima-1609-sektsii-ot-koito-13-podvizhni.html", "text": "В столицата ще има 1609 секции, от които 13 подвижни, всички те са разположени на 279 изборни места. Това каза по време на брифинг за предприетите мерки от МВР за охрана на обществения ред и нормалното протичане на изборния процес в страната старши инспектор Красимира Стоядинова от „Охранителна полиция“ в СДВР, предаде репортер на  Агенция \"Фокус\" . „На територията на София ще има една общинска избирателна комисия, която в изборния ден ще работи в зала „Арена-Армеец“. Освен това , в обслужваната от СДВР територия е разположена и ЦИК, която е на пл. „Ал. Първи“. В тази връзка са предвидени временни ограничения и при необходимост, във времето на предаването на протоколите, може да се прибегне до спиране на движението в районите“, допълни още старши комисар Стоядинова. \r\nТеодора ПАТРОНОВА", "date": "2019.10.24", "title": "Местни избори 2019: Ст. Комисар Красимира Стоядинова, „Охранителна полиция“: В столицата ще има 1609 секции, от които 13 подвижни"}
{"url": "http://www.focus-news.net/news/2019/10/24/2711765/obshtina-burgas-v-hod-e-protsedura-za-razshirenie-na-depoto-v-selo-bratovo.html", "text": "В ход е процедура за увеличение на капацитета на депото за отпадъци в село Братово, което обслужва общините Бургас, Средец, Камено, Руен, Сунгурларе, Карнобат, Айтос, Несебър и Поморие. Това съобщиха от пресцентъра на  Община Бургас . Вече е обявена обществена поръчка за проектиране и изграждане на Клетка №2 на съоръжението, както и ретензионен басейн за инфилтратни води РБ2, довеждаща  и обслужваща инфраструктура, отводнителна площадка. Освен втората клетка, още сега Община Бургас започва проектирането на площадка за бъдеща трета клетка. Наред с това ще се извърши и реконструкция и разширение на пречиствателна станция за отпадни води.  \r\nВ обществената поръчка е предвидено още избраният изпълнител да изготви технически инвестиционен проект за рекултивация на Клетка 1. Тя е с капацитет от 400 000 тона и с обем 450 000 куб. м. Периодът ѝ на експлоатация е 5 години - от 2015 до 2019 г. Изграждането на втората клетка за отпадъци и необходимата инфраструктура за нейното функциониране се извършва планирано преди запълването на капацитета на сегашната клетка. То е част от цялостния проект за експлоатацията на регионално предприятие за управление на отпадъците \"Братово - запад\". С нея капацитетът на съоръжението ще увеличи значително обема си, за да продължи да приема отпадъците от населените места в региона и през следващите години.", "date": "2019.10.24", "title": "Община Бургас: В ход е процедура за разширение на депото в село Братово"}
{"url": "http://www.focus-news.net/news/2019/10/24/2711756/interfaks-kyurdskite-sili-v-severna-siriya-sa-zapochnali-da-se-izteglyat-ot-granitsata-s-turtsiya-spored-ruskoto-vanshno-ministerstvo.html", "text": "Кюрдските „Сирийски демократични сили“ (СДС) започнаха да изтеглят войските си от райони, близо до турската граница, в съответствие с постигнатите споразумения в Сочи, заяви заместник-министърът на външните работи на Русия Сергей Вершинин, предава агенция  ”Интерфакс“ . \r\nНа 22 октомври президентът на Русия Владимир Путин се договори в Сочи със своя турски колега Реджеп Тайип Ердоган да бъдат прекратени военните операции на Анкара в Северна Сирия. \r\nНа 9 октомври, след оттеглянето на част от военния контингент на САЩ от Северна Сирия, Турция обяви началото на операция „Извор на мира“ в региона, която започна с въздушни удари по позициите на кюрдските сили, до този момент съюзници на Вашингтон. Според меморандума от 23 октомври части на руската военна полиция и сирийските гранични служби ще патрулират в региона. \r\n \r\n \r\n \r\n \r\n : Теодор Пенев", "date": "2019.10.24", "title": "“Интерфакс“: Кюрдските сили в Северна Сирия са започнали да се изтеглят от границата с Турция, според руското външно министерство"}
{"url": "http://www.focus-news.net/news/2019/10/24/2711767/makfaks-makedoniya-evropeyskiyat-parlament-prie-rezolyutsiya-za-zapochvane-na-pregovori-sas-skopie-i-tirana.html", "text": "С общо 412 гласа „за“, 136 „против“ и 30 въздържали се, Европейският парламент прие резолюция в подкрепа на започването на преговори за присъединяване с Албания и Северна Македония, предава скопската медия  “Макфакс“ . \r\n\"Политиката за разширяване на Европейския съюз е най-ефективният външнополитически инструмент на Съюза и по-нататъшното разпадане на тази политика може да доведе до все по-нестабилна ситуация в непосредствена близост до ЕС\", се казва в резолюцията. \r\nВ нея Европейския парламент изразява своето разочарование от неуспеха на ЕС да започне преговори за присъединяване с Албания и Северна Македония, поради противопоставянето на Франция, Холандия и Дания. Според оценката на европарламента обаче, и двете страни са изпълнили условията за нова стъпка по пътя към европейската интеграция. \r\nПодчертава се, че това решение на последната среща на върха в Брюксел е стратегическа грешка, дискредитираща ЕС и изпращаща отрицателен сигнал до страните кандидатки във връзка с добросъседските отношения. Този ход на ЕС освен това отваря вратата за чужди влияния в региона. \r\n\"Интеграцията на страните, които изпълняват условията, помага на ЕС да запази международната си роля и да защити своите интереси. Напредъкът по пътя към ЕС също има трансформационен ефект върху самите страни кандидатки\", се казва още в текста на резолюцията. \r\nЕвропейският парламент още изразява своето съжаление, че решението на Европейския съвет да не започва преговори за присъединяване със Скопие и Тирана подкопава усилията, положени от парламента в процеса на разширяване и стратегията на Брюксел за Западните Балкани. \r\n \r\n : Теодор Пенев", "date": "2019.10.24", "title": "“Макфакс“ (Македония): Европейският парламент прие резолюция за започване на преговори със Скопие и Тирана"}
{"url": "http://www.focus-news.net/news/2019/10/24/2711760/plenumat-na-vss-izleze-v-pochivka.html", "text": "Пленумът на ВСС излезе в почивка, предаде репортер на  Агенция \"Фокус\" . Почивката ще трае 15 минути.  заседанието по изслушване на каниддата за главен прокурор продължава повече от 5 часа.  \r\nДеница КИТАНОВА", "date": "2019.10.24", "title": "Пленумът на ВСС излезе в почивка"}
{"url": "http://www.focus-news.net/news/2019/10/24/2711766/mestni-izbori-2019-kaloyan-pargov-bsp-sofiya-glasuvaneto-v-nedelya-shte-garantira-edna-druga-perspektiva.html", "text": "Калоян Паргов, Милко Панов и кандидатът за кмет на с. Негован Илиян Игнатов се срещнаха с граждани. Това съобщиха от пресцентъра на  БСП - София . \"Познавам много добре проблемите на селото, които досега не са решавани. Проблеми има с канализацията, парка, незаконните сметище, липсата на спортни площадки. Когато стана кмет ще работя и ще направя всичко възможно, за да ги решим\", увери Илиян Игнатов, кандидат на БСП кмет на с. Негован по време на среща, в която взеха участие лидерът на БСП – София и водач на листата Калоян Паргов и Милко Панов, кандидат за кмет на район „Нови Искър“, както и народният представител Димитър Данчев и кандидатът за общински съветник Десислава Димитрова. \r\n\"Гласуването в неделя ще гарантира началото за една друга перспектива, заяви Калоян Паргов. \"Защото ГЕРБ каквото и да са направили, вече буксуват. Налице е развитие в застой. И без ГЕРБ ще се строи метрото. И без ГЕРБ в управлението, ще продължим напред. И няма нищо драматично Йорданка Фандъкова да отиде в опозиция. Твърде много време управляваха и малко се самозабравиха\", допълни Паргов. \r\n\"На 27-и нека направим правилния избор. Нека да гласуваме за промяната с номер 56. Ако допуснем още четири години бездействие и само да си говорим за канализация, за детски градини, за читалище. Не е нужно да пропуснем още един мандат, още четири години са много време. А проблемите в района, във всички села са едни и същи. Просто районът ни се е превърнал в разграден двор. А ако няма ограда, която да ти пази двора, всички ще минат през него\", категоричен беше Милко Панов.", "date": "2019.10.24", "title": "Местни избори 2019: Калоян Паргов, БСП - София: Гласуването в неделя ще гарантира една друга перспектива"}
{"url": "http://www.focus-news.net/news/2019/10/24/2711768/tvorcheskiyat-sezon-na-balgarski-kameren-orkestar-dobrich-prodalzhava-s-vecher-na-angliyskata-muzika.html", "text": "Творческият сезон на Български камерен оркестър - Добрич продължава с вечер на английската музика, предаде кореспондентът на  Радио „Фокус” – Варна . В програмата са включени творби на Хенри Пърсел - сюита \"Крал Артур\", Едуард Елгар - Серенада за струнни в Ми минор, Op. 20, Густав Холст – Сюита „Свети Павел”, и Бенджамин Бритън - Симпъл симфони Op. 4. Диригентът Светлана Галианова се звръща в родния си град за концерта „Английска музика“ на 12 ноември. Концертът е с начален час 18,30 в Огледална зала „Нели Божкова“. Музиката е най-голямата любов на Светлана Галианова, споделя тя самата. На 24 години младият творец вече има немалък професионален опит като диригент. Дебют като диригент прави с Академичен симфоничен оркестър през ноември 2015 г. С Концерт за пиано и оркестър № 1 от Николай Метнер, тя представя премиерно за България изпълнение със солист Агнес Данкова, пиано. През 2017 г. дирижира мащабен концерт по повод 260-годишнината от рождението на Моцарт, изнесен от Академичния симфоничен оркестър на Национална музикална академия. Същата година Светлана провежда първия си образователен концерт със Симфониета Видин. Заедно изнасят множество концерти, част от които в пещера „Магурата”. Работила е и със солиста на Московската филхармония Павел Минев, цигулка. През март 2017 г. дирижира юбилеен концерт на проф. д-р Петя Бъговска с гост-солист Пиер Марио Мурели от консерваторията в Милано. В началото на същата година Светлана участва в премиерата на спектакъла „Галактика на Поколенията“, изпълнен на сцената на театър „Сълза и Смях“, под съпровода на Академичния симфоничен оркестър с музика от Добромир Кисьов. През миналата година се дипломира като диригент с Концерт за пиано и оркестър № 2 от Камий Сен-Санс и Девета симфония от Дм. Шостакович в изпълнение на Академичния симфоничен оркестър на НМА със солист Елвис Василев, пиано. Светлана Галианова успешно продължава традицията на професионалните жени диригенти на класическа музика в България, чието начало е поставено от първата жена диригент - Радосвета Бояджиева. \r\nЖулиета НИКОЛОВА", "date": "2019.10.24", "title": "Творческият сезон на Български камерен оркестър - Добрич продължава с вечер на английската музика"}
{"url": "http://www.focus-news.net/news/2019/10/24/2711762/rtk-kosovo-sasht-smyata-che-provala-v-pregovorite-mezhdu-es-i-zapadnite-balkani-otvarya-vratata-za-rusiya.html", "text": "Американските сенатори и главният посланик на САЩ в Западните Балкани Матю Палмър критикуваха Брюксел за провала в разговорите с Албания и Северна Македония за започване на преговори за присъединяване на страните в Европейския съюз, като според тях това отваря врата за по-широко руско влияние в региона, предава  “Радио и телевизия на Косово” . \r\n„Даваме опция на Балканите да погледнат на запад, не да гледат обратно към Русия и изтока“, заяви сенатор Джийн Шахийн от Демократическата партия, в свое изказване.  \r\n„И когато и да се провалим в този си опит, и аз смятам, че ЕС направи това наскоро, това изпраща много силно съобщение към Западните Балкани, че не трябва да продължават с реформите и да не продължават да гледат на запад и да приемат ценностите на запада“, продължи тя.  \r\nПо-рано на срещата от високо равнище в Брюксел европейските министри не се разбраха за даването на дата за преговори за присъединяване към ЕС на Албания и Северна Македония. Това беше третият път, в който преговорите между Тирана и Скопие с Брюксел се провалят. \r\nФранция и Нидерландия бяха най-гласни в своите съмнения да отворят вратата за нови членове на Общността. Те изразиха своите съмнения за корупцията и стандартите на върховенството на закона в новите кандидати за членове.  \r\nСпециалният представител на САЩ за Западните Балкани Матю Палмър заяви пред депутати, че Държавният департамент е разочарован от решението на ЕС. \r\nСпоред него САЩ се е съгласили с ЕС през май 2019 г., че и двете страни са постигнали значителен прогрес по отношение на реформите и трябва да бъдат окуражени да продължат с тази инерция.  \r\nПалмър заяви, че бездействието на Европейския съвет дискредитира ЕС в региона и обезкуражава лидерите на страните да прилагат трудни реформи, а освен това „създава лидерска бездна, която Русия, Китай и други биха били съвсем щастливи да запълнят“. \r\n  \r\n : Теодор Пенев", "date": "2019.10.24", "title": "RTK (Косово): САЩ смята, че провала в преговорите между ЕС и Западните Балкани отваря вратата за Русия"}
{"url": "http://www.focus-news.net/news/2019/10/24/2711769/okrazhnata-prokuratura-vav-varna-shte-privleche-kato-obvinyaem-bashtata-opital-se-da-ubie-deteto-si.html", "text": "Бащата, направил опит да убие детето си, ще бъде привлечен като обвиняем от Окръжната прокуратура във Варна при подобряване на здравословното му състояние. Това съобщиха от пресцентъра на  Апелативна прокуратура - Варна . \r\n42-годишният Борислав И., който направи опит да убие родния си син вчера сутринта, ще бъде привлечен като обвиняем едва когато здравословното му състояние позволява това. В резултат на самонаранявания той е получил усложнения и е претърпял хирургическа интервенция.  \r\nСедемгодишното момче, което бе намушкано с нож от бащата в областта на корема, е в стабилно състояние в болницата, след като е било опериран.  \r\nБорислав е бил наркозависим. За лечение на наркозависимостта си е бил включен в метадонова програма. Опитът за убийство – престъпление по член 116, ал. 1, т. 3, във връзка с член 18, ал. 1 от НК, е станал в жилището, в което са живели бащата и пострадалото дете заедно с майката на Борислав. По първоначални данни 42-годишният мъж е отказал да пусне детето си в чужбина, за което е настоявала майката, която работи зад граница.  \r\nМотивите за тежкото престъпление ще бъдат изяснени в пълнота в хода на разследването по случая.", "date": "2019.10.24", "title": "Окръжната прокуратура във Варна ще привлече като обвиняем бащата, опитал се да убие детето си"}
{"url": "http://www.focus-news.net/news/2019/10/24/2711772/s-izlozhbi-spektakli-i-retsitali-asenovgrad-shte-otbelezhi-denya-na-narodnite-buditeli.html", "text": "С богата културна програма Асеновград ще отбележи Деня на народните будители – 1 ноември. Това съобщиха за  Радио „Фокус“ – Пловдив  от отдел „Връзки с обществеността“ на Общината. Събитията започват още на 30 октомври, когато от 10.30 часа в Професионалната гимназия „Цар Иван Асен II” ще бъде изнесен урок по родолюбие „Станимашки будители“ на Градската библиотека „Паисий Хилендарски“. В 17.30 часа в същия ден в Градската библиотека ще се състои рецитал на Виктория Стефанова, озаглавен „Житие велико, заради което той забрави всичко, дори и небето…“.  \r\nНа 31 октомври програмата продължава в Историческия музей, където от 18.00 часа ще бъде представена изложбата „Воден. Античност и Средновековие (IV-XIII век)“ с находки, фотоси и друга графична документация от археологически разкопки.  \r\nНа 1 ноември жителите и гостите на Асеновград ще могат да видят две изложби – от 17.30 часа в галерия „Крис” ще бъде представена юбилейна изложба живопис и акварел „80 години Васил Папазов“, а от 18.30 часа в книжарница „Знайковците“ – изложба на Емилия Калоферова, озаглавена „Картини светлоносци – поздрав от душата ми“.  \r\nПрограмата по повод Деня на народните будители продължава на 4 ноември с литературно-поетичен спектакъл на литературен клуб „Орфей” при Народно читалище „Св. преп. Паисий Хилендарски”, посветен на 105 години от смъртта на Пейо Яворов. „Любов сред пламъци” ще започне в 17.30 часа в Градската библиотека.  \r\nНа 5 ноември в читалище „Родолюбие“ ще бъде представена театралната постановка на самодейния театър към културната институция „Свекърва“. На следващия ден от 17.30 часа в Градската библиотека ще се състои юбилеен рецитал на поетесата Катя Рускова и премиера на стихосбирката й „Душата ми е птица”. Програмата ще завърши на 11 ноември с отбелязването на 30-годишнината на Етнографската къща като част от музейните пространства в Асеновград.", "date": "2019.10.24", "title": "С изложби, спектакли и рецитали Асеновград ще отбележи Деня на народните будители"}
{"url": "http://www.focus-news.net/news/2019/10/24/2711774/obshtina-haskovo-shte-ima-bezplaten-internet.html", "text": "Безплатни зони с интернет ще има в община Хасково. Те ще се изградят по програма WiFi4EU на Европейската комисия. Това съобщиха от пресцентъра на  Община Хасково . Тя бе одобрена на третия конкурс по програмата. Общината ще получи ваучер за 15 хиляди евро. Местата с безплатен интернет ще бъдат допълнително уточнени.", "date": "2019.10.24", "title": "Община Хасково ще има безплатен интернет"}
{"url": "http://www.focus-news.net/news/2019/10/24/2711773/vazstanoveno-e-dvizhenieto-pri-km-194-na-am-trakiya-v-dvete-posoki.html", "text": "Възстановено е движението при км 194 на АМ „Тракия“ в двете посоки. Това съобщиха от пресцентъра на  Агенция \"Пътна инфраструктура\" . \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.10.24", "title": "Възстановено е движението при км 194 на АМ „Тракия“ в двете посоки"}
{"url": "http://www.focus-news.net/news/2019/10/24/2711775/predprietite-prevantivni-merki-na-zimnoto-poddarzhane-na-patishtata-byaha-obsadeni-na-regionalna-sreshta-v-sliven.html", "text": "Предприетите превантивни мерки бяха обсъдени на регионална среща в Сливен за зимното поддържане на републиканската пътна мрежа на областите Сливен, Ямбол, Бургас и Стара Загора. Това съобщиха от пресцентъра на  Община Сливен . В срещата участваха зам.-кметът Румен Иванов, представители на Агенция „Пътна инфраструктура“, Главна дирекция (ГД) „Национална полиция“, ГД „Пожарна безопасност и защита на населението“ и техните структури в четирите области, на новосформирания Координационен център за безопасност на движението по пътищата, представители на Изпълнителна агенция „Автомобилна администрация“ и пътно-поддържащите фирми, с които са сключени договори за зимното поддържане на републиканската пътна мрежа. Участие в заседанието взе и директорът на Регионален център ЕЕНСП 112. \r\nС кратки доклади бяха представени  предприетите превантивни мерки по отношение на зимното поддържане, както и предстоящите прегледи на броя, състоянието и оборудването на наличната техника. \r\nВ хода на разговора беше обсъдена и необходимостта от добро взаимодействие между всички институции и пътно-поддържащите фирми. \r\nВ тази връзка зам.-кметът Иванов подчерта, че Община Сливен ще продължи да оказва съдействие при необходимост по време на зимния период, за осигуряването на нормални условия за живот, техника и координация. Той допълни, че всяка ситуация може да бъде овладяна, когато съществува необходимата предварителна организация и готовност. \r\nВ края на разговора участниците изразиха надежда и тази зима да е по-лека,  както беше миналогодишната. Те си пожелаха добра комуникация между отделните структури в името на безопасността на населението и доброто състояние на пътната инфраструктура.", "date": "2019.10.24", "title": "Предприетите превантивни мерки на зимното поддържане на пътищата бяха обсъдени на регионална среща в Сливен"}
{"url": "http://www.focus-news.net/news/2019/10/24/2711778/premierat-boyko-borisov-napalno-obnovena-e-klinikata-po-izgaryane-i-plastichna-hirurgiya-v-pirogov.html", "text": "Напълно обновена е Клиниката по изгаряне и пластична хирургия в „Пирогов“ и вече е с европейски облик и възможности.Това написа премиерът Бойко Борисов на страницата си във \"Фейсбук\". \"Повече от 40 години сградата на комплекса не е била ремонтирана. Правителството осигури необходимата сума за купуването на модерна животоспасяваща апаратура, медицинско оборудване, както и за всички важни консумативи, с които всеки ден лекарите и сестрите ни помагат\", пише още Борисов.", "date": "2019.10.24", "title": "Премиерът Бойко Борисов: Напълно обновена е Клиниката по изгаряне и пластична хирургия в Пирогов"}
{"url": "http://www.focus-news.net/news/2019/10/24/2711776/afp-prodalzhitelnoto-prisastvie-na-neyasnoti-tezhi-na-evrozonata-smyata-prezidentat-na-evropeyskata-tsentralna-banka.html", "text": "Президентът на Европейската централна банка (ЕЦБ) Марио Драги предупреди, че рисковете за икономиката на еврозоната остават и имат нужда от още продължителни стимули, предава  АFP . \r\nТой заяви това по време на конференцията на ЕЦБ за монетарната политика на Европейския съюз.  \r\n„В частност, тези рискове се отнасят до продължителното присъствие на несигурност, свързана с геополитическите фактори, нарастващия протекционизъм и уязвимостта на развиващите се пазари“, заяви Драги и допълни, че монетарната политика на Съюза все още трябва да се адаптира към новите условия \r\n \r\n : Теодор Пенев", "date": "2019.10.24", "title": "AFP: Продължителното присъствие на неясноти тежи на еврозоната, смята президентът на Европейската централна банка"}
{"url": "http://www.focus-news.net/news/2019/10/24/2711771/ria-novosti-stoltenberg-podkrepi-ideyata-za-sazdavane-na-mezhdunarodna-zona-za-sigurnost-v-siriya.html", "text": "Генералният секретар на НАТО Йенс Столтенберг смята, че идеята на германския министър на отбраната Анегрет Крамп-Каренбауер да се създаде международна зона за сигурност в Северна Сирия може да бъде един от елементите за разрешаване на кризата в региона, предава  РИА Новости . \r\nВ отговор на въпрос на журналисти, как може да оцени предложението на германския министър, Столтенберг изрази задоволство, че съюзниците от НАТО отправят предложения за това „как да се създадат условия за дългосрочно политическо решение“ в региона. \r\n\"Съществуват много предизвикателства, но идеята за създаване на рамка, договорена от международната общност за разрешаване на ситуацията в Североизточна Сирия, е нещо, което министрите на отбраната ще обсъждат в преговорите. Всички съюзници подкрепят преговорите за решение на кризата. Германското предложение е един от елементите на това\", каза той преди началото на срещата на министрите от страните членки на НАТО в Брюксел. \r\nПо-рано германският министър на отбраната Анегрет Крамп-Каренбауер заяви, че ще предложи на НАТО да се създаде международна зона за сигурност в Сирия, на границата с Турция. Според министъра ситуацията в Сирия се отразява негативно на интересите на Европа и в частност на Германия по отношение на сигурността. Тя отбеляза още, че досега действията на Берлин и Брюксел са били твърде пасивни, следователно \"импулсът и политическата инициатива“ на Германия „имат смисъл\". \r\n \r\n : Теодор Пенев", "date": "2019.10.24", "title": "РИА Новости: Столтенберг подкрепи идеята за създаване на международна зона за сигурност в Сирия"}
{"url": "http://www.focus-news.net/news/2019/10/24/2711780/mestni-izbori-2019-izbornite-knizha-dnes-sledobed-se-razpredelyat-pod-ohrana-po-obshtinskite-izbiratelni-komisii-za-sedemte-obshtini-na-oblast-kardzhali.html", "text": "Изборните книжа днес следобед се разпределят под охрана по Общинските избирателни комисии за седемте общини на Област Кърджали. Това съобщи на брифинг пред медиите ст. комисар Атанас Илков, директор на ОДМВР-Кърджали, предаде кореспондент на   Радио „Фокус“  . Службите на регионалните дирекции на Жандармерията, Гранична Полиция и Пожарна безопасност са готови за съдействие и охрана на изборите в област Кърджали, като  476 служители ще участват в пряко в охраната на всяка една от 520-те секции на териториите на ОбСИК в Област Кърджали. Ще има и 19 подвижни комисии за трудно предвижващите се избиратели, поясни ст. Комисар Илков. Той каза още, че до днес Регионалната дирекция е получила осем сигнала за нарушения на Изборния кодекс и са докладвани на Прокуратурата. Няма сведения да се извършва купуване на гласове на територията на общините и няма образувани досъдебни производства по четири от случаите, които вече са разрешени. Увреждане на предизборни материали, възпрепятстване на политическа агитация и събиране са част от предмета на сигналите. Където в изборния ден се очаква по-масирана концентрация на хора с по-нисък социален статус, които е могат да са по-лесен обект на манипулация особено в ромските квартали, ще има засилено полицейско присъствие. Административното обслужване на населението ще бъде обезпечено от органите на реда за гражданите по повод издаване на лични документи на 26 и 27 октомври. Айнур Реджеб, началник на група в отдел Охранителна полиция на ОДМВР-Кърджали даде сведения за действията на службата след приключване на изборния ден при предаване на изборните книжа в района на Дома на културата, където е базирана ОИК-Кърджали, ще се въведе временна организация на движението, ще бъде забранено движението пред него и на паркинга, на ул. „Мара Малеева“ 162 СИК има в Община Кърджали се очаква присъствие на около 200 коли в района. Пътна полиция ще постави ограничителни знаци. По аналогия и в другите общини ще бъде подобна организацията на движението, с оглед ограничаване на други коли, освен участващите в изборния процес, в районите на седалищата на Общинските избиратели комисии в областта. \r\nДарина ДЕЕНИЧИНА", "date": "2019.10.24", "title": "Местни избори 2019: Изборните книжа днес следобед се разпределят под охрана по Общинските избирателни комисии за седемте общини на Област Кърджали."}
{"url": "http://www.focus-news.net/news/2019/10/24/2711781/kandidatat-za-gl-prokuror-ivan-geshev-horata-imat-pravo-da-protestirat-no-se-izvinyavam-na-balgarskite-grazhdani-koito-zaradi-men-ne-mogat-da-stignat-do-rabotnite-si-mesta.html", "text": "Хората имат право да протестират, но се извинявам на българските граждани, които заради мен не могат да стигнат до работните си места. Това каза кандидатът за главен прокурор Иван Гешев по време на изслушването си пред Пленума на ВСС, предаде репортер на  Агенция „Фокус“ . В отговор на въпрос дали хората в протестите по собствена преценка да считат, че има нещо нередно в избора му или имат възражения по повод номинацията на неговата кандидатура, Гешев отговори: „Ще кажа откровено, че не всичко е резултат от политически натиск. Моят личен анализ се дължи на много фактори. Дължи се на засегнати икономически, политически интереси. Дължи са на идеологически причини“, каза Гешев. По думите му хората на протестите могат да вярват, че покуратурата е империя на злото. „Те имат право на мнение, просто трябва да спазват закона. Сега прочетох, че са блокирани централни софийски булеварди. Това едва ли може да се случи в някоя демократична страна. Лично аз ще кажа ,че тези хора имат право да протестират. Ще кажа и нещо друго, че законът трябва да се спазва. Ще кажа и трето, че се извинявам на българските граждани, които заради мен не могат да си стигнат до работните места, детските градини и до училището да си вземат детето, защото съм сигурен, че друг няма да се извини“, каза още Гешев.  \r\nДеница КИТАНОВА", "date": "2019.10.24", "title": "Кандидатът за гл. прокурор Иван Гешев: Хората имат право да протестират, но се извинявам на българските граждани, които заради мен не могат да стигнат до работните си места"}
{"url": "http://www.focus-news.net/news/2019/10/24/2711784/svetovno-parvenstvo-po-svobodno-gmurkane-shte-se-provede-za-parvi-pat-v-burgas.html", "text": "За първи път Бургас ще бъде домакин на Световно първенство по свободно гмуркане. Това съобщиха от пресцентъра на  Община Бургас . Добрата за града новина бе обявена в официалния сайт на Световната организация по фрий дайвинг. Елитното състезание, което събира най-добрите в този спорт от цял свят, ще се проведе в края на юни 2020 г. в плувен комплекс \"Парк Арена ОЗК\". Номинацията на Бургас е достигнала до финалния кръг заедно с Южна Корея и Гърция, но крайният избор е в полза на България. Кандидатурата на Бургас за домакинство е спечелила най-много гласове, заради добрата спортна инфраструктура и гостуването на престижни състезания в града през последните години. Световното първенство по фрий дайвинг ще включва 3 дисциплини - статична апнея, динамична апнея с плавници и динамична апнея без плавници. И трите дисциплини са изключително зрелищни и ще вдигнат сериозно адреналина на публиката, тъй като се изисква изключителен професионализъм, самоконтрол и концентрация. \r\nБургас има още един повод за гордост в този спорт, освен спечеленото домакинство на световното първенство.Състезателят на Клуб по подводен риболов \"Черноморец\" - Валентин Люцканов, има национален рекорд в дисциплината статична апнея (5.33 мин.), който 20 години не беше подобрен.", "date": "2019.10.24", "title": "Световно първенство по свободно гмуркане ще се проведе за първи път в Бургас"}
{"url": "http://www.focus-news.net/news/2019/10/24/2711787/vazstanoveno-e-dvizhenieto-pri-km-53-na-avtomagistrala-trakiya-v-posoka-burgas.html", "text": "Възстановено е движението при км 53 на автомагистрала \"Тракия\" в посока Бургас. Това съобщиха от пресцентъра на  Агенция \"Пътна инфраструктура\"  (АПИ). \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.10.24", "title": "Възстановено е движението при км 53 на автомагистрала \"Тракия\" в посока Бургас"}
{"url": "http://www.focus-news.net/news/2019/10/24/2711779/anadolu-agency-turtsiya-othvarli-stanovishteto-na-es-za-severna-siriya.html", "text": "Турция осъди позицията на Европейския парламент във връзка с операция „Извор на Мира“, която Анкара провеждаше в Северна Сирия, чиято цел според правителството в Анкара е да подсигури границата на страната от терористични елементи, предава  Аnadolu Agency . \r\nВ свое изявление, външното министерство на Турция осъди позицията на Европейския парламент. \r\n„Не сме изненадани от решението на тези, които дават място на терористи в своите парламенти постоянно“, се казва изявлението на министерството. \r\nТо идва малко след като Европейския парламент силно осъди военната операция на Анкара в Северна Сирия и призова Турция да изтегли незабавно силите си от региона.  \r\nСпоред европарламента турските действия са „нарушение на межународното право и подкопават стабилността и безопасността на целия регион“.  \r\nИзявлението на турското министерство отново подчерта, че това е операция, насочена срещу тероризма, в съответствие с клаузите на международното право за самозащита и също така с резолюциите на Съвета за сигурност на ООН.  \r\n \r\n : Теодор Пенев", "date": "2019.10.24", "title": "Anadolu Agency: Турция отхвърли становището на ЕС за Северна Сирия"}
{"url": "http://www.focus-news.net/news/2019/10/24/2711783/ministar-ekaterina-zaharieva-trafikantite-prodavat-falshivi-mechti-i-vsashtnost-sa-trafikanti-na-smart.html", "text": "Много пъти, когато на нашите съвети с външните министри обсъждаме миграционната криза, се фокусираме върху това, че трафикантите продават мечти, но фалшиви мечти и всъщност са трафиканти на смърт.  Това каза министърът на външните работи Екатерина Захариева относно случая с намерения камион с тела в Англия, предаде репортер на  Агенция „Фокус“ . „Изразявам дълбокото си възмущение и гняв от това, което правят и причиняват трафикантите на хора. Това което се случи с този камион, го доказва. Моите дълбоки съболезнование на семействата на жертвите“, каза още тя.  \r\nТеодора ПАТРОНОВА", "date": "2019.10.24", "title": "Министър Екатерина Захариева: Трафикантите продават фалшиви мечти и всъщност са трафиканти на смърт"}
{"url": "http://www.focus-news.net/news/2019/10/24/2711777/mestni-izbori-2019-kolyo-milev-bsp-iskame-edno-i-sashto-sliven-da-bade-zhiznena-raboteshta-obshtina.html", "text": "С пускането на 56 червени балона в небето над Сливен, много усмивки и увереност в успеха си „БСП за България“ постави символично финал на предизборната си кампания. Това съобщиха от предизборния щаб на  БСП – Сливен . Кандидати и симпатизанти си пожелаха успех пред сградата на Общината, отправяйки послание за промяна в Сливен. \r\n„Кампанията ни беше аргументирана и открита, каквито са и кандидатите ни за кметове и съветници. Говорихме „очи в очи“ с хората и усещаме подкрепата и готовността за промяна след управлението на ГЕРБ. Искаме едно и също: Сливен да бъде жизнена, работеща община, в която младите хора намират реализация, хората от активното поколение - сигурност, а възрастните – подкрепата, от която се нуждаят. Сливен ще бъде социалночувствителна община, а не фирма, а с деен и упорит кмет като Кольо Милев хората ще усетят на практика, че някой се интересува от проблемите им“, посочват от БСП и допълват, че в следващия мандат групата им в Общинския съвет ще отстоява осигуряването на качествени и достъпни ясли и детски градини, помощ за осигурени родители при раждането на второ и трето дете, намаляване на местните данъци и такси на създаващи трайни работни места инвеститори, подобряване на качеството на живот в кварталите и селата.", "date": "2019.10.24", "title": "Местни избори 2019: Кольо Милев, БСП: Искаме едно и също: Сливен да бъде жизнена, работеща община"}
{"url": "http://www.focus-news.net/news/2019/10/24/2711786/mestni-izbori-2019-144-594-dushi-imat-pravo-da-glasuvat-v-nedelya-za-kmet-i-obshtinski-savetnitsi-v-stara-zagora.html", "text": "Общият брой избиратели в община Стара Загора са 144 594 души, от които 2 617 са със заявено желание за гласуване по настоящ адрес. Това сочи справката на Дирекция „Гражданско състояние“ на Община Стара Загора към днешна дата, съобщиха от пресцентъра на  Община Стара Загора .  \r\nИзбирателните секции на територията на общината са 208, като в града - 149, и в селата – 54. Секциите в специализирани институции са 4, а 1 е подвижната избирателна кутия.  \r\nВ изборния ден пълнолетие навършват трима старозагорци – 2 дами, които имат право да пуснат своя вот в секция №53 и №103, както и един господин, който е в списъка на секция №1.  \r\nНай-възрастният избирател е част от секция №52 – мъж, който е на 104 години. Дама на достолепните 105 години е част от секция №71.", "date": "2019.10.24", "title": "Местни избори 2019: 144 594 души имат право да гласуват в неделя за кмет и общински съветници в Стара Загора"}
{"url": "http://www.focus-news.net/news/2019/10/24/2711782/mestni-izbori-2019-kandidatite-na-abv-za-kmet-i-obshtinski-savetnitsi-v-obshtina-dupnitsa-predlagat-kategorichni-merki-za-podobryavane-na-sigurnostta.html", "text": "Кандидатът за кмет на Дупница от АБВ Георги Градевски и кандидатите на партия АБВ за общински съветници предлагат категорични мерки за подобряване на сигурността в региона. Те бяха представени по време на среща с жителите на общината, на която присъства и председателят на ПП АБВ Румен Петков. Това съобщиха от пресцентъра на  партията . \r\nСпоред Градевски, повишаването на обществената сигурност ще бъде постигната с осигуряването на видеонаблюдение във всички населени места в общината. В програмата му е предвидено още тясно сътрудничество на общинската власт с служителите на РПУ-Дупница, така че те да бъдат напълно осигурени да изпълняват служебните си задължения - материално и логистично и да могат да реагират навременно на всички сигнали за нередности, които получават. Усилията ще бъдат насочени и към осигуряването на спокойна среда за всички инвеститори в региона, както и за жителите на всички населени места. Специално внимание ще бъде обърнато на сигурността на учениците и учебните заведения.   \r\nПредложенията на кандидатите на АБВ за кмет и общински съветници в Дупница бяха категорично подкрепени от председателя на политическата сила Румен Петков. По време на събитието той поздрави първата жена - полицай от Дупница Галина Димова, която е и кандидат общински съветник от листата на АБВ и подчерта, че тя е достоен човек, който има почетно отличие за доблест и заслуга, връчено лично от него през 2008 година, когато е заемал длъжността министър на вътрешните работи.", "date": "2019.10.24", "title": "Местни избори 2019: Кандидатите на АБВ за кмет и общински съветници в община Дупница предлагат категорични мерки за подобряване на сигурността"}
{"url": "http://www.focus-news.net/news/2019/10/24/2711788/interaktivni-urotsi-i-novi-metodi-na-prepodavane-pokazvat-uchiteli-ot-su-nikolay-katranov-svishtov.html", "text": "Интерактивни уроци и нови методи на преподаване показват учители от СУ „Николай Катранов“ – Свищов. В училището гостуват преподаватели и младежи от Полша, Румъния, Италия и Гърция. Посещението им в града е част от дейностите по проекта „Приобщаващо образование и креативност“ по програма „Еразъм +“. Координатор е училището от Румъния, съобщиха за  Радио „Фокус“ – Велико Търново  от СУ „Николай Катранов“. Основната цел на проекта е прилагането на интерактивни методи за преподаване в контекста на приобщаващото образование, като идеята е уроците и заниманията в класната стая да станат по-интересни и мотивиращи за учениците. Гостите от европейските училища са наблюдавали интерактивни уроци, изнесени от учители на СУ „Николай Катранов“, по предметите английски език, информационни технологии, околен свят, история и цивилизации, биология и здравно образование. \r\nПред чужденците шестокласници от СУ „Николай Катранов“ са представили драматизация на английски език на приказката „Тримата братя и златната ябълка“. Домакините са показали още интерактивна игра „Аз обичам Свищов“, уоркшопове по български занаяти и спортни дейности, в които са се включили и гостите от Европа. Програмата на работната среща е включвала и посещения на няколко образователни институции – СУ „Цветан Радославов“ и ДГ „Радост“ в Свищов и СУ „Емилиян Станев“ във Велико Търново. \r\nПрез настоящата учебна година СУ „Николай Катранов“ работи по шест проекта, финансирани по програма „Еразъм+“, двата от които са нови. \r\nЛуиза ТРАНЧЕВА", "date": "2019.10.24", "title": "Интерактивни уроци и нови методи на преподаване показват учители от  СУ „Николай Катранов“ – Свищов"}
{"url": "http://www.focus-news.net/news/2019/10/24/2711792/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.10.24", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/10/24/2711785/kandidatat-za-gl-prokuror-ivan-geshev-prez-godinite-darzhavata-se-darzhi-s-prokuraturata-kato-maloletno-dete-na-koeto-tryabva-da-naznachi-nastoynik.html", "text": "През годините държавата се държи с прокуратурата като малолетно дете, на което трябва да назначи настойник. Това каза кандидатът за главен прокурор Иван Гешев по време на изслушването си пред Пленума на ВСС, предаде репортер на  Агенция „Фокус“ .  \r\n„Истината е, че през годините с изключиение на г-н Цацаров, който е наказателен съдия, частично изключение, в голямата си част са главните прокурори са извън професионалната общност. Мнението ми като обикновен магистрат и на колеги, с които съм говорил е, че през годините държавата се държи с прокарутрута като малолетно дете, на което трябва да назначи настойник“, изтъкна още Гешев. Той коментира и публикации, че е подкрепен от чистачката и шофьора в институцията, която работи.  „Гордея се, не се срамувам, защото за мен служебните служители са част от всеки един екип. Не правя разлика между магистрат и служител“, подчерта Гешев.  \r\nДеница КИТАНОВА", "date": "2019.10.24", "title": "Кандидатът за гл. прокурор Иван Гешев: През годините държавата се държи с прокуратурата като малолетно дете, на което трябва да назначи настойник"}
{"url": "http://www.focus-news.net/news/2019/10/24/2711790/gl-insp-nikolay-nikolaev-rspbzn-burgas-s-pochistvaneto-na-komini-e-dobre-da-se-zapochne-prevantivnata-deynost-s-tsel-predotvratyavane-na-pozhari-prez-zimniya-sezon.html", "text": "С почистването на комини е добре да се започне превантивната дейност с цел предотвратяване на пожари през зимния сезон. Това каза за  Радио \"Фокус\"-Бургас  гл. инсп. Николай Николаев, началник на Районна служба \"Пожарна безопасност и защита на населението\" - Бургас (РСПБЗН). По думите му това е дейност, която се омаловажава, особено в жилищните сгради, където по-рядко се използват за отопление печки на твърдо гориво, заради което не се почистват комините и в следствие на което се получава възпламеняване през зимата.  \r\n\"Има случаи, при които има включени аспиратори към коминните тела, които предизвикват задимявания в конкретния апартамент или разпространяване на пожар. Поради тази причина от РСПБЗН обръщат внимание на всички, които използват печки на твърдо гориво - да се прегледат и отстранят включените аспирации към комините тела, както и да се почистят за началото на отоплителния сезон\", каза още гл. инсп. Николаев и посочи, че от РСПБЗН изпращат писма до общинските администрации, за които отговарят, за да може да им се обърне внимание при подготовката на есенно-зимния сезон. \"Също така, за да ги помолим да публикуват на сайтовете на общините информация за началото не есенно-зимния сезон и възможностите от възникване на пожари през сезона. Там набелязваме мерки - да се обърне внимание на електроуредите, които се използват за отопление - дали в началото на сезона са в изправно състояние, или имат нужда от ремонт или подмяна\", заяви гл. инсп. Николаев и обясни, че се обръща внимание на това, че през зимния сезон не трябва да се претоварва с електрическа енергия системата в сградата, защото претоварването води до възникване на пожар и запалване на електрически табла, като такива случаи зачестяват през студените месеци. \r\n\"Обръщаме внимание и на обекти като училища, детски градини, хотели, големи предприятия. В момента сме и в такава кампания, която има за цел да се обърне внимание на подготовката на сезона, която включва почистване, проверки на системи\", отбеляза още той. Гл. инсп. Николаев заяви, че продължават посещенията и в пенсионерските клубове с цел да се обърне внимание и на възрастното население, тъй като вероятно те са най-големият процент от използващите печки на твърдо гориво. \"Там сме подготвили брошури и материали, които им раздаваме и им разясняваме правилата за пожарна безопасност през сезона, с цел предотвратяване на пожар и засилване вниманието на възрастните хора\", каза още гл. инсп. Николай Николаев. \r\nДеница ДИМИТРОВА", "date": "2019.10.24", "title": "Гл. инсп. Николай Николаев, РСПБЗН-Бургас: С почистването на комини е добре да се започне превантивната дейност с цел предотвратяване на пожари през зимния сезон"}
{"url": "http://www.focus-news.net/news/2019/10/24/2711795/dots-tosho-ganev-klinika-po-urologiya-mbal-sv-anna-varna-pada-vazrastovata-granitsata-pri-patsientite-s-urologichni-tumori.html", "text": "Значително е паднала възрастта при онкологичните заболявания в урологията. Все по-млади пациенти се разболяват от рак на бъбрека, на простата или на пикочния мехур. Това коментира доц. Тошо Ганев, началник на Клиниката по урология в МБАЛ „Св. Анна“ – Варна, предаде репортер на  Радио „Фокус“ – Варна . Според него всичко зависи от интелигентността на пациента и от това дали той ще се прегледа навреме.  \r\n„Факт е, че в област Варна се хващат всички тумори на бъбрека в много ранен стадий – още докато са с големина 4-5 сантиметра. Причината за това е добрата диагностика. Във Варна има 10 болници, но съсловието е с много добър професионализъм“, обясни урологът. Той добави, че проблемите с простатата са всеобщи за всички мъже в Европа. По думи на специалиста в България положителното е, че Здравната каса предвижда профилактика за мъжкото здраве, като има превенция за карцином на простатата.  \r\nВ Клиниката по урология в МБАЛ „Св. Анна“ близо 40% от пациентите се лекуват от бъбречно-каменна болест, още почти толкова са онкологичните случаи, а останалите са приети болни по спешност. Звеното поема цялата урологична спешност от Русе до Бургас. В клиниката се правят около 200 операции месечно и близо 2000 годишно. \r\nДиана СТОЕВА", "date": "2019.10.24", "title": "Доц. Тошо Ганев, Клиника по урология, МБАЛ „Св. Анна“ – Варна: Пада възрастовата границата при пациентите с урологични тумори"}
{"url": "http://www.focus-news.net/news/2019/10/24/2711794/rayonnata-prokuratura-vav-varna-zadarzha-za-srok-do-72-chasa-dvama-dushi-za-poboya-v-selo-shkorpilovtsi-nad-34-godishen-mazh-koyto-e-s-opasnost-za-zhivota.html", "text": "За срок до 72 часа Районната прокуратура във Варна задържа 38-годишния Станимир Б. и съучастника му 26-годишния Румен Д. Двамата са привлечени като обвиняеми за причиняване на средни телесни повреди на млад мъж, което е обусловило разстройство на здравето, временно опасно за живота – престъпление по член 129, ал. 2, във връзка член 20, ал. 2 от НК. Това съобщиха от пресцентъра на  Апелативната прокуратура . На 20 октомври тази година в село Шкорпиловци в съучастие като съизвършители двамата обвиняеми влезли в дома на пострадалия Ю. С., който приготвял за сън тригодишното си дете, и му нанесли побой. За да не гледа свирепия бой, нападателите хвърлили върху детето одеяло. Станимир и Румен нанесли побоя над Ю., за да му отмъстят, че е ударил автомобила на единия. Пострадалият Ю. С. е в болницата със счупен череп и масиран хематом, който е засегнал центъра на говора му. Има опасност за живота му.  \r\nДвамата обвиняеми са осъждани като членове на организирана престъпна група за разпространение на наркотици. Утре, 25 октомври, Районната прокуратура във Варна ще внесе искане в съда за налагане на мярка за неотклонение „задържане под стража“ спрямо Станимир Б. и Румен Д.", "date": "2019.10.24", "title": "Районната прокуратура във Варна задържа за срок до 72 часа двама души за побоя в село Шкорпиловци над 34-годишен мъж, който е с опасност за живота"}
{"url": "http://www.focus-news.net/news/2019/10/24/2711796/api-vazstanoveno-e-dvizhenieto-po-am-trakiya-v-posoka-sofiya-pri-km-2.html", "text": "Възстановено е движението по АМ \"Тракия\" в посока София при км 2, съобщиха от пресцентъра на  Агенция Пътна инфраструктура . Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.10.24", "title": "АПИ: Възстановено е движението по АМ \"Тракия\" в посока София при км 2"}
{"url": "http://www.focus-news.net/news/2019/10/24/2711797/propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка при км 164+150. На мястото е поставена необходимата сигнализация, за срок до края на октомври, съобщиха за  Радио „Фокус“ – Велико Търново  от Областно пътно управление – Габрово. Времето в региона е ясно и слънчево. Няма нововъведени ограничения за движение по пътищата. През изминалото денонощие не са регистрирани и тежки инциденти.  \r\nПропаднал участък затруднява движението между селата Селище и Стоките при км 11+675. Мястото е обезопасено и сигнализирано. Въведена е временна организация на движението за срок до 31 октомври. Ограничено е движението на автомобили с ширина над 3.3 метра по пътя между селата Кормянско и Малък Вършец за срок до края на месеца. Причината е стеснен участък при моста над река Крапец. На мястото е поставена необходимата сигнализация. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общински път до III–403 в село Малки Вършец. В едната лента се осъществява движението в участък от пътя между Дряново и Габрово. При км 145+256 се извършва реконструкция на кръстовището и от Областно пътно управление съветват водачите на превозни средства да шофират с повишено внимание в свободната лента. На мястото е създадена временна организация на движение и трафикът се регулира със знаци. \r\nРени АТАНАСОВА", "date": "2019.10.24", "title": "Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/10/24/2711799/mestni-izbori-2019-obshtinskata-izbiratelna-komisiya-v-kyustendil-e-v-palna-gotovnost-za-mestniya-vot.html", "text": "Общинската избирателна комисия в Кюстендил е в пълна готовност за местния вот. Това съобщи пред  Радио „Фокус” – Кюстендил  Венцислав Механджийски, председател на комисията. „Организацията е на ниво, няма никакви проблеми. Всичко е наред. Имаме отговорници, които ще следят дейностите в изборния ден – жалби и сигнали, избирателна активност, приемане на протоколи, проверка на контроли”, каза Венцислав Механджийски. По думите му в рамките на предизборната кампания подадените жалби и сигнали са малко. „Това показва, че предизборната кампания върви нормално, без нарушения”, посочи Механджийски. 114 са секционните избирателни комисии в общината. Две от тях са подвижни. Те са разделени на два лъча. Подадени са общо 39 заявления за гласуване от хора с увреждания. Осигурени са помещения за подвижните секционни избирателни комисии, както и транспорт. \r\nВенцеслав ИЛЧЕВ", "date": "2019.10.24", "title": "Местни избори 2019: Общинската избирателна комисия в Кюстендил е в пълна готовност за местния вот"}
{"url": "http://www.focus-news.net/news/2019/10/24/2711800/tass-erdogan-otnovo-zaplashi-evropa-s-nova-migrantska-valna.html", "text": "Турският президент Реджеп Тайип Ердоган отново заплаши европейските страни, че ще отвори границата на страната за стотици хиляди сирийски бежанци, предава  TACC . \r\n„Когато говоря за това, че ще отворя вратите, те (Европа) винаги изразяват възмущението си. Ще дойде времето и ще отворим вратите. Нека и вие се погрижите за стотици хиляди (бежанци)“, заяви той в своя реч в Анкара, излъчена по турския телевизионен канал  NTV . \r\nТурският лидер добави, че Европа \"има пари и сила, но всеки път, когато стотина бежанци пристигнат в Гърция“, те молят за помощ Анкара. \r\n„У нас има 4 млн. (бежанци). Ако някой счита нашата хуманитарна политика за слаба, ние няма да пропуснем да отговорим с железен юмрук“, заяви Ердоган. \r\n \r\n : Теодор Пенев", "date": "2019.10.24", "title": "ТАСС: Ердоган отново заплаши Европа с нова мигрантска вълна"}
{"url": "http://www.focus-news.net/news/2019/10/24/2711798/mestni-izbori-2109-oik-stolichna-shte-provede-brifing-vav-vrazka-s-podgotovkata-i-organizatsiyata-na-izborite.html", "text": "На 25 октомври 2019 г. ще се проведе брифинг на ОИК- Столична. Темата на брифинга е подготовката и организацията при произвеждането на изборите за общински съветници и за кметове, насрочени на 27 октомври 2019 г. Брифингът ще се проведе от 12.00 часа,  пред централния вход  на зала \"Арена Армеец\". Това съобщиха от пресцентъра на  ОИК - Столична .", "date": "2019.10.24", "title": "Местни избори 2109: ОИК - Столична ще проведе брифинг във връзка с подготовката и организацията на изборите"}
{"url": "http://www.focus-news.net/news/2019/10/24/2711791/gazeta-express-kosovo-tramp-e-predlagal-na-belgrad-chuzhdestranni-investitsii-v-zamyana-na-priznavaneto-na-suvereniteta-na-kosovo.html", "text": "САЩ няколко пъти са предлагали на Сърбия да признаят независимостта на Косово, а в замяна да получат чуждестранни инвестиции, пише прищинското издание  Gazeta Express . \r\nСпоред медиите в Белград, Сърбия е отхвърлила тези предложения. \r\nИнформацията гласи, че американският посланик в Германия, Ричърд Гренел, който по-късно беше назначен за специален представител на президента на САЩ Доналд Тръмп в диалога между Белград и Прищина, е призовал Сърбия и Косово да постигнат споразумение, в замяна на което и двете страни ще получат икономическа помощ. \r\nВашингтон настоява за бързо решаване на конфликта между Белград и Прищина и това се потвърждава от детайлите в трудните преговори между президента на Сърбия Александър Вучич и специалният представител Гренел.  \r\n \r\n : Теодор Пенев", "date": "2019.10.24", "title": "Gazeta Express (Косово): Тръмп е предлагал на Белград чуждестранни инвестиции в замяна на признаването на суверенитета на Косово"}
{"url": "http://www.focus-news.net/news/2019/10/24/2711789/vitsepremierat-ekaterina-zaharieva-otlaganeto-na-pregovorite-za-severna-makedoniya-i-albaniya-shte-dovede-do-nestabilnost-v-regiona.html", "text": "Отлагането на взимането на решение за започване на преговори за Северна Македония и Албания ще доведе до нестабилност в региона. Това каза вицепремиерът и министър на външните работи Екатерина Захариева след среща с министъра на външните работи и европейските въпроси на Словашката република Мирослав Лайчак, предаде репортер на  Агенция „Фокус“ .  \r\n„През 2018 година отбелязахме 25 години на двустранни отношения. През тези 25 години България и Словакия винаги са се подкрепяли, и по пътя за съюзничеството в НАТО, и по пътя за членството в Европейския съюз (ЕС). Много близки, почти идентични позиции, имаме по европейските въпроси, и по многогодишната финансова рамка, и по темата разширение, по източно партньорство и по това как си представяме бъдещето на съюза. И България, и Словакия са едни от най-силните поддръжници на разширяването на ЕС“, каза тя.  \r\n„Споделихме и изказахме дълбоко съжаление и разочарование, аз бих казала дори и фрустрация, че за пореден път Европейският съвет отложи взимането на решение за започване на преговори за Република Северна Македония и Албания“, уточни вицепремиерът Захариева. „Считам, че това ще доведе до нестабилност в региона. Считам, че европейската интеграция е най-силният двигател за реформи и ще доведе не само до демотивация и разочарование не само в тези две държави, но се притеснявам, че това би могло да доведе и до демотивация и забавяне на реформите и в държавите, които вече са в преговори за членство, като Сърбия и Черна гора“, каза още тя.  \r\n„Аз много се надявам до форума в Загреб, така, както се разбраха и лидерите на последния Европейски съвет, все пак държавите, които са скептични, да преосмислят позициите си и да разберат, че няма друга алтернатива, освен страните от Западните Балкани да станат членове на ЕС. Това е важно и за самия Европейски съюз“, подчерта вицепремиерът Захариева.  \r\nТеодора ПАТРОНОВА", "date": "2019.10.24", "title": "Вицепремиерът Екатерина Захариева: Отлагането на преговорите за Северна Македония и Албания ще доведе до нестабилност в региона"}
{"url": "http://www.focus-news.net/news/2019/10/24/2711793/aleksandar-vuchich-nikoy-ne-ni-predlaga-drugo-osven-da-priznaem-kosovo.html", "text": "Президентът на Сърбия Александър Вучич заяви днес, че никой не предлага на Белград нищо по косовския въпрос, освен да признае Косово в границите, признати от западните страни, предава македонската медия  “Фокус“ . \r\nПо повод информацията, че специалният представител на САЩ в преговорите между Прищина и Белград Ричърд Гренел е предложил на Вучич да признае Косово, в замяна на чуждестранни инвестиции, президентът заяви, че има положителен и добър разговор с него и няма да отговаря на предположенията, които се появяват в публичното пространство. \r\n„Никой не ни предлага нищо друго, освен да признаем независимостта на Косово в нейните граници\", каза Вучич. \r\n \r\n : Теодор Пенев", "date": "2019.10.24", "title": "Александър Вучич: Никой не ни предлага друго, освен да признаем Косово"}
{"url": "http://www.focus-news.net/news/2019/10/24/2711803/remont-se-izvarshva-po-patya-mezhdu-selata-novgrad-i-vardim-v-oblast-veliko-tarnovo.html", "text": "Ремонт се извършва по пътя между селата Новград и Вардим в област Велико Търново. Движението се осъществява в едната лента в участъка от км 34+000 до км 42+200. Трафикът се регулира със светофар и пътни знаци. Дейностите ще продължат до края на октомври, съобщиха за  Радио „Фокус“ – Велико Търново  от Областното пътно управление. Времето във Великотърновския регион е ясно и слънчево към момента, а пътните настилки са сухи. Няма нововъведени ограничения за моторни превозни средства.  \r\nЗатворен за товарни автомобили над 10 тона е пътят Дебелец – Средни колиби – Елена поради намален габарит на пътното платно. Там се извършва разширяване, което трябва да приключи до 3 януари 2020 г. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му е до началото на следващата година. Ограничено е движението на автомобили над 3.5 тона по пътя Лозен – Полски Тръмбеш поради амортизиран мост и намален габарит на  пътното платно в района на село Каранци. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. В Прохода на Републиката остава в сила предупреждението за опасност от падащи камъни. В едната лента заради ремонт се осъществява движението по пътя между село Поликраище и Горна Оряховица в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 31 октомври. \r\nРени АТАНАСОВА", "date": "2019.10.24", "title": "Ремонт се извършва по пътя между селата Новград и Вардим в област Велико Търново"}
{"url": "http://www.focus-news.net/news/2019/10/24/2711801/vitsepremierat-ekaterina-zaharieva-podpisahme-sas-slovakiya-memorandum-koyto-shte-dade-vazmozhnost-na-ekipite-ni-da-obmenyat-opit-i-da-rabotyat-zaedno-po-mezhdunarodni-proekti.html", "text": "Подписахме със Словакия меморандум, който ще даде възможност на нашите екипи да споделят добри практики, да обменят опит и да работят заедно по проекти, свързани с международното развитие и сътрудничество. Това каза вицепремиерът и министър на външните работи Екатерина Захариева след среща с министъра на външните работи и европейските въпроси на Словашката република Мирослав Лайчак, предаде репортер на  Агенция „Фокус“ . „България има традиционни познания и добри проекти за всичките страни от Западните Балкани и източно партньорство. Заедно набелязахме региони, в които да работим заедно. Не само Словакия ще сподели своя опит с нас, как се структурира агенцията, но сме набелязали и конкретни страни и региони, по които да работим заедно“, каза още тя.  \r\nВицепремиерът Захариева подчерта, всяка година стокообменът между двете държави се увеличава. „Само за първите шест месеца на 2019 година стокообменът се е увеличил с 25%, сравнено с първите шест месеца на 2018 година. 2018 година той е бил 610 милиона евро. Обменът на туристи се увеличава и аз съм убедена, че това се дължи и на директната линия, която има между нашите две столици. За съжаление, само четири пъти седмично, надявам се с увеличението на броя на туристите да стане всеки ден“, каза още тя.  \r\n„82 000 словашки туристи са посетили България за изминалата година, което е увеличение с девет процента. Също така има увеличение на българите, посетили Словакия - около 40 000, което е увеличение от 14 процента. Словакия е една от държавите с много силна индустрия в автомобилния сектор, ние имаме 240 000 производители на авточасти и считаме, че е много добро сътрудничеството“, допълни вицепремиерът Екатерина Захариева. „Също така секторът на високите технологии и на информационните и комуникационните технологии. Както и между университетите и, преди всичко, техническите университети на двете държави. По отношение на бизнеса мисля, че е добре да се организира бизнес форум или среща между нашите търговски камари, с възможност България да представи информация за 11-те индустриални зони, които се развиват на територията на страната“, каза още вицепремиерът Захариева.  \r\nТеодора ПАТРОНОВА", "date": "2019.10.24", "title": "Вицепремиерът Екатерина Захариева: Подписахме със Словакия меморандум, който ще даде възможност на екипите ни да обменят опит и да работят заедно по международни проекти"}
{"url": "http://www.focus-news.net/news/2019/10/24/2711804/povishena-e-opasnostta-ot-padashti-kamani-v-kresnenskoto-defile-i-v-rayona-na-prohodite-predel-i-papaz-chair-v-oblast-blagoevgrad.html", "text": "Повишена е опасността от падащи камъни в Кресненското дефиле и в района на проходите Предел и Папаз Чаир в област Благоевград. През деня обстановката по пътищата в региона е била спокойна, съобщиха за  Радио „Фокус“ – Пирин  от Областно пътно управление – Благоевград. Към момента трафикът е по-натоварен по главен път Е-79 в посока София, а по автомагистрала „Струма“ и второкласен път 19 Симитли – Гоце Делчев преминаването се осъществява с нормална за делничен ден интензивност.  \r\nДо 31 декември движението по третокласен път 109 автомагистрала „Струма“ – Лозеница в участъка от км 0+000 до км 10+754 е ограничено за всички моторни превозни средства поради рехабилитация. Преминаването се извършва по обходен маршрут - автомагистрала „Струма“ – п. в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В Област Благоевград няма въведени други ограничения за движението на леки и товарни автомобили. \r\nЛивия НИНОВА", "date": "2019.10.24", "title": "Повишена е опасността от падащи камъни в Кресненското дефиле и в района на проходите Предел и Папаз Чаир в област Благоевград"}
{"url": "http://www.focus-news.net/news/2019/10/24/2711805/mestni-izbori-2019-zvenata-za-izdavane-na-dokumenti-za-samolichnost-vav-varna-shte-rabotyat-na-27-oktomvri.html", "text": "Служителите на звената „Български документи за самоличност“ в Областната дирекция на Министерството на вътрешните работи (ОДМВР) във Варна ще работят на 27 октомври, от 08.30 до 19.30 часа. Това съобщи за  Радио „Фокус“ – Варна  говорителят на ОДМВР Ивана Милева. В седмицата преди датата, когато ще се проведат изборите за местна власт, Дирекция „Български документи за самоличност“ е създала необходимата организация българските граждани, които нямат издадена лична карта или не притежават валидни документи (лична карта или паспорт), защото са изгубени, откраднати, повредени, унищожени или с изтекъл срок, да имат възможност да упражнят правото си на глас. В зависимост от конкретните нормативни изисквания, на граждани, подали вече заявление за нова лична карта, ще бъде ускорено издаването й или ще бъде издадено удостоверение за изгубен, откраднат, повреден, унищожен документ за самоличност (лична карта или паспорт) или лична карта с изтекъл срок на валидност.  \r\nПри невъзможност да бъде издадена нова лична карта до края на работния ден на 25 октомври по искане на гражданите, ще бъде издавано необходимото им удостоверение, с което да гласуват. За да бъде издадено удостоверение е необходимо гражданите лично да подадат искане в ОДМВР – Варна и районно управление (РУ) при ОДМВР – Варна до 26 октомври, от 08.30 часа до 17.00 часа, и на 27 октомври, от 08.30 часа до 19.00 часа. Удостоверенията, осигуряващи възможност за упражняване на правото на глас в изборите за местна власт, се издават само след приемане на заявление за издаване на лична карта. В случай на подадено и регистрирано по постоянен адрес заявление за издаване на лична карта, удостоверение може да се издаде във всяко РУ, СДВР и ОДМВР, независимо от обявения постоянен и настоящ адрес. При произвеждане на втори тур на избори за общински съветници и за кметове – на 3 ноември, ще се издават нови удостоверения от 29 октомври 2019 г. до 3 ноември 2019 г. включително, съгласно описания по-горе начин и време. Удостоверения за заявен постоянен и настоящ адрес се издават от общинската администрация. Удостоверението се издава, за да послужи само пред секционната избирателна комисия и е валидно единствено за изборния ден 27 октомври 2019 г. \r\nДиана СТОЕВА", "date": "2019.10.24", "title": "Местни избори 2019: Звената за издаване на документи за самоличност във Варна ще работят на 27 октомври"}
{"url": "http://www.focus-news.net/news/2019/10/24/2711807/gl-insp-nikolay-nikolaev-rspbzn-burgas-pri-snegovalezh-e-vazhno-da-se-vnimava-s-izpolzvaneto-na-avtomobili-i-te-da-badat-podgotveni-za-zimni-usloviya.html", "text": "Във връзка със зимната обстановка, при падане на снеговалеж е важно да се внимава при използването на автомобили –  те да бъдат със съответните зимни гуми, да бъдат взети мерки преди пътуване, също обръщаме внимание на това телефоните да са предварително заредени, автомобилите да са снабдени с по-голямо количество гориво, отколкото е необходимо, за да може в случай на закъсване хората да не останат на студено. Това каза за  Радио „Фокус“-Бургас  гл. инсп. Николай Николаев, началник на Районна служба „Пожарна безопасност и защита на населението“ (РСПБЗН)-Бургас. „Важно е и при инцидент хората да се обадят навреме, ние, като институция, да можем да им помогнем, ако е небходима евакуация“, посочи гл. инсп. Николаев и добави, че в момента е период, в който се подготвя техниката за зимни условия, за да са готови от РСПБЗН да помагат при нужда.  \r\n„Имаме високопроходима техника, техника за бедствена ситуация. В момента се провеждат и срещи с общините, с цел да се коментира готовността на техниката за зимните условия, как можем да бъдем полезни, в случай че трябва да се извозват болни, родилки, да се занесе храна на нуждаещи при една по-тежка зимна обстановка“, заяви началникът на РСПБЗН-Бургас. \r\nДеница ДИМИТРОВА", "date": "2019.10.24", "title": "Гл. инсп. Николай Николаев, РСПБЗН-Бургас: При снеговалеж е важно да се внимава с използването на автомобили и те да бъдат подготвени за зимни условия"}
{"url": "http://www.focus-news.net/news/2019/10/24/2711811/akad-isa-habibbeyli-zabelezhitelno-e-che-na-balgarski-sa-prevedeni-tvorbi-na-golemiya-azerbaydzhanski-pisatel-nasimi.html", "text": "Забележителен факт е, че по инициатива на Посолството на Република Азербайджан в България творбите на поета и философ  Имададдин Насими са преведени на български език. Това каза за  Радио „Фокус“  акад. Иса Хабиббейли, вицепрезидент на Националната академия на науките на Азербайджан и директор на Института за литература, който бе на посещение в България. „За пръв път стиховете на Насими ще звучат и на български език, подготвена е книга с негови стихове на български. Това е голямо и значимо събитие, едно от редките в историята на азербайджанско-българските литературни отношения. Смятам, че българските читатели с тези преводи ще могат да разберат особеността на творчеството на големия азербайджански поет, мястото му в световната литература, тънкостите и майсторството му. Насими е виден представител на световната литература и смятам, че българските читатели ще харесат неговите творби“, каза акад. Хабиббейли. По думите на академика произведенията на Насими представят самочувствието и силата на човека. „Насими е радетел на хуманизма затова и след смъртта му неговите  идеи се разпространяват и се формира литературната школа на Насими. Произведенията на поета звучат не само на азербайджански, но са преведени на арабски, персийски, руски, английски и други езици“, подчерта  вицепрезидентът на Националната академия на науките на Азербайджан. \r\nРосица АНГЕЛОВА", "date": "2019.10.24", "title": "Акад. Иса Хабиббейли:  Забележително е, че на български са преведени творби на големия азербайджански писател Насими"}
{"url": "http://www.focus-news.net/news/2019/10/24/2711802/normalno-se-osashtestvyava-dvizhenieto-po-patishtata-v-oblast-burgas.html", "text": "Нормално се осъществява движението по пътищата в област Бургас, предаде репортер на  Радио „Фокус“ – Бургас . Няма задръствания. \r\nИнтензивен е трафикът по централните улици в Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“, както и по булевардите „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nМария КУРТЕВА", "date": "2019.10.24", "title": "Нормално се осъществява движението по пътищата в област Бургас"}
{"url": "http://www.focus-news.net/news/2019/10/24/2711809/mestni-izbori-2019-oik-stolichna-shte-provede-brifing-vav-vrazka-s-podgotovkata-i-organizatsiyata-na-izborite.html", "text": "На 25 октомври 2019 г. ще се проведе брифинг на ОИК- Столична. Темата на брифинга е подготовката и организацията при произвеждането на изборите за общински съветници и за кметове, насрочени на 27 октомври 2019 г. Брифингът ще се проведе от 12.00 часа,  пред централния вход  на зала \"Арена Армеец\". Това съобщиха от пресцентъра на  ОИК - Столична .", "date": "2019.10.24", "title": "Местни избори 2019: ОИК - Столична ще проведе брифинг във връзка с подготовката и организацията на изборите"}
{"url": "http://www.focus-news.net/news/2019/10/24/2711808/mestni-izbori-2019-d-r-yanko-stanev-sds-varna-smyatame-che-mozhem-da-pomognem-na-grada-s-nashata-ekspertiza.html", "text": "Приоритетите на СДС за развитието на Варна са два и са фундаментални. Единият е връзка с финансово-икономическото решение на проблемите на града, а другият –  създаването на икономически стълб за планиране. Ние смятаме, че това, с което можем да помогнем на града, са нашата експертиза в тази посока, за да може да планираме и по-успешно да реализираме средствата. Това коментира в интервю за  Радио „Фокус“ – Варна  лидерът на ПП Съюз на демократичните сили (СДС) и водач на листата за общински съветници на СДС за Варна д-р Янко Станев. Той призна, че кадрово градът не може да бъде обезпечен достатъчно сериозно по отношение на всички технологични процеси и затова понякога гражданите са недоволни.  \r\n„Но ние ще работим в тази посока. Вижте, в една западноевропейска община, икономическият отдел и отделът за планиране, представляват една трета от администрацията. И при нас трябва да стане така и аз мисля, че ще стане. От там нататък всички наши цели, които имаме по отделните райони, са приоритети в програмата ни“, заяви той. Д-р Станев допълни, че едни от основните приоритети за СДС ще са образованието и здравеопазването, но и започването на важни инфраструктурни проекти, част от които - с европейско финансиране. Сред тях той изброи построяването на втори Аспарухов мост, изграждане на бул. „Цар Освободител“ и Северната тангента, на ул. „Атанас Москов“, както и яхтено пристанище, но и облагородяването на вътрешнокварталните пространства.  \r\n„Затова и сме подредили листа, в която са доц. Медиха Хамза, д-р Людмил Цветков, в която имаме експерти като Стефан Станев. Приоритетите на града ни, те са еднакви за всички партии. Затова трябва да се види какви са разликите. Ние подкрепяме г-н Портних за кмет, подкрепяме и поредните кметове на ГЕРБ, т. е., форматът ЕНП. В програмата му присъстват и всички наши приоритети, с тези две-три неща, които ние ще изведем на преден план. Аз лично смятам, че няма кмет, който може да огрее навсякъде. И затова, като се върна на предишните мандати, и за следващия мандат мога да обещая от името на СДС денонощна работа от нашия екип“, посочи още д-р Станев.  \r\n„Това е нашият принос за успеха. Ще следя за тази част от тези проекти, които изговорих, тъй като те са около 150. Може би този опит, който аз съм натрупал, е по-малък от опита, който СДС има. И затова смятам, че Варна има голяма нужда от СДС. И тези, които отричат СДС, отричат класиката в живота –  че познанието прави силата. Казват, че познанието правело и печал. Съгласен съм да съм и печален след четири години, ако всички тези неща, които изброих, са готови“, обобщи той. \r\nДиана СТОЕВА", "date": "2019.10.24", "title": "Местни избори 2019: Д-р Янко Станев, СДС – Варна: Смятаме, че можем да помогнем на града с нашата експертиза"}
{"url": "http://www.focus-news.net/news/2019/10/24/2711810/direktorat-na-babh-prof-paskal-zhelyazkov-i-makedonskiyat-mu-kolega-podpisaha-sporazumenie-za-satrudnichestvo.html", "text": "Изпълнителният директор на Българската агенция по безопасност на храните (БАБХ) проф. д-р Паскал Желязков и македонският му колега Зоран Атанасов, директор на Агенцията по храни и ветеринарни въпроси на Р. Северна Македония, подписаха Споразумение за сътрудничеството. Това съобщиха от пресцентъра на  БАБХ . Двете агенции ще си съдействат в областта на безопасността на храните, здравето на човека, свързано със зоонози и хранителни взривове, в областта на здравеопазването и хуманното отношение към животните, употребата на ветеринарномедицински продукти, генетично модифицираните храни и фуражи и нови храни, и странични животински продукти. Съвместните действия от двете страни ще са насочени към обмяна на информация, засилване на капацитета на академичните и научни общества чрез организиране на обучителни и научни събития, определяне и участие и прилагане на международни проекти и програми. Директорите на двете агенции обсъдиха ситуацията в България с болестта Африканска чума по свинете (АЧС). Проф. Желязков даде примери за мерките, които бяха въведени за ограничаване и ликвидиране на болестта. Атанасов прояви интерес към приложението Модул \"Лов\", което е в помощ за ловците в борбата с АЧС при дивите свине. Той коментира, че в страната му е започнала подготовка за болестта, извършва се широка информационна кампания сред гражданите и в медиите за същността и превенцията на заболяването. Обсъдени бяха мерките за противодействие на редица болести: Бяс при дивите животни, Инфлуенца по птиците, Нюкясълска болест, Бруцелоза при преживните животни. Заместник изпълнителният директор на БАБХ д-р Мариана Шумова разказа на Атанасов за пътя на гражданските сигнали в областта на контрола на храните от онлайн формата и Горещия телефон на агенцията до проверката им и докладването на открити нередности, съответно налагането на санкции.", "date": "2019.10.24", "title": "Директорът на БАБХ проф. Паскал Желязков и македонският му колега подписаха споразумение за сътрудничество"}
{"url": "http://www.focus-news.net/news/2019/10/24/2711806/protestirashtite-v-podkrepa-na-kandidaturata-na-ivan-geshev-za-glaven-prokuror-zapochnaha-da-namalyavat.html", "text": "Протестиращите в подкрепа на кандидатурата на Иван Гешев за главен прокурор започнаха да намаляват, предаде  репортер на  Агенция \"Фокус\" . Въпреки че гражданите намаляха, протестът продължава вече 8-ми час.Остава блокирана ул. \"Екзарх Йосиф\", както и засиленото полицейско присъствие. В рамките на протеста подкрепящите Гешев направиха заявка, че ще останат до избора на главен прокурор.  \r\nБояна МАРКОВА", "date": "2019.10.24", "title": "Протестиращите в подкрепа на кандидатурата на Иван Гешев за главен прокурор започнаха да намаляват"}
{"url": "http://www.focus-news.net/news/2019/10/24/2711812/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево” на границата със Северна Македония. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите.  \r\nВенцеслав ИЛЧЕВ", "date": "2019.10.24", "title": "Нормално се извършва преминаването през ГКПП „Гюешево”"}
{"url": "http://www.focus-news.net/news/2019/10/24/2711819/v-atina-sa-vavedeni-izvanredni-merki-za-dvizhenieto-vav-vrazka-sas-stachni-deystviya.html", "text": "В Гърция днес се провежда 24-часова стачка на работещите в местното самоуправление, като в столицата Атина са предприети извънредни мерки за уличното движение. Това съобщиха от пресцентъра на  Министерството . Обявена е протестна демонстрация на площад „Синтагма“, в 18:30 ч. ще се проведе митинг пред Пропилеите на университета, ул. „Панепистимиу“.   \r\nПрепоръчваме на българските граждани, които посещават Гърция или постоянно пребивават в страната, да се информират предварително за очаквани стачни действия, както и да избягват придвижване в центъра на Атина.  \r\n   \r\nПри необходимост от съдействие българските граждани могат да се свържат с посолството на България в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107", "date": "2019.10.24", "title": "В Атина са въведени извънредни мерки за движението във връзка със стачни действия"}
{"url": "http://www.focus-news.net/news/2019/10/24/2711817/aktsenti-v-sutreshniya-blok-dobro-utro-balgariya-po-radio-fokus-na-25-oktomvri.html", "text": "Зачестяват пътните инциденти с фатален край. Къде да търсим причините и кой е най-опасен на пътя? Отговорите търсим с експерта по пътна безопасност и бивш директор на КАТ Алекси Стратиев. Протести, блокади и сигнал за бомба. Това съпътстваше финалната стъпка от процедурата по избора на нов главен прокурор. Кое подразни в избора на наследник на Сотир Цацаров и може ли общественото недоволство да прелее в друга тема? Всичко това коментираме с политолога доц. Мария Пиргова. Ще напомним за проблем, който традиционно забравяме през летните месеци, но застудяването отново извежда на преден план- този с качеството на въздуха. Ще дишаме ли мръсен въздух и тази зима? За решенията на проблема питаме експерта по климатични промени в WWF Георги Стефанов. В минутите след 9 часа Десислава Василева от Радио „Фокус“-Варна ще ни разкаже повече за \"Вълшебна разходка на 150-годишната периодична таблица на Менделеев\"- фестивал, който ще се проведе в морския град.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.10.24", "title": "Акценти в сутрешния блок „Добро утро, България“ по Радио „Фокус“ на 25 октомври"}
{"url": "http://www.focus-news.net/news/2019/10/24/2711818/intenziven-e-trafikat-po-glaven-pat-e-79-v-oblast-vidin-v-posoka-gkpp-dunav-most-2.html", "text": "Интензивен е трафикът по главен път Е-79 в област Видин в посока ГКПП „Дунав мост 2“, съобщиха за  Радио „Фокус“ – Видин  от Областно пътно управление – Видин. В посока от пункта към София пътуват предимно тежкотоварни автомобили. Най-натоварен е участъкът Видин – Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта – „Връшка чука“ и „Брегово“, няма образувани опашки от чакащи автомобили.  \r\nОстава в сила забраната за преминаване на автомобили над 12 тона през прохода Петрохан. Движението по път III-1413 Грамада – Синаговци е ограничено за автомобили  над 12 т поради свлачище. Обходният маршрут е по път I-1 Дунавци – Срацимирово и по път III-141 Срацимирово – Грамада и обратно.  \r\nВъв Видин трафикът е засилен по входно изходните артерии, в централната градска част и по бул. „Панония“. \r\nАнна ЛОЗАНОВА", "date": "2019.10.24", "title": "Интензивен е трафикът по главен път Е-79 в област Видин в посока ГКПП „Дунав мост 2“"}
{"url": "http://www.focus-news.net/news/2019/10/24/2711813/mestni-izbori-2019-g-kaloyan-pargov-sofiya-tryabva-da-bade-grad-na-kulturata-i-duhovnite-tsennosti.html", "text": "София трябва да бъде град на културата и на високите духовни ценности. Това заяви лидерът на БСП - София и водач на листата Калоян Паргов на среща с над 50 културни дейци и учени, съобщиха от  Градския съвет на ПП БСП . Сред тях бяха Анжел Вагенщайн, Иван Гранитски, поетът Петър Анастасов, акад. В. Гюзелев, акад. К. Косев, акад. В.  Сгурев, чл.-кор. В. Проданов, художникът Ивайло Мирчев, прозаикът Стоян Райчевски, председателите на СБП и СБЖ Боян Ангелов и Снежана Тодорова, проф. Снежана Барова и др. \"Нашата представа за София е за град на високите технологии, за умен град, каза Калоян Паргов. - Ние знаем как да постигнем това. Ще разчитаме на БАН и на университетите, на учените, изследователите и преподавателите. Ние виждаме София и като град на културата, на високите духовни ценности. Град, който се гордее не само с миналото си, но и със съвременните си постижения, в който наследството се съхранява и развива, а не се руши и обругава. Град, в който културното многообразие е основа за всички политики\". Лидерът на БСП - София отбеляза, че е необходимо Столична община да предложи политики, насочени към научната и художествено-творческа интелигенция. \"Решението е да подпомага и да си партнира с иновативни центрове към научните и университетски институции, да подпомага работата на творческите съюзи, да съдейства за разкриването на книжарници, на киносалони, да подпомага реализацията на спектакли”, добави той.", "date": "2019.10.24", "title": "Местни избори 2019 г.: Калоян Паргов: София трябва да бъде град на културата и духовните ценности"}
{"url": "http://www.focus-news.net/news/2019/10/24/2711821/inspektoratat-kam-agentsiyata-za-sotsialno-podpomagane-e-izvarshil-proverka-po-sluchaya-za-iznasileno-momiche-ot-tsentara-za-nastanyavane-ot-semeen-tip-mechtateli.html", "text": "Агенцията за социално подпомагане (АСП) се самосезира и незабавно от Инспектората към АСП е извършена проверка по случая за изнасилено момиче от Центъра за настаняване от семеен тип за деца без увреждания (ЦНСТБУ) „Мечтатели“. Това съобщиха от пресцентъра на  АСП . Проверката показва, че децата, които са настанени в центъра, живеят при много добри условия. Създадена е и необходимата организация за качествено предоставяне на социалната услуга. Докладът ще бъде предоставен по компетентност на дирекция „Закрила на детето“ към Агенцията за социално подпомагане. Основната препоръка в документа е, че е необходимо предприемането на мерки за засилване на контрола по спазването на вътрешния ред и вечерния час от страна на настанените деца в центъра.    \r\nИнспекторатът към АСП осъществява редовен контрол чрез планови и извънредни проверки на предоставяните услуги в специализирани институции и на социални услуги в общността. От началото на 2019 г. до момента са проверени 223 социални услуги. При проверките не са открити системни нарушения. В повечето случаи предоставяните социални услуги отговарят на нормативно регламентираните стандарти. В случаите, в които са установени нарушения, Инспекторатът на АСП прави предписания и препоръки, които се изпълняват своевременно от доставчиците на съответните социални услуги.  \r\nВъв връзка със сигнала, че момиче от ЦНСТБУ „Мечтатели“ е станало жертва на сексуално насилие, е организирана среща на Координационния механизъм за взаимодействие при работа в случаи на деца, жертви на насилие или в риск от насилие и за взаимодействие при кризисна интервенция. На срещата са взети решения детето да бъде насочено към външен доставчик за ползване на социална услуга в общността, където да се работи интензивно със специалисти за преодоляване на последиците от преживяното насилие. С момичето работи активно и психолог. \r\nОт АСП призовават всички медии и граждани да подхождат с необходимото внимание и да спазват изискванията на закона при разпространяването на информация и лични данни за деца, особено в случаи на преживяно насилие, защото това вреди на бъдещето ми.", "date": "2019.10.24", "title": "Инспекторатът към Агенцията за социално подпомагане е извършил проверка по случая за изнасилено момиче от Центъра за настаняване от семеен тип „Мечтатели“"}
{"url": "http://www.focus-news.net/news/2019/10/24/2711815/plenumat-na-vss-otnovo-izleze-v-pochivka.html", "text": "Пленумът на ВСС отново излезе в почивка, предаде репортер на  Агенция \"Фокус\" . Това е третата почивка на заседанието. С това приключи шестият етап от процедурата за избор на главен прокурор. След почивката предстои присъстващите на заседанието да изразят  своите становища. Заседанието продължава вече почти 8 часа. Досега кандидатът за главен прокурор Иван Гешев отговаряше на въпроси. Изслушването и отговорите на въпроси са част от процедурата за избор на главен прокурор. Тя бе открита на 15 юли 2019 г. Иван Гешев бе предложен от членовете на Прокурорската колегия на ВСС. Други предложения за поста главен прокурор не бяха направени. Съгласно Закона за съдебната власт такива предложения можеха да правят не по-малко от трима от членовете на съответната колегия на Висшия съдебен съвет, както и министърът на правосъдието. \r\nДеница КИТАНОВА", "date": "2019.10.24", "title": "Пленумът на ВСС отново излезе в почивка"}
{"url": "http://www.focus-news.net/news/2019/10/24/2711816/chasove-nared-prodalzhava-protestat-na-orlov-most-sreshtu-kandidaturata-na-ivan-geshev-za-glaven-prokuror.html", "text": "Часове наред продължава протестът на „Орлов мост“ срещу кандидатурата на Иван Гешев за главен прокурор, предаде репортер на  Агенция „Фокус“ . Протестиращите не допускат преминаването на пътни превозни средства, с изключение на линейки. „Нашето дело е право, ние ще победим”, гласи плакат, поставен на една от опънатите на мястото шатри. Полицейското присъствие в района продължава да е засилено. Броят на протестиращите остава същият, какъвто беше и по-рано през деня.  \r\nТеодора ПАВЛОВА", "date": "2019.10.24", "title": "Часове наред продължава протестът на „Орлов мост“ срещу кандидатурата на Иван Гешев за главен прокурор"}
{"url": "http://www.focus-news.net/news/2019/10/24/2711814/daily-sabah-ankara-prodalzhava-da-si-satrudnichi-aktivno-s-moskva-za-prilaganeto-na-sdelkata-v-sochi-tvardi-vanshnoto-ministerstvo-na-turtsiya.html", "text": "Турция продължава да поддържа контакт с руските власти, във връзка с механизмите, които ще бъдат установени, като част от договорената зона за сигурност в Северна Сирия, съгласно споразумението, подписано между Москва и Анкара в Сочи, пише вестник  Daily Sabah . \r\nТова се казва в изявление на турското външно министерство. \r\n„Продължаваме да работим са нашите руски колеги във връзка с установяването и контрола на механизмите за прилагането на споразумението от Сочи“, се казва в съобщението. \r\nМинистерството продължи, като заяви, че турската армия е започнала своята хуманитарната работа, като е раздала хляб на жителите на сирийския град Тал Абияд, а мобилен лазарет на силите за сигурност предоставя медицински услуги на хората от района. \r\nТурската армия пое контрол над града от кюрдските сили на „Отрядите за народна самоотбрана“ (ОНС) и „Работническата партия на Кюрдистан“ (ПКК), обявени от Анкара за терористични организации, на 13 октомври в рамките на операция „Извор на Мира“ в Северна Сирия. Жителите на града започнаха да се завръщат по домовете си от 15 октомври, според турски източници.  \r\nКато част от усилията за нормализирането на условията за живот в района, турската армия продължава да унищожава подземните укрития и тунели на ОНС в жилищните райони на Тал Абияд.  \r\n„Засега 40 мини 227 самоделни взривни устройства бяха унищожени, за да се улесни завръщането на местните жители“, твърди външното министерство на Турция.  \r\nСпоред информация на министерството, след споразумението в Сочи петима турски военнослужещи са били ранени в атака на силите на ОНС в град Рас ал Айн. Министерството отбелязва още, че нападението е било извършено с помощта на безпилотни самолети, минохвъргачки и леко стрелково оръжие.  \r\n„Турските сили отговориха на атаките в акт на самозащита“, се казва в изявлението.  \r\nПо-рано Анкара и Москва стигнаха до споразумение за създаването на зона за сигурност близо до турската граница в Сирия. Сделката също така цели да улесни доброволното завръщане на сирийските бежанци по домовете им.  \r\n \r\n : Теодор Пенев", "date": "2019.10.24", "title": "Daily Sabah: Анкара продължава да си сътрудничи активно с Москва за прилагането на сделката в Сочи, твърди външното министерство на Турция"}
{"url": "http://www.focus-news.net/news/2019/10/24/2711822/zamestnik-ministar-verginiya-krasteva-shte-otkrie-seminar-na-tema-integrirana-rastitelna-zashtita-v-oranzheriite-v-plovdiv-na-25-oktomvri.html", "text": "Заместник-министърът на земеделието, храните и горите Вергиния Кръстева ще открие семинар на Българската асоциация на производителите на оранжерийна продукция (БАПОП) на тема „Интегрирана растителна защита в оранжериите“, който се провежда за първи път утре, 25 октомври 2019 г., (петък). Това съобщиха от пресцентъра  Министерството . \r\nСъбитието ще се проведе от 10.00 часа в зала „1 А“ в Аграрния университет в Пловдив.", "date": "2019.10.24", "title": "Заместник-министър Вергиния Кръстева ще открие семинар на тема „Интегрирана растителна защита в оранжериите“ в Пловдив на 25 октомври"}
{"url": "http://www.focus-news.net/news/2019/10/24/2711823/uvelichava-se-broyat-na-protestirashtite-sreshtu-kandidaturata-na-ivan-geshev-za-glaven-prokuror.html", "text": "Увеличава се броят на протестиращите срещу кандидатурата на Иван Гешев за главен прокурор, предаде репортер на  Агенция „Фокус“ . Към „Орлов мост“, където движението все още е спряно, се стичат все повече хора, които да изразят недоволството си от процедурата по избора на нов главен прокурор на Република България и единствена номинация за поста – именно на Иван Гешев, досегашен заместник главен прокурор на страната.  \r\nТеодора ПАВЛОВА", "date": "2019.10.24", "title": "Увеличава се броят на протестиращите срещу кандидатурата на Иван Гешев за главен прокурор"}
{"url": "http://www.focus-news.net/news/2019/10/24/2711824/pregled-na-mezhdunarodnite-novini-do-1800-chasa-agentsiya-fokus.html", "text": "Министърът на отбраната на САЩ Марк Еспър е в Брюксел, където ще разговаря със своите колеги от страните членки на НАТО, и ще ги призове да продължат борбата срещу „Исляска държава“, след края на операция „Извор на мира“, която Турция проведе в Северна Сирия, пише американският вестник  The Washington Examiner . \r\nЕспър нарече по-рано турската операция „неоправдано нахлуване в Северна Сирия“, което „излага на опасност прогреса, постигнат през последните години“. \r\nВ своя реч, Еспър говори с много различен тон от президента на САЩ Доналд Тръмп във връзка с турската операция в Северна Сирия и изтласкването на кюрдските сили от региона, които до този момент бяха съюзници на Вашингтон в борбата с „Ислямска държава“. \r\n„Турция постави всички нас в ужасна ситуация“, заяви Еспър.  \r\n„Смятам, че тази интервенция беше неоправдана“, каза още той и добави, че според него президентът на Турция Реджеп Тайип Ердоган е действал безразсъдно.  \r\n„Решението на САЩ да оттегли по-малко от 50 войници от зоната на атаката беше направено, след като на нас ни стана съвсем ясно, че Ердоган ще вземе решение да мине през границата“, каза още министърът.  \r\nТой настоя, че Вашингтон не е имал друг избор, освен да изтегли силите си от региона и отхвърли критиките, че ако американските войници бяха останали там или ако САЩ бяха заплашили Турция, това щеше да предотврати атаката срещу кюрдските сили. \r\n„Нямаше да поставя по-малко от 50 души между 15 хил. души турска армия, предшествана от турска милиция и да поставя в опасност животите на нашите млади военнослужещи“, заяви Еспър. \r\n„И всички казваха, можеше да ги заплашиш с военновъздушни (удари), или можеше да ги оставиш там. Ако бях направил това, можеше в момента да съм в ситуация, в която да се опитвам да обясня на американския народ защо съм жертвал американски войници“, добави министърът.  \r\n„Няма да използвам самолети и да предлагам да удряме съюзник от НАТО, защото това просто не е осъществимо. Щяхме да водим различна дискусия днес за бъдещето на Алианса, ако това се беше случило“, каза още Еспър.  \r\nКоментирайки обвиненията, че с действията си САЩ са оставили региона в ръцете на Турция и Русия, Еспър подчерта, че САЩ продължат да работят със „Сирийските демократични сили“ (СДС) в други части на Сирия.  \r\n„Нашето партньорство със СДС, което беше много добро и още е, беше свързано с победата над „Ислямска държава“, каза министърът.  \r\n„Нашите задължения към кюрдите бяха не да им помогнем да установят автономна кюрдска държава и да ги защитаваме от Турция. И това са само грубите трудни факти“, добави Еспър.  \r\n*** \r\n \r\n  Президентът на Сърбия Александър Вучич заяви днес, че никой не предлага на Белград нищо по косовския въпрос, освен да признае Косово в границите, признати от западните страни, предава македонската медия  “Фокус“ . \r\nПо повод информацията, че специалният представител на САЩ в преговорите между Прищина и Белград Ричърд Гренел е предложил на Вучич да признае Косово, в замяна на чуждестранни инвестиции, президентът заяви, че има положителен и добър разговор с него и няма да отговаря на предположенията, които се появяват в публичното пространство. \r\n„Никой не ни предлага нищо друго, освен да признаем независимостта на Косово в нейните граници\", каза Вучич. \r\n*** \r\n \r\n  САЩ няколко пъти са предлагали на Сърбия да признаят независимостта на Косово, а в замяна да получат чуждестранни инвестиции, пише прищинското издание  Gazeta Express . \r\nСпоред медиите в Белград, Сърбия е отхвърлила тези предложения. \r\nИнформацията гласи, че американският посланик в Германия, Ричърд Гренел, който по-късно беше назначен за специален представител на президента на САЩ Доналд Тръмп в диалога между Белград и Прищина, е призовал Сърбия и Косово да постигнат споразумение, в замяна на което и двете страни ще получат икономическа помощ. \r\nВашингтон настоява за бързо решаване на конфликта между Белград и Прищина и това се потвърждава от детайлите в трудните преговори между президента на Сърбия Александър Вучич и специалният представител Гренел.  \r\n*** \r\n \r\n  Турският президент Реджеп Тайип Ердоган отново заплаши европейските страни, че ще отвори границата на страната за стотици хиляди сирийски бежанци, предава  TACC . \r\n„Когато говоря за това, че ще отворя вратите, те (Европа) винаги изразяват възмущението си. Ще дойде времето и ще отворим вратите. Нека и вие се погрижите за стотици хиляди (бежанци)“, заяви той в своя реч в Анкара, излъчена по турския телевизионен канал  NTV . \r\nТурският лидер добави, че Европа \"има пари и сила, но всеки път, когато стотина бежанци пристигнат в Гърция“, те молят за помощ Анкара. \r\n„У нас има 4 млн. (бежанци). Ако някой счита нашата хуманитарна политика за слаба, ние няма да пропуснем да отговорим с железен юмрук“, заяви Ердоган. \r\n*** \r\n \r\n  Турция осъди позицията на Европейския парламент във връзка с операция „Извор на Мира“, която Анкара провеждаше в Северна Сирия, чиято цел според правителството в Анкара е да подсигури границата на страната от терористични елементи, предава  Аnadolu Agency . \r\nВ свое изявление, външното министерство на Турция осъди позицията на Европейския парламент. \r\n„Не сме изненадани от решението на тези, които дават място на терористи в своите парламенти постоянно“, се казва изявлението на министерството. \r\nТо идва малко след като Европейския парламент силно осъди военната операция на Анкара в Северна Сирия и призова Турция да изтегли незабавно силите си от региона.  \r\nСпоред европарламента турските действия са „нарушение на межународното право и подкопават стабилността и безопасността на целия регион“.  \r\nИзявлението на турското министерство отново подчерта, че това е операция, насочена срещу тероризма, в съответствие с клаузите на международното право за самозащита и също така с резолюциите на Съвета за сигурност на ООН.  \r\n*** \r\n \r\n  Генералният секретар на НАТО Йенс Столтенберг смята, че идеята на германския министър на отбраната Анегрет Крамп-Каренбауер да се създаде международна зона за сигурност в Северна Сирия може да бъде един от елементите за разрешаване на кризата в региона, предава  РИА Новости . \r\nВ отговор на въпрос на журналисти, как може да оцени предложението на германския министър, Столтенберг изрази задоволство, че съюзниците от НАТО отправят предложения за това „как да се създадат условия за дългосрочно политическо решение“ в региона. \r\n\"Съществуват много предизвикателства, но идеята за създаване на рамка, договорена от международната общност за разрешаване на ситуацията в Североизточна Сирия, е нещо, което министрите на отбраната ще обсъждат в преговорите. Всички съюзници подкрепят преговорите за решение на кризата. Германското предложение е един от елементите на това\", каза той преди началото на срещата на министрите от страните членки на НАТО в Брюксел. \r\nПо-рано германският министър на отбраната Анегрет Крамп-Каренбауер заяви, че ще предложи на НАТО да се създаде международна зона за сигурност в Сирия, на границата с Турция. Според министъра ситуацията в Сирия се отразява негативно на интересите на Европа и в частност на Германия по отношение на сигурността. Тя отбеляза още, че досега действията на Берлин и Брюксел са били твърде пасивни, следователно \"импулсът и политическата инициатива“ на Германия „имат смисъл\". \r\n*** \r\n \r\n  С общо 412 гласа „за“, 136 „против“ и 30 въздържали се, Европейският парламент прие резолюция в подкрепа на започването на преговори за присъединяване с Албания и Северна Македония, предава скопската медия  “Макфакс“ . \r\n\"Политиката за разширяване на Европейския съюз е най-ефективният външнополитически инструмент на Съюза и по-нататъшното разпадане на тази политика може да доведе до все по-нестабилна ситуация в непосредствена близост до ЕС\", се казва в резолюцията. \r\nВ нея Европейския парламент изразява своето разочарование от неуспеха на ЕС да започне преговори за присъединяване с Албания и Северна Македония, поради противопоставянето на Франция, Холандия и Дания. Според оценката на европарламента обаче, и двете страни са изпълнили условията за нова стъпка по пътя към европейската интеграция. \r\nПодчертава се, че това решение на последната среща на върха в Брюксел е стратегическа грешка, дискредитираща ЕС и изпращаща отрицателен сигнал до страните кандидатки във връзка с добросъседските отношения. Този ход на ЕС освен това отваря вратата за чужди влияния в региона. \r\n\"Интеграцията на страните, които изпълняват условията, помага на ЕС да запази международната си роля и да защити своите интереси. Напредъкът по пътя към ЕС също има трансформационен ефект върху самите страни кандидатки\", се казва още в текста на резолюцията. \r\nЕвропейският парламент още изразява своето съжаление, че решението на Европейския съвет да не започва преговори за присъединяване със Скопие и Тирана подкопава усилията, положени от парламента в процеса на разширяване и стратегията на Брюксел за Западните Балкани. \r\n*** \r\n \r\n  Американските сенатори и главният посланик на САЩ в Западните Балкани Матю Палмър критикуваха Брюксел за провала в разговорите с Албания и Северна Македония за започване на преговори за присъединяване на страните в Европейския съюз, като според тях това отваря врата за по-широко руско влияние в региона, предава  “Радио и телевизия на Косово” . \r\n„Даваме опция на Балканите да погледнат на запад, не да гледат обратно към Русия и изтока“, заяви сенатор Джийн Шахийн от Демократическата партия, в свое изказване.  \r\n„И когато и да се провалим в този си опит, и аз смятам, че ЕС направи това наскоро, това изпраща много силно съобщение към Западните Балкани, че не трябва да продължават с реформите и да не продължават да гледат на запад и да приемат ценностите на запада“, продължи тя.  \r\nПо-рано на срещата от високо равнище в Брюксел европейските министри не се разбраха за даването на дата за преговори за присъединяване към ЕС на Албания и Северна Македония. Това беше третият път, в който преговорите между Тирана и Скопие с Брюксел се провалят. \r\nФранция и Нидерландия бяха най-гласни в своите съмнения да отворят вратата за нови членове на Общността. Те изразиха своите съмнения за корупцията и стандартите на върховенството на закона в новите кандидати за членове.  \r\nСпециалният представител на САЩ за Западните Балкани Матю Палмър заяви пред депутати, че Държавният департамент е разочарован от решението на ЕС. \r\nСпоред него САЩ се е съгласили с ЕС през май 2019 г., че и двете страни са постигнали значителен прогрес по отношение на реформите и трябва да бъдат окуражени да продължат с тази инерция.  \r\nПалмър заяви, че бездействието на Европейския съвет дискредитира ЕС в региона и обезкуражава лидерите на страните да прилагат трудни реформи, а освен това „създава лидерска бездна, която Русия, Китай и други биха били съвсем щастливи да запълнят“. \r\n*** \r\n \r\n  Ян Маринус Вайерсма от Холандския институт за международни отношения предлага въвеждането на „двугодишно членство\" за страните от Западните Балкани в ЕС, предава македонската информационна агенция  „Макфакс“ . \r\nВайерсма счита, че трябва да се въведе различна система за мониторинг на реформите в страните-кандидатки в региона, както и да се увеличат инвестициите в тях. „Пробното членство“, съгласно думите му, ще означава, че страната-кандидат няма право да гласува, но може да присъства на заседания на ЕС и срещи на върха. \r\n„Това може да насърчи страни, които са скептично настроени към нови членове, като Франция\", заяви Вайерсма. \r\nТой също така предлага увеличени инвестиции в ЕС в страните-кандидатки. Според него повечето граждани на ЕС виждат проблем в това Турция да стане член на ЕС и това е една от причините да се противопоставят на разширяването. Според експерта преобладаващото мнение в Брюксел е, че примането на нови членове би нарушило отношенията в самия ЕС.  \r\n*** \r\n \r\n  Франция е започнала неофициални дипломатически консултации с цел да предложи привилегировано специално партньорство на отделни държави от Западните Балкани вместо пълноправно членство в Европейския съюз, съобщава бонсенският вестник  Nezavisne .  \r\nПредложението на Париж предвижда финансовата помощ, специалните договорености за достъп до европейските пазари и други предимства за страните от Западните Балкани в замяна на „мълчаливото оттегляне“ на кандидатурата им за присъединяване към Общността.  \r\nФранция е под натиск от европейските си партньори да промени позицията си по отношение на членството в ЕС на страните от Западните Балкани на срещата на върха през март догодина и да разреши на Северна Македония и Албания да започнат преговори. Според медията не е случаен фактът, че предсрочните парламентарни избори в Северна Македония са насрочени за април 2020 г. Целта е да се види дали ЕС ще одобри продължаването на предприсъединителния процес през март. \r\nНа срещата на върха през март трябва да стане ясна позицията на Брюксел за Босна и Херцеговина, при условие че дотогава е формирано правителство и бъдат предприети конкретни стъпки за изпълнение на препоръките на Европейската комисия. \r\nПрипомня се, че Германия отправи подобно предложение към Турция преди десет години, обещавайки на Анкара „привилегировано партньорство\" вместо членство, но дори и тогава ходът на Берлин бе разгледан като елегантен начин да откаже на Турция членство в ЕС. \r\nМеждувременно европейските медии изобилстват с критики към Франция, като я обвиняват, че тласка Западните Балкани в ръцете на Русия, Турция и Китай, като се отказва от разширяването на Общността.  \r\n*** \r\n \r\n  Общо 39-мата, намерени мъртви в камион край британската столица Лондон, са граждани на Китай, предава  AFP , като се позовава на медиите в Обединеното кралство. \r\nЖертвите бяха намерени в сряда в контейнер, натоварен на камион източно от Лондон, малко след пристигането на ферибота от Белгия, на което е било натоварено превозното средство.", "date": "2019.10.24", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/10/24/2711820/the-washington-examiner-espar-osadi-turskata-operatsiya-v-siriya-dokato-tramp-pohvali-rezultatite-ot-neya.html", "text": "Министърът на отбраната на САЩ Марк Еспър е в Брюксел, където ще разговаря със своите колеги от страните членки на НАТО, и ще ги призове да продължат борбата срещу „Исляска държава“, след края на операция „Извор на мира“, която Турция проведе в Северна Сирия, пише американският вестник  The Washington Examiner . \r\nЕспър нарече по-рано турската операция „неоправдано нахлуване в Северна Сирия“, което „излага на опасност прогреса, постигнат през последните години“. \r\nВ своя реч, Еспър говори с много различен тон от президента на САЩ Доналд Тръмп във връзка с турската операция в Северна Сирия и изтласкването на кюрдските сили от региона, които до този момент бяха съюзници на Вашингтон в борбата с „Ислямска държава“. \r\n„Турция постави всички нас в ужасна ситуация“, заяви Еспър.  \r\n„Смятам, че тази интервенция беше неоправдана“, каза още той и добави, че според него президентът на Турция Реджеп Тайип Ердоган е действал безразсъдно.  \r\n„Решението на САЩ да оттегли по-малко от 50 войници от зоната на атаката беше направено, след като на нас ни стана съвсем ясно, че Ердоган ще вземе решение да мине през границата“, каза още министърът.  \r\nТой настоя, че Вашингтон не е имал друг избор, освен да изтегли силите си от региона и отхвърли критиките, че ако американските войници бяха останали там или ако САЩ бяха заплашили Турция, това щеше да предотврати атаката срещу кюрдските сили. \r\n„Нямаше да поставя по-малко от 50 души между 15 хил. души турска армия, предшествана от турска милиция и да поставя в опасност животите на нашите млади военнослужещи“, заяви Еспър. \r\n„И всички казваха, можеше да ги заплашиш с военновъздушни (удари), или можеше да ги оставиш там. Ако бях направил това, можеше в момента да съм в ситуация, в която да се опитвам да обясня на американския народ защо съм жертвал американски войници“, добави министърът.  \r\n„Няма да използвам самолети и да предлагам да удряме съюзник от НАТО, защото това просто не е осъществимо. Щяхме да водим различна дискусия днес за бъдещето на Алианса, ако това се беше случило“, каза още Еспър.  \r\nКоментирайки обвиненията, че с действията си САЩ са оставили региона в ръцете на Турция и Русия, Еспър подчерта, че САЩ продължат да работят със „Сирийските демократични сили“ (СДС) в други части на Сирия.  \r\n„Нашето партньорство със СДС, което беше много добро и още е, беше свързано с победата над „Ислямска държава“, каза министърът.  \r\n„Нашите задължения към кюрдите бяха не да им помогнем да установят автономна кюрдска държава и да ги защитаваме от Турция. И това са само грубите трудни факти“, добави Еспър.  \r\n \r\n : Теодор Пенев", "date": "2019.10.24", "title": "The Washington Examiner: Еспър осъди турската операция в Сирия, докато Тръмп похвали резултатите от нея"}
{"url": "http://www.focus-news.net/news/2019/10/24/2711826/suhi-i-normalno-prohodimi-sa-patishtata-v-slivenska-oblast.html", "text": "Сухи и нормално проходими са пътищата в Сливенска област. Трафикът е интензивен, но не се образуват задръствания,  съобщиха от  Областното пътно управление . \r\nЗатворени за тежкотоварни автомобили над 10 т са целогодишно проходите Твърдишки и Вратник. Опасност от падащи камъни има по пътя Сливен – Ичера – Градец. \r\nДвижението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти за срок до 30 ноември 2019 г. Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка, които трябва да приключат до 31 октомври 2019 г. Участъците са сигнализирани с пътни знаци.", "date": "2019.10.24", "title": "Сухи и нормално проходими са пътищата в Сливенска област"}
{"url": "http://www.focus-news.net/news/2019/10/24/2711828/gd-granichna-politsiya-trafikat-e-intenziven-na-izhod-za-tovarni-avtomobili-na-gkpp-kapitan-andreevo-gkpp-lesovo-dunav-most-ruse-i-gkpp-dunav-most-vidin.html", "text": "Трафикът на ГКПП \"Капитан Андреево\" и ГКПП \"Лесово\" на границата с Турция е силно интензивен на изход за товарни автомобили, по данни към 18.00 часа. Това съобщиха от  ГД „Гранична полиция“ . Интензивен е трафикът на изход за товарни Преминаването през всички контролно-пропускателни пунктове на границите със Сърбия, Северна Македония и Гърция се осъществява нормално.", "date": "2019.10.24", "title": "ГД „Гранична полиция“: Трафикът е интензивен на изход за товарни автомобили на ГКПП \"Капитан Андреево\", ГКПП \"Лесово\", \"Дунав мост-Русе\" и ГКПП \"Дунав мост-Видин\""}
{"url": "http://www.focus-news.net/news/2019/10/24/2711825/vitrina-po-sluchay-90-godini-ot-rozhdenieto-na-yordan-radichkov-e-podredena-v-regionalna-biblioteka-mihalaki-georgiev-vidin.html", "text": "Витрина по случай 90 години от рождението на  Йордан Радичков е подредена в отдел „Читалня” на Регионална библиотека „Михалаки Георгиев” – Видин, предаде репортер на  Радио „Фокус“ – Видин . Йордан Радичков е роден на 24 октомври 1929 г. в с. Калиманица, Монтанско. През 1947 г. завършва гимназия в Берковица. Той е писател, драматург, сценарист. Радичков е един от малкото представители на магическия реализъм в българската литература. Във витрината в негова чест са изложени литературно-критически материали за творчеството му и библиография. По-известни книги на Йордан Радичков са: „Свирепо настроение“ (1965), „Барутен буквар“ (1969), „Ние, врабчетата“ (1968), „Малка северна сага“ (1980), „Верблюд“ (1984).  \r\nРадичков е удостоен с много отличия и награди, както в България, така и в чужбина. Сред тях са международна италианска награда „Гринцане кавур“ за белетристика (1984), Кралския шведски орден „Полярна звезда“ (1988), голяма награда за литература „Добри Чинтулов“ (1980), награда „Аскеер“ (1996) за цялостен принос в развитието на театралното изкуство, национална литературна награда „Петко Славейков“ (1998), Голяма награда за литература на Софийския университет (2001), орден „Стара планина“ първа степен за цялостен принос в българската култура, Държавната награда „Св. Паисий Хилендарски“.", "date": "2019.10.24", "title": "Витрина по случай 90 години от рождението на Йордан Радичков е подредена в Регионална библиотека „Михалаки Георгиев“ – Видин"}
{"url": "http://www.focus-news.net/news/2019/10/24/2711829/slovashkiyat-vanshen-ministar-zayavi-pred-balgarskiya-vitseprezident-podkrepa-za-otpadaneto-na-monitoringa.html", "text": "Европейското бъдеще на страните от Западните Балкани, сигурността и миграционната криза, излизането на Великобритания от Европейския съюз бяха основни теми на разговора на „Дондуков“ 2 между вицепрезидента Илияна Йотова и словашкият министър на външните работи и европейските въпроси Мирослав Лайчак. Това съобщиха от  прессекретариата на държавния глава . \r\nДвамата бяха категорични, че присъединяването на Република Северна Македония и Албания към ЕС е изключително важно за стабилността на региона. Като сериозна стратегическа грешка определиха отлагането на началото на преговорите за двете страни. \r\nМинистър Лайчак подчерта последователната подкрепа на Словашката република за присъединяването на България към Шенген, еврозоната и Организацията за икономическо сътрудничество и развитие. \r\nВицепрезидентът поиска подкрепата на Словакия в Европейския съвет за прекратяването на Механизма за сътрудничество и проверка към България, на който преди дни Европейската комисия препоръча да се сложи край. Словашкият външен министър заяви такава готовност, като изтъкна последователната подкрепа на Словакия и по този въпрос. Илияна Йотова подчерта неефективността на мониторинга и изтъкна необходимостта от общи критерии за всички страни членки, по които да се оценява върховенството на закона. \r\nОбщо беше мнението, че системата на международните отношения е в криза и се рушат общоприети правила. Днес не се чува достатъчно гласът на Европейския съюз, категорични бяха българският вицепрезидент и словашкият първи дипломат. „Бяхме свикнали с мира и реда и се оказахме неподготвени за кризите, които ни връхлетяха“, посочи Илияна Йотова. Вицепрезидентът очаква нова енергия от европейските институции и държавите членки за решаване на проблемите и повече самочувствие за сериозни действия на международната сцена. „Европа липсва на Балканите, липсва в Африка и в Близкия изток“, отбеляза Илияна Йотова. \r\nПо време на срещата бяха изтъкнати традиционно доброто сътрудничество между България и Словакия и приятелските отношения между двата народа. Обсъдени бяха контактите в сферата на образованието и иновациите. \r\nВицепрезидентът Йотова благодари на словашкия външен министър за грижата на Словакия за Българското средно училище „Христо Ботев“ и Българския културен институт. Преди година вицепрезидентът беше на посещение в Словашката република, където беше гост на 70-ия юбилей на училището, което се радва на голям авторитет в словашкото общество и привлича не само български деца.", "date": "2019.10.24", "title": "Словашкият външен министър заяви пред българския вицепрезидент подкрепа за отпадането на мониторинга"}
{"url": "http://www.focus-news.net/news/2019/10/24/2711834/mvnr-balgariya-i-slovakiya-shte-rabotyat-po-savmestni-proekti-po-liniya-na-pomoshtta-za-razvitie.html", "text": "Вицепремиерът и министър на външните работи Екатерина Захариева и министърът на външните работи и европейските въпроси на Словакия Мирослав Лайчак се договориха двете страни да обменят опит и да работят заедно по проекти, свързани с помощта за развитие, включително на Западните Балкани и страните от Източно партньорство. Това съобщиха от пресцентъра на  Министерство на външните работи . Екатерина Захариева и Мирослав Лайчак, който е на посещение у нас, подписаха днес Меморандум за разбирателство в областта на международното сътрудничество и развитие между българското МВнР и  \r\nМинистерството на външните работи и европейските въпроси на Словакия. Външният ни министър подчерта добрия български опит в тази сфера. „България има традиционни познания и добри проекти във всички страни от Западните Балкани и Източното партньорство. Набелязахме и други държави и региони, където да работим заедно“, заяви Екатерина Захариева. За 2019 г., например, по линия на помощта за развитие България подпомага финансово 9 страни от Западните Балкани и Източното партньорство като предоставя общо 3 485 028 млн. лв. безвъзмездна помощ по различни проекти, свързани с образованието, науката, културата, социалната интеграция и гражданското общество. „Надявам се, че подписаният меморандум ще ни помогне да задълбочим сътрудничеството между нашите страни в още една сфера“, коментира Мирослав Лайчак. Меморандумът предвижда България и Словакия да обменят опит и да работят заедно по проекти в 6-те страни от Западните Балкани, в страните от Източно партньорство - Армения, Грузия, Молдова, Украйна, в Африка – Етиопия, Кения, Нигерия, в Близкия изток – Ирак, Йордания, Ливан, Сирия, както и в Афганистан в Централна Азия. Двамата министри бяха единодушни в оценката си, че между България и Словакия – за 25 г. двустранни отношения, няма открити въпроси, двете страни имат близки позиции по важни европейски въпроси, сред които общия бюджет, разширяването, визията за бъдещето на ЕС. И Екатерина Захариева, и Мирослав Лайчак изразиха разочарованието си от липсата на решение на Европейския съвет за начало на преговори за присъединяване към ЕС на Република Северна Македония и Албания. „Смятам, че това ще доведе до нестабилност в региона. Евроинтеграцията е най-силният двигател за реформи. Притеснявам се, че това ще забави реформите, включително и в държавите, които вече водят преговори – Сърбия и Черна гора. Много се надявам, че на форума в Загреб, така както се разбраха и лидерите на последния Европейски съвет, все пак държавите, които са скептични, ще променят позициите си и ще разберат, че няма друга алтернатива освен страните от Западните Балкани да станат членове на ЕС“, заяви Екатерина Захариева. Мирослав Лайчак изрази надежда, че тази стратегическа грешка на  Европейския съвет ще бъде поправена. \r\nСловашкият външен министър потвърди подкрепата на Братислава за усилията на България да се присъедини към Еврозоната, Шенген, както и да стане член на Организацията за икономическо сътрудничество и развитие. Лайчак освен това изрази пълна подкрепа за България да бъде прекратен Механизмът за сътрудничество и проверка. „Този механизъм трябва да бъде спрян, защото България е изпълнила всички критерии“, заяви словашкият външен министър. \r\nЕкатерина Захариева и Мирослав Лайчак се договориха добрата база в двустранните отношения да бъде използвана за допълнително разширяване на сътрудничеството, включително в сферите на автомобилостроенето, новите технологии, образованието. „Бихме искали да организираме и бизнес среща между индустриалните ни камари, за да може България да представи 11-те си индустриални зони“, каза министър Захариева.  \r\nДвустранният стокообмен за 2018 г. възлиза на 725 милиона евро. За първите шест месеца на тази година той е отбелязал ръст с повече от 25 на сто в сравнение със същия период на миналата година като е достигнал 422 млн. евро. \r\nМирослав Лайчак отбеляза и увеличаващия се интерес на словашките туристи към България, която е една от любимите им дестинации. Повече от 100 000 словаци са посетили България миналата година.   \r\nТова е първото посещение на Мирослав Лайчак у нас като министър на външните работи и европейските въпроси на Словакия. Той е започнал дипломатическата си кариера преди около 30 години у нас като стажант в посолството на тогавашна Чехословакия.", "date": "2019.10.24", "title": "МВнР: България и Словакия ще работят по съвместни проекти по линия на помощта за развитие"}
{"url": "http://www.focus-news.net/news/2019/10/24/2711831/lozan-panov-vks-dneshniyat-izbor-e-klyuchov-za-badeshteto-na-stranata-ni-kato-pravova-darzhava-shte-glasuvam-protiv-kandidaturata-na-geshev.html", "text": "Днешният избор е ключов за бъдещето на страната ни като правова държава, ще гласувам против кандидатурата на Гешев. Това каза председателят на ВКС Лозан Панов в становище по време на изслушването на кандидата за гл. прокурор Иван Гешев пред Пленума на ВСС, предаде репортер на  Агенция „Фокус“ . „Ще започна за авторитарно-тоталитарният модел на прокуратурата. Неглижирането на необходимостта от цялостната проямна и устройство на прокуратурата от страна политическата класа, доведе до поредния избор на главен прокурор, който през следващите 7 години ще разполага с неограничена власт“, заяви още председателят на ВКС. „Днешният избор е ключов за бъдещето на страната ни като правова държава“, посочи Панов. Той припомни, че съществената роля законодателят е разпоредил на държавният глава. „Липсата на състезателност в тази процедура ни лиши от възможността да се запознаем с концептуалната визия за развитието на прокуратурата и на други кандидати“, каза още Панов. По думите му на фона на единодушното решение на Прокорорската колегия, още по-смущаващи са идентичните становища на различни структури на прокуратурите в цялата страна.  \r\nСпоред него подкрепата от цялата страна е изглеждала като добре координирана пиар акция, а не спонтанен акт. Кой и как предложи на членовете на Прокурорска колегия на ВСС г-н Гешев за кандидат за главен прокурор. По какви критерии е преценено, че той е най-достойният професионалист“, допълни още Панов.  Той уточни, че прави впечатление, че прокуртурата се е активизирала с акции. „Моят фаворит е опитът за държавен преврат“, допълни още Панов. Според него кандидатът има нисък праг на търпимост към критиките към него. Лозан Панов заяви, че могат да бъдат направени изводи, въпреки оскъдната информация за професионалните качества на Иван Гешев. \"Не е изложена мотивация дали е обсъджана информация относно качествените резултати, постигнати в практическата му дейност\", уточни още Панов.  \r\nДеница КИТАНОВА", "date": "2019.10.24", "title": "Лозан Панов, ВКС: Днешният избор е ключов за бъдещето на страната ни като правова държава- ще гласувам против кандидатурата на Гешев"}
{"url": "http://www.focus-news.net/news/2019/10/24/2711836/varnenskata-hudozhnichka-tereza-zikovska-otbelyazva-tvorcheski-yubiley-s-izlozhba-tsvetni-sledi.html", "text": "Варненската художничка Тереза Зиковска отбелязва творчески юбилей с изложба „Цветни следи“, предаде репортер на  Радио „Фокус“ – Варна . 20 години творчество празнува художничка Тереза Зиковска в Градската художествена галерия (ГХГ) във Варна, в която са показани избрани живописни картини в ретроспективната изложба „Цветни следи“. Представен е и ретроспективен каталог, който отразява художествените постижения на Тереза Зиковска през годините. \r\nЕнергичната варненска художничка е завършила средното си образование в ССХУ по приложни изкуства в София. Дипломира се в Националната художествена академия в София в класа проф. Васил Овчаров и проф. Вихрони Попнеделев. От 1999 до 2006 г. Преподава като асистент по живопис във Варненския свободен университет. Представя своята живопис в 26 самостоятелни изложби  в България и в чужбина. Творческата и биография включва и редица участия в колективни проекти като Биеналето на визуалните изкуства „Август в изкуството“ във Варна, Проект „Градините на цар Фердинанд“, представен в Братислава и ГХГ „Борис Георгиев“ - Варна, Балканско квадринале на живописта, Стара Загора, проектът „Експресионизмът – вечният танц на живота“, Норвегия. \r\nДесислава ВАСИЛЕВА", "date": "2019.10.24", "title": "Варненската художничка Тереза Зиковска  отбелязва  творчески юбилей с изложба „Цветни следи“"}
{"url": "http://www.focus-news.net/news/2019/10/24/2711832/gl-prokuror-sotir-tsatsarov-shte-podkrepya-kandidaturata-na-ivan-geshev-za-glaven-prokuror-zashtoto-znam-kak-raboti-i-che-ne-se-ogana-v-nay-tezhkoto-vreme.html", "text": "Ще подкрепя кандидатурата на Иван Гешев за главен прокурор, защото знам как работи и че не се огъна в най-тежкото време. Това каза гл. прокурор Сотир Цацаров по време на изслушването на кандидата за поста главен прокурор Иван Гешев пред Пленума на ВСС, предаде репортер на  Агенция \"Фокус\" . \"Няколко думи за кандидата. Аз ще подкрепя този кандидат. Ще го подкрепя не защото очаквам от Иван Гешев благодарност. Ще бъда съвсем откровен. Ако аз очаквам Иван Гешев заради подкрепата си за неговата кандидатура, по същите виждания на стоящия от мен би следвало да очаквам благодарност за него за същата подкрепа, която оказах за неговата кандидатура. Аз не я очаквам от никого. Ще подкрепя този кандидат, защото знам как той работи. Знам, че той не се огъна в най-тежкото време. Ще го подкрепя, защото знам какво е отношението към колегите му\", каза още Цазаров.  \r\nДеница КИТАНОВА", "date": "2019.10.24", "title": "Гл. прокурор Сотир Цацаров: Ще подкрепя кандидатурата на Иван Гешев за главен прокурор, защото знам как работи и че не се огъна в най-тежкото време"}
{"url": "http://www.focus-news.net/news/2019/10/24/2711833/gl-prokuror-sotir-tsatsarov-doshlo-e-vreme-v-koeto-nachelo-na-prokuraturata-tryabva-da-zastane-prokuror.html", "text": "Дошло е време, в което начело на прокуратурата трябва да застане прокурор. Това каза гл. прокурор Сотир Цацаров по време на изслушването на кандидата за поста главен прокурор Иван Гешев пред Пленума на ВСС, предаде репортер на  Агенция \"Фокус\" . „Мина времето, когато начело на прокуратурата трябваше да застане адвокат. Мина времето, в което начело на прокуратурата трябваше да застане съветник на президента и професор по право. Тогава доцент. Мина времето, в което начело на прокуратура трябваше да застане наказателен съдия“, заяви още Цацаров.  \r\nДеница КИТАНОВА", "date": "2019.10.24", "title": "Гл. прокурор Сотир Цацаров: Дошло е време, в което начело на прокуратурата трябва да застане прокурор"}
{"url": "http://www.focus-news.net/news/2019/10/24/2711830/ria-novosti-germanskiyat-ministar-na-otbranata-obsadi-situatsiyata-v-siriya-s-turskiya-si-kolega-na-sreshtata-na-nato-v-bryuksel.html", "text": "Германският министър на отбраната Анегрет Крамп-Каренбауер проведе отделен разговор с турския си колега Хулуси Акар за ситуацията в Сирия в кулоарите на срещата между представители на страните членки на НАТО, предава  РИА Новости . \r\nТова заявиха представители на Берлин в НАТО пред репортери. \r\n\"Министърът на отбраната се срещна с турския си колега Хулуси Акар в кулоарите на срещата на НАТО, за да обсъди ситуацията в Северна Сирия\", заявиха те, без да уточняват резултата от този разговор. \r\nПо-рано германският министър проведе двустранна среща с ръководителят на Пентагона Марк Еспър. \r\nПреди това Крамп-Каренбауер обяви, че ще предложи пред НАТО да се създаде международна зона за сигурност в Сирия, на границата с Турция. Според министъра ситуацията в Сирия се отразява негативно на интересите на Европа и в частност на Германия по отношение на сигурността. Тя отбеляза още, че досега действията на Берлин и Брюксел са били твърде пасивни, следователно \"импулсът и политическата инициатива\" на Германия \"имат смисъл\". По-късно Крамп-Каренбауер поясни, че е говорила за мисия под егидата на ООН. \r\n \r\n : Теодор Пенев", "date": "2019.10.24", "title": "РИА Новости: Германският министър на отбраната обсъди ситуацията в Сирия с турския си колега на срещата на НАТО в Брюксел"}
{"url": "http://www.focus-news.net/news/2019/10/24/2711835/gl-prokuror-sotir-tsatsarov-edna-chast-ot-protestirashtite-protestirat-po-lichno-ubezhdenie-a-zad-drugata-chast-ima-gnusna-politicheska-igra.html", "text": "Една част от протестиращите протестират по лично убеждение, а зад другата част има гнусна политическа игра. Това каза гл. прокурор Сотир Цацаров по време на изслушването на кандидата за поста главен прокурор Иван Гешев пред Пленума на ВСС, предаде репортер на  Агенция \"Фокус\" .Цацаров раздели протестиращите на две категории. „Едната са хора, които протестират по свое лично убеждение. Те имат пълнто право на това, защото са свободни български граждани. Никой не може да ги накара да харесват Гешев. Никой не може да ме накара да харесвам Панов. Зад другата част на тези протести има гнусна, политическа игра“, каза още Цацаров. Според него тези, които протестират по съвест трябва да бъдат уважени. Той посочи, че Лозан Панов говори, като човек, чията процедура е протекла кристално чисто, и при пълна прозрачност.  „Говори като човек, който я е наблюдавал отстрани. Поради тази причина има всичките основания да съди нейните негативи и негативите на процедурата по принцип. Аз бих задал въпроса по какво тази процедура се отличава от процедурата, когато бе избран председателя на ВКС. По какво тази процедура се отличава по предните? Тук не изключвам и тази, при която съм избран аз. Нямало е процедура или подобен случай, в който подобна написана реч да не се е чела. Колегата Панов разчита на времето. Оставаме все по-малко хора, които знаем как протече неговата процедура“, допълни още Цацаров.  \r\nТой посочи, че няма да каже какво друго се е случило по време на избора на Лозан Панов в една друга сграда. „Няма да го кажа не, защото уважавам Лозан Панов, няма да го кажа, защото уважавам ВКС, съда, уважавам неговия председател – длъжността председател на ВКС“, допълни още Цацаров.  \r\nДеница КИТАНОВА", "date": "2019.10.24", "title": "Гл. прокурор Сотир Цацаров: Една част от протестиращите протестират по лично убеждение, а зад другата част има гнусна политическа игра"}
{"url": "http://www.focus-news.net/news/2019/10/24/2711827/tass-nato-otbelyaza-namalyavane-na-nasilieto-v-severna-siriya.html", "text": "НАТО вижда напредък в Сирия и отбелязва намаляване на насилието в североизточната част на страната, след турската операция, но ситуацията все още е много крехка, предава  TACC . \r\nТова заяви генералният секретар на Алианса Йенс Столтенберг при пристигането си в Брюксел за срещата на министрите на отбраната на страните от НАТО. \r\n„Обнадеждава ни фактът, че през последните дни наблюдаваме значително намаляване на насилието. На тази основа трябва да работим за устойчиво политическо решение на кризата в Сирия. Ситуацията все още е нестабилна, но поне виждаме известен напредък“, каза той. \r\nПо-рано на пресконференция в Брюксел, Столтенберг отказа да даде оценка на споразуменията между Русия и Турция за нормализиране на ситуацията в Сирия и подчерта, че намаляването на насилието в региона „е резултат от споразуменията между Турция и САЩ“. \r\nСтолтенберг заяви, че НАТО няма намерение да провежда мироопазваща операция в Сирия, и смята, че подобна мисия трябва да бъде проведена с разрешението на ООН. \r\n\"НАТО не присъства в Сирия. Алиансът все още не е получил призиви за провеждане на операция в Североизточна Сирия. Доколкото разбирам, предложението на германския министър на отбраната е мироопазваща мисия, за която е необходимо решение на ООН\", каза той.  \r\n\"Трябва да обсъдим подробно това предложение преди да бъде взето решение“, заяви още Столтенберг. \r\nСтолтенберг също отбеляза, че НАТО все пак обмисля инициативата на Берлин за изпращане на многонационални мироопазващи сили в Североизточна Сирия, като според него това би бил един от елементите на бъдещото политическо решение на конфликта в региона. \r\n\"Всички страни от НАТО подкрепят политическо, договорено решение на кризата и германското предложение е един от елементите на такова решение“, подчерта Столтенберг. \r\n„Добре е страните от НАТО, в случая Германия, да представят предложения и идеи как да продължим напред и как да се създадат условия за дългосрочно политическо решение. Разбира се, има много предизвикателства, има много трудности. Идеята за създаване на механизъм, договорен от международната общност за решаване на ситуацията в Североизточна Сирия, е това, което министрите на отбраната ще обсъдят днес\", добави той. \r\nПо-рано германският министър на отбраната Анегрет Крамп-Каренбауер предложи създаването на зона за сигурност, контролирана от международни сили в Северна Сирия, на границата с Турция с участието на Москва и Анкара. \r\n \r\n : Теодор Пенев", "date": "2019.10.24", "title": "ТАСС: НАТО отбеляза намаляване на насилието в Северна Сирия"}
{"url": "http://www.focus-news.net/news/2019/10/24/2711855/andrey-kovachev-enp-evrointegratsiyata-na-zapadnite-balkani-zavisi-ot-darzhavite-i-es.html", "text": "Евроинтеграцията на Западните Балкани зависи от самите държави и от капацитета на Европейски съюз да ги приеме. Става въпрос за шест страни, чието присъединяване към Европейския съюз е от геополитическа важност за общността. Това каза за обзорното предаване „Това е България“ на  Радио „Фокус“  евродепутатът от ЕНП Андрей Ковачев. По думите му трябва страните да решат дали искат да станат част от Европейския съюз. „Аз съм много скептичен по т.нар. „Мини Шенген“ или някакви вътрешни договорки, в които Сърбия е лидер на тези страни и под нейна шапка Албания, Косово и Северна Македония да правят малък БеНеЛюкс, а още по-малко Сърбия да влиза в Евразийския съюз. Те са суверенна страна, но няма как да си и в Евразийския съюз, и в Европейския съюз. Трябва да решат къде искат да ходят“, заяви Ковачев. Евродепутатът допълни още, че в Брюксел възприемат логиката за приема на страните от Западните Балкани в евросъюза, но взимането на решения става бавно. Андрей Ковачев коментира още, че се надява евроинтеграцията на страните от Западните Балкани да се случи в следващото десетилетие. \r\nЦоня СЪБЧЕВА", "date": "2019.10.24", "title": "Андрей Ковачев, ЕНП: Евроинтеграцията на Западните Балкани зависи от държавите и ЕС"}
{"url": "http://www.focus-news.net/news/2019/10/24/2711858/spetsialisti-sa-razyasnili-pred-uchenitsi-ot-smolyan-temite-trafik-na-hora-i-opasno-selfi.html", "text": "Специалисти са изнесли лекции пред ученици от три училища в Смолян по темите „Трафик на хора“ и „Опасно селфи“. Това съобщиха от пресцентъра на  Община Смолян . Инициативата е на Местната комисия за борба с противообществените прояви на малолетни и непълнолетни (МКБППМН) в Община Смолян. В проявата са участвали зам.-председателят на Местната комисия за борба с трафика на хора в Пловдив Таня Иванова, секретарят на МКБППМН в Община Пловдив Виктория Кацарова и други. Експертите са разясняили актуалните теми пред учениците от СУ „Св. Кирил и Методий“, ЕГ „Иван Вазов“ и ПГИ „Карл Маркс“. \r\nПроведена е и работна среща с членовете и обществените възпитатели към МКБППМН - Смолян, с участието на представители на Регионалното управление на образованието, Областната администрация и Община Смолян. Обсъдени са добрите практики в работата на трите комисии. Презентиран е и проектът „Движение, сигурна среда за децата“, разработен от Община Пловдив.", "date": "2019.10.24", "title": "Специалисти са разяснили пред ученици от Смолян темите „Трафик на хора“ и „Опасно селфи“"}
{"url": "http://www.focus-news.net/news/2019/10/24/2711859/iliyan-terziev-ksb-zaedno-mozhem-da-se-protivopostavim-na-sivata-ikonomika.html", "text": "Заедно можем да се противопоставим на сивата икономика. Това каза председателят на УС на Камарата на строителите в България Илиян Терзиев по време на провеждащия се Годишен бал на КСБ, предаде репортер на  Агенция „Фокус“ . Той поздрави колегите си в навечерието на Празника на строителите с добре дошли. „Най-голямото събитие, което Камарата организира толкова много години, е тържеството по повод Деня на строителя. Навремето с настъпването на зимата е идвал и краят на активния строителен сезон. Днес обаче времената са различни и възможностите пред строителния бранш се променят. Традицията остава: в края на октомври оценяваме постигнатото. През 2019 година направихме много, преодоляхме предизвикателства и продължаваме напред“, посочи той.  \r\nТеодора ПАВЛОВА", "date": "2019.10.24", "title": "Илиян Терзиев, КСБ:  Заедно можем да се противопоставим на сивата икономика"}
{"url": "http://www.focus-news.net/news/2019/10/24/2711853/s-20-glasa-plenumat-na-vss-izbra-ivan-geshev-za-glaven-prokuror.html", "text": "Пленумът на ВСС избра Иван Гешев за главен прокурор,  предаде репортер на  Агенция \"Фокус\" .   \r\nПо закон решението за избор на главен прокурор трябва да вземе Пленумът на Висшия съдебен съвет. То се счита за прието, когато се гласува с мнозинство не по-малко от седемнадесет гласа от членовете с явно гласуване. В избора участваха 24 магистрати. „За“ кандидатурата на Гешев гласуваха 20 магистрати, „против“ –4 и „въздържали се“ -0, с което тя бе приета.  \r\nПредстои кандидатурата му да бъде утвърдена с указ от президента Румен Радев. Държавният глава е този, който назначава и освобождава главния прокурор. Конституцията на Република България повелява, че президентът не може да откаже назначаването или освобождаването на главен прокурор при повторно направено предложение. Разпоредбите на основния закон в държавата отреждат на главния прокурор мандат от 7 години без право на повторно избиране. Съгласно Конституцията главният прокурор е този, който осъществява надзор за законност и методическо ръководство върху дейността на всички прокурори. \r\nДеница КИТАНОВА", "date": "2019.10.24", "title": "С 20  гласа пленумът на ВСС избра Иван Гешев за главен прокурор"}
{"url": "http://www.focus-news.net/news/2019/10/24/2711860/makfaks-makedoniya-severna-makedoniya-ne-e-sama-po-patya-kam-reformite-v-otbranata-smyata-predstavitel-na-nato.html", "text": "Министърът на отбраната на Северна Македония Радмила Шекеринска се срещна с помощник-генералния секретар на НАТО за отбранителна политика и планиране Патрик Търнър, който е я е уверил, че страната не е сама по пътя към реформите в отбраната, предава скопската медия  ”Макфакс . \r\nПо време на срещата на министрите на отбраната на страните членки на НАТО в Брюксел, малко преди да се срещне с Търнър, Шекеринска увери присъстващите на събитието, че страната остава ангажирана със стратегически цели, като членството в Алианса.  \r\n\"Северна Македония остава ангажирана със стратегически цели като членството в НАТО и затова ние сме изцяло съсредоточени върху реформата в отбраната\", каза министърът на срещата. \r\nШекеринска добави, че ангажиментът на страната да увеличи разходите си за отбрана с 0,2% годишно до необходимите 2% от БВП на стрната до 2024 г. се реализира. \r\nПомощник-генералният секретар Търнър е изразил от своя страна задоволството си, че Северна Македония скоро ще бъде приета като държава членка. \r\nТой подчерта, че страната не е сама по пътя на реформите и че НАТО ще продължи да оказва пълната си подкрепа за тези процеси. Търнър информира още, че НАТО следи всички реформи в областта на отбраната, включително растежа на бюджета за отбрана, особено като се има предвид, че страната е в процес на определяне на нов набор от цели, като бъдеща пълноправна държава членка. \r\n \r\n : Теодор Пенев", "date": "2019.10.24", "title": "„Макфакс“ (Македония): Северна Македония не е сама по пътя към реформите в отбраната, смята представител на НАТО"}
{"url": "http://www.focus-news.net/news/2019/10/24/2711837/london-evening-standard-kabinetat-na-boris-dzhonsan-e-razdelen-po-otnoshenie-na-provezhdaneto-na-predsrochni-izbori-vav-velikobritaniya.html", "text": "Кабинетът на министър-председателя на Великобритания Борис Джонсън изглежда разделен по отношение на решението дали да поиска предсрочни избори, в случай, че Европейския съюз отговори положително на молбата за отсрочка на Брекзит или вместо това да се опита да прокара споразумението с Брюксел през парламента, пише вестник  London Evening Standard . \r\nПремиерът предупреди, че ще се опита да прокара предложението за предсрочни избори, ако се окаже принуден да приеме дълга отсрочка за Брекзит, която вероятно ще отложи излизането на Великобритания от структурите на ЕС до 2020 г. \r\nПравителството отхвърли предположенията, че има разделение сред министрите и съветниците на премиера за това дали Джонсън трябва да предприеме подобен ход.  \r\nСпоред информацията главният съветник на Джонсън, Доминик Къмингс е един от привържениците на предсрочни избори.  \r\nНо държавният секретар на Северна Ирландия Джулиан Смит според източници твърди, че все още е възможно сделката да бъде ратифицирана от парламента, въпреки провала на Джонсън да стори това в Камарата на общините по-рано. \r\nИма страхове сред членовете на Консервативната партия за това, че ако се проведат ранни избори, преди Великобритания да напусне ЕС, това ще е в услуга на ръководителя на „Партия „Брекзит“ Найджъл Фараж.  \r\nДори и ако Джонсън реши да подкрепи провеждането на избори, няма гаранция, че инициативата му ще успее. Според британското законодателство той ще има нужда от подкрепата на две трети от парламента, за да бъдат проведени предсрочни избори, което означава, че той ще има нужда от гласовете на Лейбъристката партия.  \r\nДжереми Корбин, ръководителят на лейбъристите заяви по-рано, че е готов да участва в нови избори, веднага след като се увери, че Джонсън няма да изведе страната от ЕС без сделка.  \r\nВъпреки това в партията той има широка опозиция, във време, в което не се очаква тя да получи голяма подкрепа от гласоподавателите.  \r\nМакар да има други варианти за провеждането на избори, като например Консрвативната партия да гласува вот на недоверие срещу собственото си правителство, за което ще имат нужда от обикновено мнозинство в парламента, този метод също ще срещне трудности. \r\nВсяко решение ще трябва да изчака до 25 октомври, когато европейските лидери окончателно ще вземат решение дали и до кога ще подкрепят отсрочка за Брекзит. \r\nПредполага се, че ЕС ще се съгласи на забавяне на процедурата до края на януари 2020 г., с възможност Великобритания да напусне преди това, ако парламентът в Лондон одобри сделката за Брекзит по-рано от този срок. \r\nПодобен ход би бил в съответствие с искането, което Джонсън беше принуден от парламента да отправи към Брюксел по силата на „Закона на Бен“, след като неговата сделка не беше одобрена от Камарата по-рано.  \r\nТози подход се радва на подкрепа от страна на ключови фигури в ЕС, като например германският канцлер Ангела Меркел или премиерът на Ирландия Лео Варадкар. Въпреки това според информацията френският президент Еманюел Макрон ще настоява за много по-кратка отсрочка – до средата на ноември.  \r\nАко Брюксел не стигне до консенсус, ще трябва да се проведе спешно събрание на европейските лидери. \r\nОтсрочка до ноември би била в услуга на Джонсън, който информира председателя на Европейския съвет Доналд Туск, че не желае да забавя Брекзит повече. \r\nТуск по-рано призова европейските лидери да приемат искането на Лондон за отсрочка, след като депутатите в Обединеното кралство отхвърлиха опита на Джонсън „бързо“ да прокара сделката през парламента по-рано.  \r\nБританският премиер заяви преди това, че може да задейства процедурата за излизане от ЕС без сделка, след като депутатите отказаха да подкрепят предложението му за тридневен график за дебати за Брекзит в Камарата на представителите. \r\n \r\n : Теодор Пенев", "date": "2019.10.24", "title": "London Evening Standard: Кабинетът на Борис Джонсън е разделен по отношение на провеждането на предсрочни избори във Великобритания"}
{"url": "http://www.focus-news.net/news/2019/10/24/2711862/mestni-izbori-2019-predizbornata-kampaniya-na-kandatite-za-kmet-i-obshtinski-savetnitsi-ot-pp-gerb-pazardzhik-beshe-ofitsialno-zakrita-tazi-vecher.html", "text": "Предизборната кампания на кандидата за кмет на Община Пазарджик, кандидатите за общински съветници и кметове на населени места от ПП ГЕРБ бе официално закрита тази вечер, предаде репортер на  Радио „Фокус“ – Пазарджик . В препълнената зала на театъра в Пазарджик на вниманието на обществеността бе представена кандидатурата за инж. Иван Панайотов за кмет на Община Пазарджик. В обръщението си той подчерта, че по време на предизборната си обиколка в Общината той и неговите кандидати за общински съветници са убеждавали, дискутирали, разяснявали  своята програма за промяна на модела на управление в Пазарджик. „Много от хората, с които разговаряхме, сами бяха убедени в това, виждайки негативните последици от досегашното управление. Аз и моят екип се опитахме да дадем ясни отговори на въпросите за бъдещето на Пазарджик да предначертаем пътя на финансовото, икономическото, инфраструктурното и културно развитие на общината“, уточни Панайотов. На вниманието на обществеността бяха представени и кандидати за общински съветници, които са представители на различни възрасти и професии, доказани професионалисти и млади хора с опит и мотивация за промяна. Областният координатор на ПП ГЕРБ в Пазарджик Найден Шопов призова хората чрез вота си в неделя да кажат „НЕ“ на купуването на гласове и практиката на корупция и безхаберие на предишното управление. „Убеден съм,че пазарджиклии ще покажат своята мъдрост и разум, че вече са претеглили всички кандидати и са избрали най-добрия, най-честния, най-почтения и най-кадърния, а това е кандидатът на ГЕРБ инженер Иван Панайотов“, допълни Шопов. \r\nПП ГЕРБ в Община Пазарджик издигна и 14 кандидати за кметове на селата Мало Конаре, Алеко Константиново, Априлци, Братаница, Говедаре, Ивайло, Овчеполци, Росен, Хаджиево, Црънча, Юнаците, Огняново, Гелеменово  и Звъничево.  Специални гости на заключителната предизборна среща в Пазарджик бяха и  Даниела Дариткова, народен представител от ГЕРБ  и председател на парламентарната група на народните представители от ГЕРБ в Народното събрание, Лозана Василева – зам.-министър на земеделието храните и водите  и Николай Павлов –зам.-министър на младежта и спорта.  Поздравителен адрес бе изпратен и от Александър Йорданов от СДС , в който се заявява подкрепата към настоящите кандидати. Пред препълнената зала от симпатизанти Даниела Дариткова застана зад кандидатурата на инж. Иван Панайотов за кмет на Община Пазарджик. \"Нашата сила е, че сме близо до хората, чуваме техния глас и носим отговорност. Тази отговорност  ни дава право да искаме вашето доверие, да търсим справедливост. Затова справедливо е в Пазарджик най-голямата политическа партия да има свой кандидат за кмет и се надяваме да получи вашата подкрепа защото той ще донесе промяната\", бе категорична Дариткова. \r\nВъв фоайето на театъра бе обособена и фен зона, където симпатизантите можеха да си направят снимка с кандидатите и специалните гости. \r\nАлбена ЖИЛЕКОВА", "date": "2019.10.24", "title": "Местни избори 2019: Предизборната кампания на кандатите  за кмет и общински съветници от ПП ГЕРБ - Пазарджик беше официално закрита тази вечер"}
{"url": "http://www.focus-news.net/news/2019/10/24/2711861/andrey-kovachev-enp-razocharovashto-e-nezapochvaneto-na-pregovori-sas-skopie-i-tirana-no-evrointegratsiyata-e-dvuposochna-ulitsa.html", "text": "Разочароваща е позицията на Европейския съвет за незапочване на преговори със Северна Македония и Албания, но евроинтеграцията е двупосочна улица и всеки трябва да свърши своята работа. Това каза за обзорното предаване „Това е България“ на  Радио „Фокус“  евродепутатът Андрей Ковачев. Според него и двете страни имат какво още да направят. Той коментира и връзката между европейската интеграция, историята и отношенията между България и Северна Македония. „Не може интеграцията да бъде зависима само от един лидер, а другите – ако дойде на власт опозицията в Република Северна Македония, например, да поставят под въпрос общата история с България, както е записано в Договора за добросъседство. Той трябва да бъде изпълнен. На партньорите ни в ЕС стана ясно, че има проблем с дискретната манипулация на историята. В представянето пред ЕП изразих учудване, че всеки път историческата справедливост трябва да бъде постигана само чрез натиск отвън или чрез „моркова“, наречен членство в ЕС. Същото важи и за Косово и Сърбия“, обясни Ковачев. Той каза още, че никой друг в ЕП, освен Франция, не подкрепя формулата за привилегированото партньорство на отделни държави от Западните Балкани.   \r\nЦоня СЪБЧЕВА", "date": "2019.10.24", "title": "Андрей Ковачев, ЕНП: Разочароващо е незапочването на преговори със Скопие и Тирана, но евроинтеграцията е двупосочна улица"}
{"url": "http://www.focus-news.net/news/2019/10/24/2711857/protestirashtite-v-podkrepa-na-ivan-geshev-skandiraha-pobeda-sled-novinata-ot-glasuvaneto-na-plenuma-na-vss.html", "text": "Протестиращите в подкрепа на Иван Гешев скандираха \"Победа\" след новината от гласуването на Пленума на ВСС, предаде репортер на  Агенция \"Фокус\" . Повече от 12 часа протестиращите скандират в подкрепа за Гешев. Полицейското присъствие все още е засилено, а ул. \"Екзарх Йосиф\" продължава да бъде блокирана.  \r\nБояна МАРКОВА", "date": "2019.10.24", "title": "Протестиращите в подкрепа на Иван Гешев скандираха \"Победа\" след новината от гласуването на Пленума на ВСС"}
{"url": "http://www.focus-news.net/news/2019/10/24/2711864/mayk-pens-sasht-iskat-satrudnichestvo-s-kitay-a-ne-konfontatsiya.html", "text": "САЩ не искат конфронтация с Китай, а взаимодействие по редица въпроси, включително икономиката, контрола над оръжията, премахването на ядрените оръжия от  Корейския полуостров и спазването на санкциите срещу Иран, заяви вицепрезидентът на САЩ Майк Пенс, предава  RИА Новости . \r\n\"Не търсим конфронтация с Китай, търсим сътрудничество на различни нива, включително икономическо и военно сътрудничество (...) Не се опитваме да спрем развитието на Китай. Искаме конструктивни отношения с китайските лидери\", заяви вицепрезидентът. \r\n\"Китай и САЩ също ще продължат да работят заедно за постигане на сигурна, цялостна и неотменима денуклеаризация на Северна Корея. Бихме искали и да имаме по-задълбочено сътрудничество в областта на контрола над оръжията и спазването на американските санкции в Персийския залив\", каза Пенс. \r\n \r\n : Теодор Пенев", "date": "2019.10.24", "title": "Майк Пенс: САЩ искат сътрудничество с Китай, а не конфонтация"}
{"url": "http://www.focus-news.net/news/2019/10/24/2711856/s-vazglasi-mafiyata-van-protestirashtite-na-orlov-most-posreshtnaha-novinata-za-izbiraneto-na-ivan-geshev-za-glaven-prokuror.html", "text": "С възгласи \"мафията вън\" протестиращите на \"Орлов мост\" посрещнаха новината за избирането на Иван Гешев за главен прокурор, предаде репортер на  Агенция \"Фокус\" . Протестиращите заявиха, че оттук нататък всяка вечер ще се провеждат протести до оставка на Иван Гешев. Протестиращите огласиха \"Орлов мост\" с викове \"Гешев е позор\". Част от организаторите призовават да се съберат още хора.  \r\nТеодора ПАТРОНОВА", "date": "2019.10.24", "title": "С възгласи \"мафията вън\" протестиращите на \"Орлов мост\" посрещнаха новината за избирането на Иван Гешев за главен прокурор"}
{"url": "http://www.focus-news.net/news/2019/10/24/2711866/predsedatelyat-na-api-georgi-terziyski-vrachi-nagradata-v-kategoriyata-malki-stroiteli-vtora-grupa-stroezhi-ot-transportnata-infrastruktura.html", "text": "Председателят на Управителния съвет на Агенция „Пътна инфраструктура” Георги Терзийски връчи наградата в Категорията „Малки строители: втора група, строежи от транспортната инфраструктура“ по време на Годишния бал на Камарата на строителите в България, предаде репортер на  Агенция „Фокус“ . „За мен наистина е чест да връча наградата в тази категория. Мисля, че в АПИ сме се убедили, че в строителството няма малки, големи и средни строители, а има добри строители и не чак толкова добри. Убеден съм, че родените по-късно ще оценят вашите постижения, труд и усилия. Бъдете здрави вие, вашите семейства и служители“, посочи той. Победител в категорията са „Автомагистрали София“ ЕООД.  \r\nТеодора ПАВЛОВА", "date": "2019.10.24", "title": "Председателят на АПИ Георги Терзийски връчи наградата в Категорията „Малки строители: втора група, строежи от транспортната инфраструктура“"}
{"url": "http://www.focus-news.net/news/2019/10/24/2711854/prof-aleksandar-marinov-politolog-ako-ivan-geshev-bade-izbran-za-glaven-prokuror-ne-znachi-che-sas-sigurnost-shte-bade-poslushnik.html", "text": "Ако Иван Гешев бъде избран за главен прокурор това не значи, че той със сигурност ще бъде послушник на хората, които са играли някаква роля при избирането му. Tова каза за обзорното предаване „Това е България“ на  Радио „Фокус“  политологът проф. Александър Маринов. По думите му в миналото сме имали включително и главни прокурори, които са имали различна от очакваната линия на поведение. Според проф. Маринов дори и след избора на този главен прокурор, проблемите в системата ще останат. „Системните проблеми остават. Една част от тях не зависят от главния прокурор, който и да е той. Дори и той да се придържа строго към закона, една част от проблемите съществуват и едва ли ще бъдат премахнати толкова лесно. Иначе може да има напрежение, ползване на тази ситуация, възможно е в началото да имаме развитие по сценария, който някои привиждат. Това би било недалновидно и опасно намерение, защото предназначението на прокуратурата е да се бори с истинските престъпници, а не с конкурентите или политическите опоненти“, добави политологът. \r\nЦоня СЪБЧЕВА", "date": "2019.10.24", "title": "Проф. Александър Маринов, политолог: Ако Иван Гешев бъде избран за главен прокурор не значи, че със сигурност ще бъде послушник"}
{"url": "http://www.focus-news.net/news/2019/10/24/2711865/gl-prokuror-sotir-tsatsarov-nezabavnoto-izprashtane-na-reshenieto-na-plenuma-na-vss-za-glaven-prokuror-na-darzhavniya-glava-ne-go-angazhira-sas-srok.html", "text": "Незабавното изпращане на решението на Пленума на ВСС за главен прокурор на държавния глава не го ангажира със срок. Това каза главният прокурор Сотир Цацаров по време на брифинг, предаде репортер на  Агенция \"Фокус\" . \"Незабавното изпращане на решението е разпоредба от Закона за съдебната власт. То не ангажира президента на републиката със срок. То е задължение на ВСС още утре да изпрати решението си на г-н Радев\", посочи Цацаров. На въпрос как неговата професионална кариера ще продължи оттук нататък, Цацаров отговори: \"Първо, смисълът на живота не е един мандат.  \r\nЦацаров посочи, че животът продължава и след мандата. \"Ще живея\", каза той. \r\nДеница КИТАНОВА", "date": "2019.10.24", "title": "Гл. прокурор Сотир Цацаров: Незабавното изпращане на решението на Пленума на ВСС за главен прокурор на държавния глава не го ангажира със срок"}
{"url": "http://www.focus-news.net/news/2019/10/24/2711871/plemennitsata-na-chudomir-liliya-dimitrova-predstavi-v-kazanlak-poslednata-si-kniga-zabraveni-stranitsi-ot-semeyniya-arhiv.html", "text": "Лилия Димитрова - внучка на Георги Христов Чорбаджийски, един от създателите на патриотичното Дружество на запасните подофицери в Казанлък, и племенница на писателя, художник и хуморист Димитър Чорбаджийски – Чудомир, представи в града последната си книга – „Забравени страници от семейния архив”, предаде кореспондент на  Радио „Фокус” . Събитието бе съпътствано с фотоизложба от семейните албуми, които племенницата на Чудомир пази. Книгата бе представена от Мариета Станева от Националния военноисторически музей. \r\nЛилия Димитрова е работила като учителка, завършила е и „Богословие” във Великотърновския университет. Автор е на книги със стихове, с детски пиеси, пътеписи, краеведски изследвания. Преди 4 години, по случай своя 80-и рожден ден, тя представи книгата си „България над всичко”, посветена на Дружеството на запасните подофицери в Казанлък. \r\nПредставянето на книгата бе организирано от Литературно-художествен музей „Чудомир” и Музея на фотографията.  \r\nСлавяна ГАЙДАРОВА", "date": "2019.10.24", "title": "Племенницата на Чудомир Лилия Димитрова представи в Казанлък последната си книга – „Забравени страници от семейния архив”"}
{"url": "http://www.focus-news.net/news/2019/10/24/2711872/vazstanoveno-e-dvizhenieto-po-ul-ekzarh-yosif-v-sofiya.html", "text": "Пуснато е движението по ул. \"Екзарх Йосиф\", предаде репортер на  Агенция \"Фокус\" . Движението бе блокирано повече от 11 часа заради протеста в подкрепа на избора на Иван Гешев за главен прокурор.  \r\nБояна МАРКОВА", "date": "2019.10.24", "title": "Възстановено е движението по ул. \"Екзарх Йосиф\" в София"}
{"url": "http://www.focus-news.net/news/2019/10/24/2711863/ivan-geshev-smyatam-che-prezidentat-shte-izpalni-v-tsyalost-pravomoshtiyata-si-po-konstitutsiya-ne-se-samnyavam-che-izborat-shte-e-negov-a-ne-pod-vanshen-natisk.html", "text": "Смятам, че президентът ще изпълни в цялост правомощията, които са му вменени по Конституция, не се съмнявам, че изборът ще е негов, а не под външен натиск. Това каза избраният от Пленума на ВСС за главен прокурор Иван Гешев по време на брифинг, предаде репортер на  Агенция \"Фокус\" . Във връзка с протестите и в отговор на въпрос дали му харесва лозунга \"Гешев - шериф\", той отговори: \"Дали ми харесва или не ми харесва, е въпрос на лично усещане. Това са неща, които обективно се случват. Нямам представа кои са тези, които ме подкрепят. Нямам никакви отношения с тях\", посочи още Гешев. Той посочи, че няма отношение и с тези, които са срещу него. По думите му единствената разграничителна линия е дали спазваш закона или не. \"Всеки има право на мнение\".  \r\n\"Аз не знам дали ще бъда главен прокурор\", коментира Гешев и обясни, че процедурата не е приключила.  \r\nЗа изслушването си Гешев каза следното: \"Аз благодаря на съдия Шекерджиев за коректното и искрено мнение. Аз не споделям неговите аргументи, не смятам, че е прав, но уважавам неговото становище, той спомена и други колеги съдии, които споделят това становище, и ще се постарая да го опровергая и да докажа, че е извършил правилна преценка. Не уважавам мнението на един друг съдия, който не се аргументира. Той прочете предварително написана реч без да вдигне глава от листовете. Отделно, че не вдигна глава от листовете. Това означава едно, че това е предварително подготвено и изслушването за него няма никакво значение. Това за мен не е признак на безпристрастност\", посочи още Гешев за Лозан Панов.  \r\nДеница КИТАНОВА", "date": "2019.10.24", "title": "Иван Гешев: Смятам, че президентът ще изпълни в цялост правомощията си по Конституция, не се съмнявам, че изборът ще е негов, а не под външен натиск"}
{"url": "http://www.focus-news.net/news/2019/10/24/2711868/mestni-izbori-2019-rumen-petkov-abv-kandidatat-za-kmet-na-kazanlashkoto-selo-enina-dimitrina-doncheva-shte-ima-nashata-podkrepa-za-realizirane-na-prioritetite-v-svoyata-rabota.html", "text": "Убеден съм, че здравият, силният избор, който ще даде енергия и персепктива е с N 14, за кандидата за кмет на село Енина от ПП АБВ Димитрина Дончева, каза по време на предизборна среща председателят на АБВ Румен Петков, който представи кандидатът за кмет и кандидатите за общински съветници от партията в предстоящите избори, предаде кореспондент на  Радио „Фокус” . Петков подчерта, че гласуването за Димитрина Дончева, ще бъде гласуване за бъдещето, „Тя носи в себеси енергия, подреденост. Нейната ангажираност е нещо, което заслужава да бъде видяно и подкрепено”, посочи Петков.  \r\nПредседателят на АБВ призова хората да гласуват за Димитрина Дончева, за която изборът за Енина, работата за Енина е въпрос на принадлежност. „Ние, българите, преди 11 века сме нацията, която е казала, че Родина се пише с главна буква. Ние, българите, сме казали, че Роден край е в единствено число, а това има чувство на принадлежност, чувство на общност. Димитрина Дончева много ярко символизира това чувство на принадлежност. Тя ще има нашата подкрепа в трите много важни аспекта за бъдещата и работа, ако бъде избрана за кмет на Енина - създаването на усещане за сигурност на жителите на селото, възстановяването на пенсионерския клуб, където хората ще се чувстват спокойни и ще знаят, че кметът на селото има отношение, и създаването на условия за израстването на децата и младите хора”, отбеляза Румен Петков и изрази своята категорична подкрепа за съхраняване и доразвиване на стадиона и мотопистата в селото. \r\nКандидатът за кмет на село Енина, община Казанлък, Димитрина Дончева заяви своите приоритети като кандидат за кмет на селото. Сред тях са единение на всички държавни, общински и обществени институции за доброто на Енина, създаването на силен екип – от млади и възрастни, от хора със специални нужди, от строители, който да работи за селото, монтиране на видеонаблюдение в цялото село. Изграждане на места за отдих, осигуряване на условия за репетиции на формациите на местното читалище „Братство”, справяне с проблема с недостига на вода в Енина, подобряване на инфраструктурата, изграждане на пешеходни мостове на реката, която преминава през Енина, различни инициативи за децата и младежите на селото за приобщаване към традиционните български ценности. „Ще организирам повече събития, свързани със съхраняване на традициите, защото те сплотяват хората”, отбеляза тя. \r\nДимитрина Дончева е родена в Стара Загора, а от 22 години живее в село Енина. Омъжена е, с две деца.  \r\nПред жителите ба селото бяха представени и кандидатите за общински съветници от ПП АБВ. \r\n„27 октомври е много важна дата, пред избор сме изправени всички”, каза в заключение председателят на АБВ Румен Петков. На читалищната библиотека в Енина той подари една от последните книги на Любомир Левчев - „Но преди да остарея”, обещавайки да дообогати нейния фонд с още издания. \r\nАБВ подкрепя кандидата за кмет, трети мандат на община Казанлък, Галина Стоянова.  \r\nСлавяна ГАЙДАРОВА", "date": "2019.10.24", "title": "Местни избори 2019: Румен Петков, АБВ: Кандидатът за кмет на казанлъшкото село Енина Димитрина Дончева ще има нашата подкрепа за реализиране на приоритетите в своята работа"}
{"url": "http://www.focus-news.net/news/2019/10/24/2711873/23-godishen-mazh-e-postradal-pri-katastrofa-na-patya-plovdiv-pazardzhik.html", "text": "23-годишен мъж е пострадал при катастрофа на пътя Пловдив-Пазарджик. Това съобщи за  Радио \"Фокус\" - Пловдив  говорителят на Областната дирекция на МВР. Сигналът за пътния инцидент е от 18.50 часа. По първоначални данни \"Сеат\" с 24-годишен водач предприел изпреварване, навлязъл в насрещната лента и е ударил БМВ с 23-годишен шофьор. Младежът е изваден от колата с помощта на специализирана техника на пожарната. Откаран е в болница. Взета му е кръвна проба. 24-годишният е тестван с дрегер, резултатът е отрицателен. За приключване на огледа на местопроизшествието, движението е спряно в участъка между кръговите кръстовища на Ортахан и 6-ти километър. На място са полицейски екипи. \r\nТони МИХАЙЛОВ", "date": "2019.10.24", "title": "23-годишен мъж е пострадал при катастрофа на пътя Пловдив-Пазарджик"}
{"url": "http://www.focus-news.net/news/2019/10/24/2711869/zapochnaha-da-se-razotivat-hora-ot-protesta-sreshtu-izbiraneto-na-geshev-za-glaven-prokuror.html", "text": "Част от множеството на протеста срещу избора на Гешев за главен прокурор започна да се разотива, предаде репортер на  Агенция Фокус . Голяма част от хората все още са на протеста. Протестът протича мирно, няма произшествия.  \r\nТеодора ПАТРОНОВА", "date": "2019.10.24", "title": "Започнаха да се разотиват хора от протеста срещу избирането на Гешев за главен прокурор"}
{"url": "http://www.focus-news.net/news/2019/10/24/2711874/tacc-stoltenberg-zayavi-che-razpadaneto-na-dogovora-za-nerazprostranenie-na-raketi-s-malak-i-sreden-obseg-e-prichina-nato-da-uvelichi-voenniya-si-byudzhet.html", "text": "Разпадането на Договора за ракети със среден и по-малък обсег (ДРСМО) е допълнителен аргумент за увеличаване на разходите за отбрана на страните от НАТО, заяви генералният секретар на НАТО Йенс Столтенберг на пресконференция,  предава  TACC . \r\nТой заяви това след края на първия ден от срещата на министрите на отбраната на Алианса в Брюксел. \r\n\"Прекратяването на действието на ДРСМО е допълнителен аргумент за увеличаване на разходите за отбрана,\" каза Столтенберг. \r\n \r\n \r\n : Теодор Пенев", "date": "2019.10.24", "title": "TACC: Столтенберг заяви, че разпадането на договора за неразпространение на ракети с малък и среден обсег е причина НАТО да увеличи военния си бюджет"}
{"url": "http://www.focus-news.net/news/2019/10/24/2711875/pozhar-na-teritoriyata-na-rumaniya-e-prichinil-zadimyavane-i-nepriyatna-mirizma-v-ruse.html", "text": "Пожар на територията на Румъния е причинил задимяване и неприятна миризма в Русе в късния следобед. Това съобщиха от  Областната администрация  във връзка с получени множество сигнали от граждани. \r\nПо данни на Регионалната дирекция за пожарна безопасност и защита на населението на територията на община Русе няма констатирани огнища, които да са причинители на така създалата се ситуация. От страна на експерти от Регионалната инспекция по околната среда и водите е направено заснемане, от което е видно, че димният облак е от територията на Румъния. Установена е връзка с Гюргевския окръжен инспекторат за извънредни ситуации „Влашка“, като снимковият материал им е изпратен с оглед подпомагане и максимално бърза локализация на огнището.  \r\nПолучена е обратна информация от страна на Окръжен инспекторат за извънредни ситуации „Влашка“ в Гюргево, че става дума за запалено стърнище на изток от град Гюргево, на терен, отдалечен от населено място.", "date": "2019.10.24", "title": "Пожар на територията на Румъния е причинил задимяване и неприятна миризма в Русе"}
{"url": "http://www.focus-news.net/news/2019/10/24/2711878/mestni-izbori-2019-kandidatat-za-kmet-na-obshtina-peshtera-ot-koalitsiya-bsp-za-balgariya-yordan-mladenov-zakri-predizbornata-si-kampaniya.html", "text": "Кандидатът за кмет на община Пещера от Коалиция „БСП за България“ – Йордан Младенов закри предизборната си кампания, предаде репортер на  Радио „Фокус“ – Пазарджик . На централния площад в града се събраха стотици граждани и гости. Специални гости бяха Костадин Паскалев – кмет на община Благоевград в периода 1995 до 2001г и от 2007 до 2011г вицепремиер и министър на Регионалното развитие и благоустройството в кабинета на Симеон Сакскобурготски, Георги Петърнейчев – три мандата кмет на община Пещера, народен представител от БСП в 41-то Народно събрание,  зам.-министър по транспорта по тройната на Тройната коалиция и почетен гражданин на Пещера,  проф. Петър Кавлакав – специалист по лицево-челюстна хирургия и почетен гражданин на Пещера, доц. Д-р Георги Йорданов – народен представител от БСП, димитър Илиев – автомобилен състезател – осемкратен шампион в българския рали шампионат, един от тримата българи, печелили „Рали България“. Йордан Младенов се обърна към присъстващите като отбеляза, че в продължение на няколко седмици е провел много срещи в предприятия, училища, детски градини, културни институции. „През изминалите дни имах възможността да се  срещна и да разговарям със стотици хора, които живеят и работят в община Пещера и селата Радилово и Капитан Димитриево. Те поставиха своите проблеми, а аз имах възможността да им предложа конкретни решения. Всички искаме градът ни да бъде по-чист, по-светъл, по-зелен, да се полагат грижи за нашите деца, да дишаме свеж въздух, без миризми, да живеем спокойно, да имаме сигурни работни места и домове. Всички ние искаме децата ни да учат в модерни детски градини и училища, да спортуват на нови площадки, на имат къде да прекарват спокойно и смислено свободното си време. Искаме улиците ни да са без дупки, да има ред при паркирането на автомобилите в града, да влизаме спокойно и без пречки в сградата на нашата община, а там да получаваме внимание, бързо и компетентно обслужване. Вашите желания са и наши, те са целите, които се стремим да постигнем. Аз и моят екип поехме конкретни ангажименти към вас и ще работим с цялата си енергия и воля, за да ги изпълним. Всички ние сме тук, за да заявим своята воля за промяна, за да кажем ясно, че искаме по-добър живот за хората в община Пещера.“, каза Младенов. Георги Петърнейчев, подкрепи кандидата за кмет и заяви, че това е човекът, който може да реши проблемите на Пещера. Костадин Паскалев каза, че тук вижда екип, който стои зад Младенов и, който ще работи отговорно и почтено. Представена бе листата от 21 кандидати за съветници в община Пещера. Програмата продължи с изпълнения на фолклорната група от село Радилово.  \r\nВаня НИКОЛОВА", "date": "2019.10.24", "title": "Местни избори 2019: Кандидатът за кмет на община Пещера от Коалиция „БСП за България“ – Йордан Младенов, закри предизборната си кампания"}
{"url": "http://www.focus-news.net/news/2019/10/24/2711877/predstoyashti-mezhdunarodni-sabitiya-za-25-oktomvri-agentsiya-fokus.html", "text": "Посланиците на страните членки в ЕС решават за предоставянето на Великобритания на отсрочка за Брекзит. \r\n*** \r\n \r\n  Среща на Движението на необвързаните държави. \r\n*** \r\n \r\n  Новоизбраният парламент провежда първото си заседание.  \r\n*** \r\n \r\n  Министерството на финансите на САЩ публикува резултатите за фискалната 2019 г. \r\n*** \r\n \r\n  Нови антиправителствени протести.", "date": "2019.10.24", "title": "Предстоящи международни събития за 25 октомври (Агенция „Фокус“)"}
{"url": "http://www.focus-news.net/news/2019/10/24/2711867/priklyuchi-protestat-v-zashtita-za-ivan-geshev-predstoi-da-bade-pusnato-dvizhenieto-po-ul-ekzarh-yosif.html", "text": "Приключи протестът в защита на Иван Гешев, предстои да бъде пуснато движението по ул. \"Екзарх Йосиф\".Това предаде репортер за  Агенция \"Фокус\" . Протестът продължи 12 часа. Недоволството се провеждаше пред сградата на ВСС, докато тече заседанието за изслушване на главен прокурор Иван Гешев.  През целия протест полицейско присъствие беше засилено, а протестиращите скандираха в подкрепа за Гешев. Те носеха плакати с надписи \"Гешев подкрепа\", \"Гешев достойният главен прокурор\" и други.  \r\nБояна МАРКОВА", "date": "2019.10.24", "title": "Приключи протестът в защита за Иван Гешев, предстои да бъде пуснато движението по ул. ,,Екзарх Йосиф\""}
{"url": "http://www.focus-news.net/news/2019/10/24/2711880/anadolu-agency-turtsiya-otsenyava-rolyata-na-sarbiya-za-stabilnostta-v-regiona.html", "text": "Турция оценява ролята на Сърбия за мира и стабилността на Балканите, заяви ръководителят на Комисията за външните работи в парламента в Анкара Волкан Бозкър, предава  Anadolu Agency . \r\nТой се срещна със своя сръбски колега Зарко Обрадович в турската столица. Бозкър заяви, че Анкара е доволна от прогреса, който Сърбия е постигнала във всички аспекти. \r\n„Оценяваме важността на ролята на Сърбия в поддържането на мира и стабилността на Балканите“, заяви Бозкър. Той добави, че е „важно да имаме такава приятелска страна“ в региона. \r\nСпоред турски данни, търговията между Белград и Анкара възлиза на над милиард евро, което е значителен напредък от преди две години, когато стойността й е била около 800 млн.  \r\nОбрадович от своя страна заяви, че Белград счита Турция за влиятелна и важна страна в региона, а правителството на Сърбия оценява инвестициите от Анкара в страната.  \r\n \r\n : Теодор Пенев", "date": "2019.10.24", "title": "Anadolu Agency: Турция оценява ролята на Сърбия за стабилността в региона"}
{"url": "http://www.focus-news.net/news/2019/10/24/2711876/mvnr-golyam-gorski-pozhar-gori-v-okrag-sonoma-severna-kaliforniya-nyama-postradali-balgarski-grazhdani.html", "text": "Голям горски пожар, който заплашва близко намиращите се до огнището населени места, е регистриран в окръг Сонома, Северна Калифорния в САЩ. Пожарът бушува на около 150 км северно от Сан Франциско. Вече са издадени заповеди за задължителна евакуация на населението в района му. Това съобщиха от пресцентъра на  Министерството на външните работи  (МВнР). До момента няма официални данни за пострадали български граждани.  \r\n\"Умоляваме българските граждани, които живеят в района на пожара, да изпълняват указанията на местните власти за задължителна и препоръчителна евакуация. Поради високите температури и силните ветрове се очакват още горски пожари\", посочиха още от Министерството. \r\nГенералното консулство (ГК) в Лос Анджелис следи ситуацията и ще информира своевременно при промяна на ситуацията.  \r\nПри необходимост от съдействие българските граждани могат да се обадят на телефоните на ГК Лос Анджелис: +1 310 478 6700, телефон за спешни случаи извън работно време: +1 310-437-3606.", "date": "2019.10.24", "title": "МВнР: Голям горски пожар гори в окръг Сонома, Северна Калифорния, няма пострадали български граждани"}
{"url": "http://www.focus-news.net/news/2019/10/24/2711879/nimh-utre-shte-bade-slanchevo-s-maksimalni-temperaturi-mezhdu-22-i-27-gradusa.html", "text": "Утре ще бъде слънчево с максимални температури между 22 и 27 градуса. Това съобщи за Агенция „Фокус“ дежурният синоптик Мартин Славчев от Националния институт по метеорология и хидрология. През нощта над по-голямата част от страната ще бъде ясно и почти тихо. След полунощ  на места по поречието на Дунав и в Източна България ще има ниска слоеста облачност или мъгла и там сутрешните температури ще са по-високи. В останалата част от България минималните температури ще са предимно между 4° и 9°. Утре ще бъде слънчево. Преди обяд на места в източните райони все още ще има ниска слоеста облачност или мъгла. Максималните температури, в повечето райони, ще бъдат между 22° и 27°.Атмосферното налягане е и ще се задържи по-високо от средното за октомври. \r\nПреди обяд по Черноморието  ще има ниска облачност или мъгла, а след обяд ще бъде слънчево и ще духа бриз. Максималните температури ще са между 18° и 21°. Температурата на морската вода е около 20°. Вълнението на морето ще бъде 1-2 бала. \r\nНад планините ще бъде слънчево. Ще духа умерен вятър от север-североизток. Максималната температура на височина 1200 метра ще е около 19°, на 2000 метра - около 14°. \r\n През почивните дни и в началото на следващата седмица съществена промяна на времето не се очаква. Ще остане топло за сезона, в повечето райони - и слънчево, на места в низините в източната половина от страната и по поречието на Дунав в часовете след полунощ и преди обяд ще има ниска облачност или мъгла. В събота и неделя ще бъде почти тихо, а дневните температури ще са с градус-два по-ниски. В понеделник в Дунавската равнина ще се появи слаб северозападен вятър и разкъсана висока облачност. Преобладаващите максимални температури отново ще са между 22° и 27°. Минималните най-често ще бъдат между 6° и 11°, по-високи по Черноморието.", "date": "2019.10.24", "title": "НИМХ: Утре ще бъде слънчево с максимални температури между 22 и 27 градуса"}
{"url": "http://www.focus-news.net/news/2019/10/24/2711882/v-peshtera-shte-se-provede-kragla-masa-posvetena-na-sotsialnoto-predpriemachestvo.html", "text": "В Центъра за административно обслужване на Община Пещера ще се проведе кръгла маса за представяне на социалната икономика и социалното предприемачество на 29 октомври, съобщиха от  Общината . Проявата е  във връзка с изпълнение на Административен договор за предоставяне на безвъзмездна финансова помощ по проект „Подкрепа за осигуряване на заетост, социална и професионална интеграция на лица от рискови групи чрез социално предприятие в община Пещера“, финансиран по процедура „Развитие на социалното предприемачество“ на Оперативна програма „Развитие на човешките ресурси” 2014-2020 г.  \r\nПостигнатите резултати от изпълнението на проекта от Община Пещера и социалния ефект от реализираните дейности ще бъдат представени на заключителна пресконференция от 11.00 ч. на 31 октомври 2019 г. в заседателната зала на Община Пещера, ул.„Дойранска епопея“ №17. Общата стойност на безвъзмездната финансова помощ по проекта е в размер на 376 488.57 лв., а продължителността му е 17 месеца.", "date": "2019.10.24", "title": "В Пещера ще се проведе кръгла маса, посветена на социалното предприемачество"}
{"url": "http://www.focus-news.net/news/2019/10/24/2711870/the-guardian-boris-dzhonsan-se-otkaza-ot-plana-si-za-brekzit-do-31-oktomvri-i-shte-iska-predsrochni-izbori.html", "text": "Премиерът на Великобритания Борис Джонсън се отказа от плана си да изведе страната от структурите на Европейския съюз до 31 октомври и вместо това ще се опита да убеди депутатите да подкрепят провеждането на общи избори на 12 декември, пише лондонското издание  Тhe Guardian . \r\nПремиерът е написал писмо до лидера на опозиционната Лейбъристка партия Джереми Корбин, в което казва, че ще даде на парламента още една възможност да разгледа сделката за Брекзит, която Джонсън постигна с Брюксел, за да „осъществят Брекзит“ до 6 ноември.  \r\nНо в същото време той ще внесе предложение на 28 октомври, в което ще иска от депутатите да одобрят провеждането на предсрочни общи избори. Народните представители ще гласуват предложението му в същия ден.  \r\nВ своето писмо, Джонсън пише на Корбин, че изборите ще помогнат на страната да осъществи Брекзит и да „продължи напред“. \r\n„Избори на 12 декември ще позволят на новия парламент и правителство да встъпят в длъжност до Коледа. Ако спечеля мнозинство по времето на тези избори, ще ратифицираме новата чудесна сделка, която договорих и ще осъществим Брекзит до януари, и страната ще може да продължи напред“, се казва в писмото на премиера. \r\nПо-рано Джонсън твърдеше, че ще изчака потвърждение от страна на другите 27 страни членки на ЕС във връзка с отсрочката за Брекзит, която той неохотно поиска по-рано, преди да измисли следващия си ход. \r\nТой изпрати писмо до Брюксел, в което поиска отсрочка за Брекзит, както беше принуден от „Закона на Бен“, след като депутатите отхвърлиха опита му да получи бързо одобрение на сделката с ЕС, навреме за поставения краен срок от 31 октомври.  \r\nПредложението му за нови избори обаче ще трябва да получи подкрепата на две трети от Камарата на общините, или с други думи общо поне 434 депутати. \r\nЛейбъристите по-рано изразиха своята подкрепа за избори, но само след като бъде потвърдена отсрочката за Брекзит, което трябва да се случи на 25 октомври.  \r\nДжонсън заяви по-рано, че ще преговаря с парламента, за да получи подкрепа за предсрочен вот. \r\n„Начинът да осъществим Брекзит е да бъдем разумни с парламента и да им кажем, че ако те наистина искат още време да разучат тази прекрасна сделка, могат да го получат, но ще трябва да се съгласят с провеждането на общи избори на 12 декември и това е начинът да върим напред, защото този парламент функционира от дълго време без мнозинство“, заяви Джонсън. \r\n„Това е отказ да осъществим Брекзит. Невъзможно е да прокараме законодателството. Време е, честно казано, опозицията да събере смелост да се предложи (...) на нашият общ шеф, който е Великобритания“, добави още Джонсън.  \r\nПо-рано той се срещна с кабинета си, част от който, включително секретарят на Северна Ирландия Джулиан Смит, не би искал да подкрепи идеята за провеждането на избори, преди страната да е напуснала окончателно ЕС.  \r\nНо някои от неговите колеги, включително финансовият министър Саджид Джавид, се страхуват, че подкрепата за партията може бързо да се стопи и бързи избори са най-доброто решение за Консервативната партия.  \r\nНякои лейбъристки депутати обаче може да не желаят да подкрепят предсрочен вот, дори и ако ръководството на партията го подкрепи, понеже се надяват вместо това да бъде проведен нов референдум за Брекзит. \r\n \r\n : Теодор Пенев", "date": "2019.10.24", "title": "The Guardian: Борис Джонсън се отказа от плана си за Брекзит до 31 октомври и ще иска предсрочни избори"}
{"url": "http://www.focus-news.net/news/2019/10/24/2711881/izlozhba-megalitni-kultovi-pametnitsi-ot-balkano-anatoliyskiya-region-be-otkrita-v-yuzu-neofit-rilski-v-blagoevgrad.html", "text": "17 фото пана бяха представени в рамките на изложбата „Мегалитни култови паметници от Балкано-Анатолийския регион“, която бе представена в Югозападен университет (ЮЗУ) „Неофит Рилски“-Благоевград. Това съобщиха от  висшето учебно заведение . Събитието, което е в рамките на Националния студентски фестивал на изкуствата, бе открито  от гл. ас. д-р Антон Генов. Приветствие към участниците отправи заместник-деканът на Факултета по изкуствата проф. д-р Иванка Влаева-Стоянова.  \r\nИзложбата представя част от най-новите открития на Университетския научноизследователски център за древни европейски и източносредиземноморски култури. Показани бяха в сравнителен план редица мегалитни и скално-изсечени паметници от двете страни на проливите. Направеното от изследователския екип сравнително проучване дава възможност за разкриване на нови факти около функциите и ролята на този тип култови паметници в живота на древните култури в изследвания регион.  \r\nИзследванията са финансирани по научноизследователския проект „Интердисциплинарно изследване на култа към Великата Богиня Майка в българските земи и Балкано-Антолийския регион“ и Националната научна програма „КИНПОР“.  \r\nОрганизатор на изложбата е Факултетът по изкуствата и Университетският научноизследователски център за древни европейски и източносредиземноморски култури към катедра „Културология“ на Югозападния университет „Неофит Рилски“.  \r\nЗа снимките по време на Националния студентски фестивал се погрижиха студентите от катедра \"Телевизионно, театрално и киноизкуство\", под ръководството на техния преподавател гл. ас. д-р Крум Иванов и ръководителя на катедрата доц. д-р Клавдия Камбурова.", "date": "2019.10.24", "title": "Изложба „Мегалитни култови паметници от Балкано-Анатолийския регион“ бе открита в ЮЗУ „Неофит Рилски“ в Благоевград"}
{"url": "http://www.focus-news.net/news/2019/10/24/2711886/aneliya-dimitrova-vremenno-izpalnyavasht-dlazhnostta-kmet-na-svishtov-obshtinata-i-stopanska-akademiya-sa-v-tyasno-partnyorstvo-i-satrudnichestvo-chiyato-osnovna-tsel-e-razvitieto-na-regiona.html", "text": "Община Свищов и Стопанска академия „Д. А. Ценов“ са в тясно партньорство и сътрудничество, чиято основна цел е развитието на региона. Това заяви за  Радио „Фокус“ – Велико Търново  Анелия Димитрова, временно изпълняващ длъжността кмет на Свищов. Тя уточни, че последната съвместна инициатива е била по идея на висшето училище, от където са поканили Общината да се включи в научен форум за успешно управление на проекти.  \r\n„Общината и Стопанска академия са в тясно сътрудничество и партньорство и няма как да е по-различно, защото ние подкрепяме развитието на нашето висше училище, тъй като то има изключително значение за развитието на общината и за подготовката на професионални кадри в сферата на икономиката“, обясни още Анелия Димитрова. Тя припомни, че през изминалите четири години в общината са реализирани над 106 проекта на обща стойност над 62 млн. лв. 57 млн. лв. от тях са инвестирани в подобряване на инфраструктурата в Свищов и различни населени места. Финансирането е ставало с европейски средства, по национални програми и с целеви средства от държавния бюджет, както и със собствени приходи на Общината. \r\nЛуиза ТРАНЧЕВА", "date": "2019.10.24", "title": "Анелия Димитрова, временно изпълняващ длъжността кмет на Свищов: Общината и Стопанска академия са в тясно партньорство и сътрудничество, чиято основна цел е развитието на региона"}
{"url": "http://www.focus-news.net/news/2019/10/24/2711885/53-godishen-mazh-e-zaginal-sled-kato-e-blasnat-ot-lek-avtomobil-v-uchastaka-mezhdu-kv-komatevo-i-selo-parvenets-v-oblast-plovdiv.html", "text": "53-годишен мъж е загинал на място, след като е блъснат от лек автомобил в участъка между кв. \"Коматево\" и село Първенец. Това съобщи за  Радио \"Фокус\" - Пловдив  говорителят на Областната дирекция на МВР. Тежката катастрофа е възникнала около 20.00 часа тази вечер. По първоначални данни, лек автомобил \"Тойота\" блъснал движещия се на пътното платно 53-годишен пешеходец, който загинал на място. Колата управлявал 78-годишен мъж, чиято алкохолна проба е отрицателна. Местопроизшествието е запазено. Предстои да бъде извършен оглед и да се изяснят всички факти и обстоятелства около инцидента. \r\nТони МИХАЙЛОВ", "date": "2019.10.24", "title": "53-годишен мъж е загинал, след като е блъснат от лек автомобил в участъка между кв. \"Коматево\" и село Първенец в област Пловдив"}
{"url": "http://www.focus-news.net/news/2019/10/24/2711883/nauchna-konferentsiya-blokcheyn-tehnologii-v-ikonomikata-mezhdunarodni-vatreshni-ikonomicheski-i-pravni-problemi-shte-se-provede-v-yuzu-neofit-rilski-v-blagoevgrad.html", "text": "На 25 октомври 2019 година в Университетския център \"Бачиново\" към Югозападен университет (ЮЗУ) „Неофит Рилски“ в Благоевград ще се проведе научна конференция на тема \"Блокчейн технологии в икономиката – международни, вътрешни, икономически и правни проблеми\". Форумът ще бъде открит в 10.00 часа. Това съобщиха от  висшето учебно заведение . \r\nВ рамките на научното събитие ще бъдат представени доклади в следните направления - Блокчейн трансформация – вътрешни и  международни аспекти, Блокчейн екосистеми в предприемачеството, Блокчейн екосистеми и финансово посредничество, Блокчейн екосистеми в туристическата индустрия, Блокчейн и изкуствен интелект и Правни аспекти на блокчейн екосистемите. \r\nСтатиите, които преминат двойното рецензиране, ще бъдат публикувани в списанията \"Финанси\", \"Икономика и управление\" и \"Предприемачество\". \r\nКонференцията се организира от Стопанския университет към Югозападния университет \"Неофит Рилски\", Съюза на икономистите в България и Европейския информационен център \"Европа Директно\" - Благоевград.", "date": "2019.10.24", "title": "Научна конференция „Блокчейн технологии в икономиката – международни, вътрешни, икономически и правни проблеми“ ще се проведе в ЮЗУ „Неофит Рилски“ в Благоевград"}
{"url": "http://www.focus-news.net/news/2019/10/24/2711887/karutsa-i-darva-za-ogrev-sa-zadarzhali-sluzhiteli-na-darzhavno-gorsko-stopanstvo-varna.html", "text": "Каруца и 1.7 пространствени кубически метра дърва за огрев са задържали служители на Държавно горско стопанство-Варна, като за нарушението са издали четири акта и един констативен протокол. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП)-Шумен, предаде репортер на  Радио „Фокус”-Варна  .  Тя добави, че един акт по Закона за горите са съставили и за констатирано нарушение и служители на ДГС-Провадия.  \r\nВ Държавно ловно стопанство (ДЛС)-Шерба отново има заловени бракониери, на които са съставени два акта. Служители на стопанството са задържали незаконно добитите от тях 3 пространствени кубически метра дърва за огрев. 1003 проверки са направили през изминалата седмица служителите на 18 стопанства от СИДП. Във всички стопанства на предприятието продължават и дейностите по превенция и недопускане на Африканската чука по свинете. Извършват се обходи и се дават дежурства във временните контролни пунктове. Проверяват се и сигналите за намерени мъртви животни, подадени на телефон 112 или към териториалните поделения по места.   \r\nМежду 46 и 50 лв. с ДДС е цената на дървата за огрев, добити от широколистните гори на 18 стопанства в системата на Североизточното държавно предприятие. Посочената стойност е за дървесина от временен склад в гората. Няма промяна в цените на дървата от началото на отоплителен сезон 2019/2020 г. Малко над 150 000 пространствени кубически метра дърва за огрев са определени за добив през тази година за цялото предприятие, за директна продажба на физически лица, по списъци от кметствата. От тях вече са издължени 130 000 пространствени кубически метра, които са заявени към стопанствата от 22 000 домакинства на Североизтока. На склад в горите на териториалните поделения има добити още 10 000 пространствени кубически метра дърва за огрев.  През този отоплителен сезон  ДЛС-Шерба са осигурили 13 620 пространствени кубически метра дърва, а ДГС-Цонево – 10 964 пространствени кубически метра. Над 80% от хората, които през тази зима ще се отопляват с дърва, вече са заплатили и получили исканите от тях количества. Продължава снабдяването на семействата, които са включени в списъците от кметствата. Хубавото и сухо време ще позволи заявките да бъдат изпълнени преди началото на зимата, съобщават от Североизточното държавно предприятие. \r\nДесислава ВАСИЛЕВА", "date": "2019.10.24", "title": "Каруца и дърва за огрев са задържали служители на Държавно горско стопанство-Варна"}
{"url": "http://www.focus-news.net/news/2019/10/24/2711889/izvestniyat-balgarski-pianist-todor-petrov-iznese-kontsert-v-yuzu-neofit-rilski-v-blagoevgrad.html", "text": "Известният български пианист Тодор Петров гостува на Югозападния университет (ЮЗУ) „Неофит Рилски“ в Благоевград. Това съобщиха от  висшето учебно заведение . Събитието се проведе в новата концертна зала на университета, където зрителите се насладиха на изпълнения от висока класа.   \r\nСред разнообразната публика имаше и гости от съседна Гърция, които бяха щастливи от възможността да се докоснат до истинското изкуство. \r\nКонцертът на пианиста Тодор Петров предизвика интереса на любителите на музикалното изкуство с амбициозната задача, която си е поставил –  интегрално изпълнение на всички клавирни произведения от великия австрийски композитор Лудвиг ван Бетовен.  \r\nТодор Петров е от българските пианисти, който впечатлява с неподправения професионализъм и музикален вкус, с искреността на емоционалните му превъплъщения. Реализирал е редица звукозаписи с произведения от италиански, германски, български автори, концертирал е в много европейски столици – Париж, Брюксел, Виена, Варшава, Букурещ и за първи път гостува в Благоевград.  \r\nКонцертът на Тодор Петров бе в рамките на Националния студентски фестивал на изкуствата, който се провежда в Югозападния университет „Неофит Рилски“.", "date": "2019.10.24", "title": "Известният български пианист Тодор Петров изнесе концерт в ЮЗУ „Неофит Рилски“ в Благоевград"}
{"url": "http://www.focus-news.net/news/2019/10/24/2711890/mestni-izbori-2019-ot-nachaloto-na-sedmitsata-sa-prieti-308-zayavleniya-za-izdavane-na-lichni-karti-v-rayonnite-upravleniya-na-mvr-v-oblast-kardzhali.html", "text": "От началото на седмицата са приети 308 заявления за издаване на лични карти в сектор „Български документи за самоличност“ и паспортните звена в Районните управления на ОДМВР в  област Кърджали. Това съобщиха от  ОДМВР-Кърджали . Първото удостоверение за гласуване е издадено днес в паспортното звено в Районно управление на МВР-Крумовград. Във връзка с изборите за общински съветници и кметове паспортните служби в областта ще работят паспортния сектор на ОДМВР-Кърджали и Районните управления при ОДМВР в събота, 26 октомври 2019 г., от 08.30 ч. до 17.00 ч., и на 27 октомври 2019 г., от 08.30 ч. до 19.00 ч. \r\nСъздадена е необходимата организация българските граждани, които нямат издадена лична карта или не притежават валидни документи (лична карта или паспорт), защото са изгубени, откраднати, повредени, унищожени или с изтекъл срок, да имат възможност да упражнят правото си на глас. В зависимост от конкретните нормативни изисквания, на граждани, подали вече заявление за нова лична карта, ще бъде ускорено издаването й или ще бъде издадено удостоверение за изгубен, откраднат, повреден, унищожен документ за самоличност (лична карта или паспорт) или лична карта с изтекъл срок на валидност. При невъзможност да бъде издадена нова лична карта до края на работния ден на 25 октомври 2019 г., по искане на гражданите ще бъде издавано необходимото им удостоверение, с което да гласуват. По процедурата за издаване на удостоверение, гражданите лично трябва да подадат искане в паспортния сектор на ОДМВР-Кърджали и районните управления при ОДМВР до 26 октомври 2019 г.", "date": "2019.10.24", "title": "Местни избори 2019: От началото на седмицата са приети 308 заявления за издаване на лични карти в районните управления на МВР в област Кърджали"}
{"url": "http://www.focus-news.net/news/2019/10/24/2711884/ivan-geshev-be-izbran-za-gl-prokuror-na-fona-na-protesti-i-signal-za-bomba-obzor.html", "text": "Пленумът на ВСС избра Иван Гешев за главен прокурор. По закон решението за избор на главен прокурор трябва да вземе Пленумът на Висшия съдебен съвет. То се счита за прието, когато се гласува с мнозинство не по-малко от седемнадесет гласа от членовете с явно гласуване. „За“ кандидатурата на Гешев гласуваха 20 магистрати, „против“ – 4 и „въздържали се“ -0, с което тя бе приета. Предстои кандидатурата му да бъде утвърдена от президента Румен Радев. Новината за избора на нов главен прокурор бе посрещната с различни настроения от гражданите. Тези, които го подкрепят скандираха - „Победа“, а тези, които са срещу избора му за поста: „Мафия“. Протестните действия блокираха улици и булеварди в столицата повече от 11 часа. Протестът в подкрепа на кандидата за главен прокурор се проведе пред ВСС и  протичаше спокойно, като полицията изведе от протеста един човек, обвинен за провокатор от организаторите. Арестувани бяха две жени на протеста срещу избора на главен прокурор, който се проведе на пл. „Орлов мост“. Протестиращите направиха заявка, че той ще продължи цяла нощ. Двате масови мероприятия преминаха при засилено полицейско присъствие. „Една част от протестиращите протестират по лично убеждение, а зад другата част има гнусна политическа игра“. Така главният прокурор Сотир Цацаров коменитра  протестите.  \r\nОт своя страна Иван Гешев заяви, че хората имат право да протестират. Той се извини на българските граждани, които заради него не могат да стигнат до работните си места. Пред Пленума на ВСС Гешев заяви, че делото КТБ е било най-сериозното му предизвикателство и обеща да продължи практиката на отчетност пред Народното събрание.  \r\nТой представи и своята концепция за прокуратурата и своите мотиви. „Време е прокуратурата да поеме сама отговорност за собственото си управление и това явно не е само мое мнение“, каза Гешев. По думите му това е мнение на почти цялата професионална общност.„Концепцията ми е стратегия за управлението на прокуратурата в следващия седемгодишен период, в случай, че ми гласувате доверие. Тя не е научен труд и е с чисто практическа насоченост. Към нея не може да има претенции за висок академичен стил, както и към мен. Това е един стратегически документ. Ще започна с мотивацията си, защото това за мен е една от важните причини да бъда тук. Първо ще кажа, че увереност, че ще се справя с отговорностите, задачите, проблемите, които биха седяли пред мен, както и че имам съответния административен капацитет ми дава дългогодишния ми стаж в правоохранителните органи и в частност прокуратурата на Р България, както и реалния ми управленски опит, който имам на различни нива в прокуратурата. Ще започна с това, че част от мотивите ми да участвам в тази процедура споделих пред Прокурорската колегия. Това беше един от първите въпроси, които ми бяха зададени. Част от мотивите съм изложил и в концепцията си“, каза още Гешев. Той посочи, че го мотивира доверието на 11 от членовете на Прокурорскака колегия, т.е. цялата колегия. Заседанието на Пленума на ВСС продължи 10 часа и за малко заседанието да бъде прекъснато от сигнал за бомба, но до това не се стигна. Сигналът е постъпил в 10.40 ч.  Обаждането е било анонимно и е съдържало заплаха, че след 30 минути в сградата на ВСС ще избухне бомба. Полицията провери периметъра и прецени, че рискът не е голям. Продължава работата по установяване на това от кой телефонен номер е подадено това злоумишлено обаждане. \r\nДеница КИТАНОВА", "date": "2019.10.24", "title": "Иван Гешев бе избран за гл. прокурор на фона на протести и сигнал за бомба (ОБЗОР)"}
{"url": "http://www.focus-news.net/news/2019/10/24/2711892/gabrovski-teatrali-iznasyat-predstavlenie-v-atina-za-denya-na-narodnite-buditeli.html", "text": "С представление пред българската общност в Атина габровски театрали ще отбележат Деня на народните будители – 1 ноември. Това съобщават за  Радио „Фокус“ – Велико Търново  от Драматичен театър „Рачо Стоянов“ – Габрово. Визитата е по покана на Клуба на дейците на културата „Нов живец“ и е с подкрепата на българското посолство в гръцката столица. Пътуването ще се осъществи от 26 до 28 октомври, когато започват честванията на българския празник сред сънародниците ни. Актьорите от столицата на хумора и сатирата ще представят  „Михал Мишкоед“, на режисьорката Невена Митева. \r\nИзборът на постановка не е случаен. Автор на пиесата е възрожденецът Сава Доброплодни, а по нея е играно първото театрално представление у нас през 1856 г. Режисьорката Невена Митева и габровската трупа избират да следват театрални похвати от миналото, когато всички женски роли са били играни от мъже. В този спектакъл актьорският състав е изцяло мъжки, но това не е пародия, а умела игра с предизвикателството да се преобразиш като някой друг. \r\nУчастват актьорите Димо Димов, Любомир Кръстев, Светослав Славчев, Петко Петков, Ангел Калев, Живко Гущеров, Васил Грънчаров, Валери Радев, Даниел Тотов, Стоян Руменин. В постановъчния екип влизат: Румелия Алексиева – музика, Лъчезар Захариев – хореография, Велизар Велчев – текст на песните. \r\nВ спектакъла зрителите ще се потопят в атмосферата на онова време, пълно с тънки надхитрявания, комични ситуации, любовни грешки и забежки, за да открият, че нашето съвремие не се е променило много. Публиката отново ще се срещне с човешката алчност и глупост, измамната заблуда за хубостта, любовните мъки на героите. Двете паралелни истории, които се развиват в постановката са поразително актуални и днес. Зрителите ще чуят архаичен български език от времето на възрожденците, което не само подсилва комичното в спектакъла, но ги прави непосредствени свидетели на случващото се на сцената.  \r\nРени АТАНАСОВА", "date": "2019.10.24", "title": "Габровски театрали изнасят представление в Атина за Деня на народните будители"}
{"url": "http://www.focus-news.net/news/2019/10/24/2711893/the-jerusalem-post-mnozinstvoto-ot-deputatite-v-partiya-sinyo-i-byalo-se-zastapvat-za-kompromis-s-netanyahu.html", "text": "Голяма част от депутатите в опозиционната партия на Израел „Синьо и бяло“ се застъпват за предложението за компромис, който ще позволи на действащия премиер Бенямин Нетаняху да остане на поста си, пише вестник  The Jerusalem Post . \r\nToва твърди източник, близък до опозиционната партия „Синьо и бяло“ на Бени Ганц. \r\nПрезидентът на Израел Риувен Ривлин по-рано представи своя план Нетаняху да остане на премиерския пост първоначално, а след това позицията да бъде отстъпена на Бени Ганц. През това време Нетаняху ще може да участва в делата за корупция, които се водят срещу него. Според плана, докато той е премиер, Бени Ганц ще заема вицепремиерския пост.  \r\nРивлин по-рано предостави на Ганц мандата да формира ново правителство, след като Нетаняху не успя да се справи с тази задача. Ганц ще има 28 дни да стигне до споразумение с управляващата партия „Ликуд“ или с другите политически сили в Израел.  \r\nАко Ганц реши да приеме плана на президента, той ще трябва да му върне предоставения мандат. Според източници в партия „Синьо и бяло“, мнозинството от депутатите в нея се застъпват за плана на Ривлин, като база за преговори с „Ликуд“.  \r\nКоалиционните преговори ще започнат на 27 октомври, когато ръководителят на партията ще преговаря с „Ликуд“ и „Наш дом Израел“ на Авигдор Либерман, а по-късно ще проведе преговори и с лейбъристите и „Демократичния съюз“. Ганц се очаква да се срещне лично с Нетаняху, както и с Либерман. \r\nСпоред източниците има голямо мнозинство в партията, което се застъпва за компромис с „Ликуд“, а това е идея, която самият Ганц подкрепя.  \r\n \r\n : Теодор Пенев", "date": "2019.10.24", "title": "The Jerusalem Post: Мнозинството от депутатите в партия „Синьо и бяло“ се застъпват за компромис с Нетаняху"}
{"url": "http://www.focus-news.net/news/2019/10/24/2711891/mestni-izbori-2019-st-komisar-nikolay-dimov-zvenata-za-dokumenti-za-samolichnost-v-oblast-smolyan-shte-rabotyat-po-vreme-na-izborite.html", "text": "Звената за документи за самоличност в област Смолян ще работят по време на изборите. Това каза за  Радио „Фокус“ – Смолян  ст. комисар Николай Димов – директор на Областна дирекция на МВР (ОДМВР) - Смолян. „Създали сме организация за ускорено издаване на български лични документи. До утре, както и през събота и неделя също имаме готовност да издаваме и служебни бележки по образец. Подробна информация е публикувана на сайта на ОДМВР – Смолян. Предоставили сме я и на всички избирателни комисии с молба да бъде разгласена и през кметове и секционни избирателни комисии и по места в районните управления. Хората знаят, че винаги работим по време на избори и сме създали организация и таза година да работим дори с удължено работно време“, каза още ст. комисар Димов. \r\nНели ГЕРГЬОВСКА", "date": "2019.10.24", "title": "Местни избори, 2019: Ст. комисар Николай Димов: Звената за документи за самоличност в област Смолян ще работят по време на изборите"}
{"url": "http://www.focus-news.net/news/2019/10/24/2711894/montana-otbelyaza-90-godini-ot-rozhdenieto-na-yordan-radichkov.html", "text": "Монтана отбеляза 90 години от рождението на Йордан Радичков, съобщиха за  Радио „Фокус“ – Видин  от Регионална библиотека (РБ) „Гео Милев” – Монтана. В дните посветени на Радичков бяха организирани краеведска конференция, ученически конкурси, четения, прожекция на документален филм. В различни отдели на РБ „Гео Милев” са подредени витрини с детски книги, с първите издания на Йордан Радичков и с всички томове на писателя. Кръглата му годишнина е сред темите, на които са посветени и Четиридесетите краеведски четения. Те ще се проведат на 30 октомври в Общинския младежки дом под ръководството на проф. дин  Людмил Спасов от ПУ „Паисий Хилендарски“ . Събитието се организира от Дружеството на краеведите в Монтана. \r\nПред паметника на Йордан Радичков в Монтана днес се проведе церемония за отбелязване годишнината от рождението на писатели и  бяха положени венци и цветя. Тук бяха наградени и  победителите в Маратона на четенето 2019, както и млади таланти, отличени в регионални творчески конкурси. На финала на церемонията 90 балона с цитати от произведения на писателя полетяха към небето. В церемонията пред паметника на писателя участва и Духов оркестър „Дико Илиев” към Народно читалище „Разум 1883″. Изложба с автографи и послания на Йордан Радичков бе открита в регионалната библиотека. След откриването на изложбата започна краеведска конференция  „Литературата на невероятния Северозапад“. \r\nДържавен архив Монтана отбеляза също с изложба 90-годишнината от рождението на Радичков. Документална изложба „Памет за Радичков“, подготвена от архива бе подредена във фоайето на Общински младежки дом. В голямата зала на младежкия дом бе излъчен документалният филм на режисьора Димитър Петков „Черкаски хроники“ (1999 г.). Лентата представя един от малкото записани разговори с писателя, в който той споделя възгледите си за киното, театъра, литература, религията, традициите, бита и народопсихологията на българина, спомня си за своето детство и за най-плодотворните си творчески години. Есенният салон на Дружеството на художниците „Тенец” също е посветен на Йордан Радичков. Негови портрети, живописни платна по сюжети от творбите му, пейзажи с кътчета от неговия дивен Северозапад изпълват галерия „Кутловица” на бул. „Трети март” 64. \r\nНа 1 ноември празничният концерт на ЦПЛР – ОДК „Ние, врабчетата”  е посветен не само на  Деня на народните будители, но и на  90 години от рождението на Йордан Радичков. \r\nАнна ЛОЗАНОВА", "date": "2019.10.24", "title": "Монтана отбеляза 90 години от рождението на Йордан Радичков"}
{"url": "http://www.focus-news.net/news/2019/10/24/2711895/vazstanoveno-e-dvizhenieto-po-patya-plovdiv-pazardzhik-v-rayona-na-katastrofata-pri-koyato-postrada-23-godishen-mazh.html", "text": "Възстановено е движението по пътя Пловдив-Пазарджик, в района на катастрофата, при която пострада 23-годишен мъж. Това съобщи за  Радио \"Фокус\" - Пловдив  говорителят на Областната дирекция на МВР. Вече е приключил огледът на пътния инцидент край разклона за сметището на Цалапица.  \r\nТони МИХАЙЛОВ", "date": "2019.10.24", "title": "Възстановено е движението по пътя Пловдив-Пазарджик, в района на катастрофата, при която пострада 23-годишен мъж"}
{"url": "http://www.focus-news.net/news/2019/10/24/2711888/dzheremi-korbin-shte-podkrepim-predsrochni-izbori-samo-ako-sme-sigurni-che-nyama-da-ima-brekzit-bez-sdelka.html", "text": "Лидерът на опозиционната Лейбъристка партия във Великобритания Джереми Корбин заяви, че ще подкрепи предсрочни общи избори единствено, ако получи гаранции, че Брекзит без сделка няма да се осъществи, предава лондонската медия  Sky News .  \r\nПо-рано премиерът на Великобритания Борис Джонсън поиска от опозиционния лидер да подкрепи предложението, което той планира да внесе в парламента за провеждането на общи избори, което според него ще помогне на страната да „осъществи Брекзит“ и да продължи напред.  \r\n„Премахнете (Брекзит) без сделка от масата и ние абсолютно ще подкрепим общи избори“, заяви Корбин пред журналисти. \r\n„Аз призовавах за избори още след края на последните, понеже тази страна има нужда от такива, за да се справи с всички социални несправедливости, но (Брекзит) без сделка трябва да бъде премахнат като възможност“, добави той.  \r\nКорбин заяви още, че след решението за отсрочката за Брекзит от страна на ЕС очаква да получи гаранции, за това дали излизане от структурите на Европейския съюз без сделка е още възможно.  \r\n„Утре (25 октомври) Европейският съюз ще реши дали ще има отсрочка или не“, заяви още Корбин. \r\n„Тази отсрочка очевидно ще обхване и това дали ще има (Брекзит) без сделка или не. Нека разберем това утре“, добави опозиционният лидер. \r\n \r\n : Теодор Пенев", "date": "2019.10.24", "title": "Джереми Корбин: Ще подкрепим предсрочни избори само ако сме сигурни, че няма да има Брекзит без сделка"}
{"url": "http://www.focus-news.net/news/2019/10/24/2711896/fokus-makedoniya-zoran-zaev-blagodari-na-evropeyskiya-parlament-i-obeshta-che-stranata-shte-prodalzhi-s-reformite.html", "text": "Премиерът на Северна Македония Зоран Заев изрази своята благодарност към Европейския парламент за приетата резолюция, призоваваща за започването на преговорите със Северна Македония и Албания за приемането им в Европейския съюз, предава скопската медия  “Фокус” . \r\n„Домът на европейската демокрация призова разширяването да бъде инструмент от изключително значение за по-нататъшната европеизация на държавите, които по естествен начин принадлежат към Европейския съюз. Македонският народ, заедно с всички наши колеги албанци, турци, роми, сърби, власи, бошняци и други, ще работят още по-усилено, за да направят страната ни по-добро място за живеене, европейски кът на многоетническите Балкани. Европейският съюз знае, че нашето място е в европейското семейство. Ние сме и ще бъдем готови за тяхното положително решение“, заяви Заев в свое изявление.  \r\n \r\n : Теодор Пенев", "date": "2019.10.24", "title": "„Фокус“ (Македония): Зоран Заев благодари на Европейския парламент и обеща, че страната ще продължи с реформите"}
