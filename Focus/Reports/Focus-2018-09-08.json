{"url": "http://www.focus-news.net/news/2018/09/08/2564843/sport-horhe-lorenso-specheli-kvalifikatsiyata-v-san-marino.html", "text": "Пилотът на „Дукати“ Хорхе Лоренсо спечели квалификацията за Гран При на Сан Марино в MotoGP, подобрявайки собствения си рекорд на пистата \"Мизано\" от 2016 година. Още с излизането си на трасето Хорхе записа най-добро време в историята. Съотборникът на Лоренсо - Андреа Довициозо, ще стартира от четвърта позиция. \r\nМарк Маркес претърпя катастрофа с висока скорост на завой номер 15. Той обаче веднага се изправи на крака и тичайки намери скутер наблизо, като се върна много бързо в бокса, където първият му мотор бе вече приготвен и го чакаше. Марк загуби само около три минути и успя да направи още две обиколки. Те обаче не бяха достатъчно бързи и пилотът на Honda остана пети. \r\nСтюардите не зачетоха първата обиколка на ветерана в MotoGP Валентино Роси заради излизане извън очертанията на пистата.", "date": "2018.09.08", "title": "Спорт: Хорхе Лоренсо спечели квалификацията в Сан Марино"}
{"url": "http://www.focus-news.net/news/2018/09/08/2564816/veliko-tarnovo-s-demonstratsii-ekspozitsiya-i-otkrivane-na-detska-ploshtadka-regionalnata-pozharna-direktsiya-shte-otbelezhi-profesionalniya-si-praznik-v-selo-balvan.html", "text": "С демонстрации, експозиция и откриване на детска площадка,  Регионалната пожарна дирекция ще отбележи професионалния си празник. Това съобщиха за  Радио „Фокус“ – Велико Търново  от  пресцентъра на Регионална дирекция „Пожарна безопасност и защита на населението“ в областния град. Тържественото честване ще се случи на 14 септември във великотърновското село Балван. Ще бъде отслужен празничен водосвет и освещаване знамето на Регионалната дирекция, както и освещаване на пожарните автомобили. Кметът на Общината ще връчи удостоверения на доброволците от ДФ „Велико Търново“. Ще бъде открита експозицията „Търновската пожарна през годините“. Жителите и гостите на селото ще бъдат запознати с историята на търновската пожарна. В програмата е включено и откриване на детска площадка за пожарна безопасност. Ще бъдат представени целите и бъдещите практически занимания, които ще се провеждат с деца и младежи на новооткритата площадка за пожарна безопасност. След това ще се проведе съвместна демонстрация на пожарникари и доброволци от ДФ „Велико Търново“ с пожарна техника и оборудване. Присъстващите ще имат възможност да разгледат пожарната и спасителна техника и оборудване, с което разполага пожарната дирекция, получени по оперативни програми. \r\nМария НЕДЕВА", "date": "2018.09.08", "title": "Велико Търново: С демонстрации, експозиция и откриване на детска площадка, Регионалната пожарна дирекция ще отбележи професионалния си празник в село Балван"}
{"url": "http://www.focus-news.net/news/2018/09/08/2564812/aleksandar-vuchich-shtastliv-sam-da-bada-v-kosovo-chuvstvam-se-strahotno.html", "text": "„Щастлив съм да бъда тук, чувствам се страхотно“, бяха първите думи на президента на Сърбия Александър Вучич след началото на двудневната си визита в северната част на Косово, предава базираното в Прищина албанско електронно издание  Gazeta Express . \r\nБелградските медии съобщават, че Вучич се е спрял първо в Центъра за екология, развитие и спорт в Зубин Поток. Очаква се по време на визитата си Вучич да посети и езерото Газивода. \r\nТой пристига в Косово като част от предварително договорена визита и се очаква да разкрие плана на Сърбия за финално споразумение с Косово.  Йонислав Дочев", "date": "2018.09.08", "title": "Александър Вучич: Щастлив съм да бъда в Косово, чувствам се страхотно"}
{"url": "http://www.focus-news.net/news/2018/09/08/2564814/blagoevgrad-folkloren-tantsov-ansambal-veselie-poluchi-spetsialno-otlichie-po-vreme-na-praznika-na-grad-simitli.html", "text": "Фолклорен танцов ансамбъл \"Веселие\" получи специално отличие по време на празника на град Симитли, предаде репортер на  Радио \"Фокус\" - Пирин . Поводът бе 20-годишния юбилей на ансамбъла. Отличието беше връчено на ръководителите му Калина и Любомир Марянски от зам.-кметът на общината Евгения Георгиева. Плакетът на кмета на Община Симитли бе връчен за опазване и съхранение на традициите в града и малките населени места. Евгения Георгиева поздрави както ръководителите на ансамбъла, така и всички жители и гости на Симитли. Зам.-кметът подчерта, че семейство Марянски са пример за това как едно семейство може да остане в България и да постигне много. От своя страна, Любомир Марянски, който прие плакета, благодари за признанието и поздрави всички за празника.  \r\nЛивия НИНОВА", "date": "2018.09.08", "title": "Благоевград: Фолклорен танцов ансамбъл \"Веселие\" получи специално отличие по време на празника на град Симитли"}
{"url": "http://www.focus-news.net/news/2018/09/08/2564818/poreditsa-ot-katastrofi-v-sabotniya-den-obzor.html", "text": "Поредица от катастрофи беляза съботния ден. На пътя Разград-Благоево край местността Пчелина 18 души пострадаха при челен удар между микробус и ТИР. Един от тях е в кома, а други трима са с различни фрактури и наранявания. 48-годишният шофьор на тежкотоварния автомобил не е сред пострадалите. Той ще бъде задържан от полицията. Тежката катастрофа затвори пътя. В буса, шофиран от 57-годишния П.Ш., пътували 17 души - пенсионери от силистренското село Страцимир, които отивали на събор в поповското село Садина. При сблъсъка бусът се преобърнал в крайпътното дере. Всички 18 човека (с водача) са откарани в МБАЛ - Разград. Заради инцидента вицепрезидентът Илияна Йотова прекрати участието си в събота в село Садина, който тази година се провежда под неин патронаж, и посети болницата, където са настанени пострадалите. Илияна Йотова разговаря с екипите, които са ги приели, за да се информира за тяхното състояние. Вицепрезидентът предложи съдействие в случай на необходимост.  \r\nПо-рано сутринта след 6.00 часа възникна пътнотранспортно произшествие по пътя между Черноземен и Долна махала между бус и каруца. Бусът е блъснал отзад движещата се необозначена каруца. Водачът ѝ, на 59 години, и придвижващото се в нея дете, на 13 години, са настанени в болница със сериозни наранявания. 58-годишният шофьор на буса е с отрицателна проба за алкохол. Пострадалите мъж и дете са в тежко състояние. Причините за възникването на катастрофата се изясняват от служителите на РУ - Хисаря. \r\nПри друга катастрофа, станала рано сутринта на пътя Бяла – Попово, е загинал 37-годишен мъж. Сигналът за инцидента е подаден в 06.25 часа тази сутрин в РУ - Попово. Съобщено е за възникнало пътнотранспортно произшествие на път II-51 при км 30+300 на територията на община Попово в близост до къмпинг „Водица“. Правоспособният водач с инициали Б.Б. (на 37 години от Варна), управлявайки лек автомобил „Фолксваген Голф“ при движение с несъобразена с пътните условия скорост в посока Попово - Бяла, на хоризонтална права е навлязъл в лентата за насрещно движение, където се е блъснал челно в товарен автомобил „ДАФ“ с прикачено полуремарке, управляван от правоспособен 58-годишен водач от с. Старчище, община Антоново. В резултат на удара водачът на лекия автомобил е починал на място. По случая е образувано досъдебно производство по описа на РУ - Попово. \r\nПреобърнал се ТИР блокира движението при км 355 на автомагистрала „Хемус“ в посока Варна. Към мястото на произшествието бяха насочени екипи на полицията и пожарната. След пристигането си пътните полицаи установили, че водач на товарен автомобил \"Ивеко\" с варненска регистрация се преобърнал върху пътното платно, като част от каросерията била в насрещната лента за движение. Водачът с инициали А.К. (на 54 г.) от Аксаково не е пострадал. Правоспособен е, тестван е за алкохол, наличие не е установено. Няма пострадали при катастрофата, но бяха установени водачи, които са навлизали в насрещната лента за движение на АМ „Хемус\". Към тях ще бъде взето отношение по Закона за движение по пътищата.", "date": "2018.09.08", "title": "Поредица от катастрофи в съботния ден (ОБЗОР)"}
{"url": "http://www.focus-news.net/news/2018/09/08/2564820/sport-manchestar-yunayted-predlaga-nov-dogovor-na-pogba.html", "text": "Манчестър Юнайтед иска да продължи договора на полузащитника Пол Погба, съобщава  ESPN . Очаква се новото споразумение да бъде до лятото на 2021 година. Новината идва на фона на публикации в медиите, че Погба може да напусне Юнайтед в близко бъдеще. Името му е свързвано със завръщане в италианския хегемон Ювентус или Барселона. \r\nПричина за това е скандал с мениджъра Жозе Моуриньо.", "date": "2018.09.08", "title": "Спорт: Манчестър Юнайтед предлага нов договор на Погба"}
{"url": "http://www.focus-news.net/news/2018/09/08/2564821/varna-obnovyavat-markirovkata-na-peshehodnite-pateki-okolo-uchilishta-i-detski-gradini-v-grada.html", "text": "Обновяват маркировката на пешеходните пътеки около училища и детски градини във Варна, като освежаването на хоризонталната маркировка се осъществява във връзка с началото на новата учебна година. Пред  Радио „Фокус“ – Варна  Лилия Христова, директор на Дирекция „Образование и младежки дейности“ към Община Варна, заяви, че преди началото на всяка учебна година дирекцията изисква информация от директорите на училища и детски градини относно състоянието на пътната маркировка и необходимостта от обезопасяване на пространствата около сградите на детските градини и училищата. „За учебната 2018/2019 година събраната информация по отношение на необходимостта от рехабилитация или изграждане на нова хоризонтална маркировка е изпратена с мое писмо до Дирекция „Инженерна инфраструктура и благоустрояване“ за предприемане на мерки по компетентност“, подчерта Лилия Христова. \r\nМарияна ВАЛЕНТИНОВА", "date": "2018.09.08", "title": "Варна: Обновяват маркировката на пешеходните пътеки около училища и детски градини в града"}
{"url": "http://www.focus-news.net/news/2018/09/08/2564813/kathimerini-gratskata-politsiya-e-izpolzvala-salzotvoren-gaz-sreshtu-protestirashtite-v-solun.html", "text": "Протестиращи, участващи в митинг против договора за споразумението, подписан между Атина и Скопие през юни за промяна на името на Македония, са се сблъскали с полицейските сили пред общината в Солун в събота вечерта, предава електронното издание на гръцкия вестник  Kathimerini . \r\nСпоред местния новинарски уебсайт „thestival.gr“, демонстранти, държащи гръцки знамена, са хвърляли предмети срещу жандармерията, която е отговорила със сълзотворен газ. \r\nОтделни демонстрации се провеждат в Солун, планирани да съвпаднат с ежегодния Международен панаир с града, където гръцкия министър-председател Алексис Ципрас се очаква да обяви надбавки и намаляване на данъците.  Йонислав Дочев", "date": "2018.09.08", "title": "Kathimerini: Гръцката полиция е използвала сълзотворен газ срещу протестиращите в Солун"}
{"url": "http://www.focus-news.net/news/2018/09/08/2564815/aleksandar-vuchich-silata-na-angela-merkel-e-po-golyama-no-teritorialnata-tsyalost-e-otpravna-tochka-za-tova-balkanite-da-ostanat-takiva-kakvito-sa.html", "text": "Президентът на Сърбия Александър Вучич в събота заяви, по повод на изявлението на германския канцлер Ангела Меркел в Скопие, че териториалната цялост е отправна точка за това Балканите да останат такива, каквито са, предава македонската информационна агенция  „Макфакс“ . \r\nТой добави, че е трудно да се отговори на въпроса защо за някои в региона това е важало през 2008 година, а днес не важи. \r\nДумите на Вучич дойдоха по време на посещението на езерото Газивода в Косово. Той има само един въпрос към Ангела Меркел, а той е защо това е важало през 2008 година, а днес не важи. \r\nЗа негативното си отношение към Меркел относно идеята за делинеация, Вучич заяви, че неговата силна е минимална в сравнение с нея, но че ще направи всичко възможно за решаване на косовския проблем.  Йонислав Дочев", "date": "2018.09.08", "title": "Александър Вучич: Силата на Ангела Меркел е по-голяма, но териториалната цялост е отправна точка за това Балканите да останат такива, каквито са"}
{"url": "http://www.focus-news.net/news/2018/09/08/2564822/galya-kirkova-ruo-burgas-elektronnata-sistema-ulesnyava-priema-na-parvolatsite.html", "text": "Електронната система улеснява приема на първолаците. Това каза за  Радио „Фокус“ – Бургас  Галя Киркова, старши експерт за обучение начален етап към Регионално управление на образованието – Бургас. По думите ѝ електронното кандидатстване вече се извършва в цялата страна, а в Бургас от няколко години. Всички паралелки по учебните заведения били запълнени. \r\n„В Община Бургас първолаците са 1950, а в областта – 3672. Възможно е да има промяна заради семейства, които се местят в града, но към момента, това са официалните цифри“, добави още Киркова. \r\nМария КУРТЕВА", "date": "2018.09.08", "title": "Галя Киркова, РУО - Бургас: Електронната система улеснява приема на първолаците"}
{"url": "http://www.focus-news.net/news/2018/09/08/2564824/kyustendil-parad-na-protivopozharnata-tehnika-shte-se-provede-v-grada-v-ramkite-na-sedmitsata-na-pozharnata-bezopasnost.html", "text": "Парад на противопожарната техника ще се проведе в Кюстендил в рамките на Седмицата на пожарната безопасност. Това съобщиха за  Радио „Фокус” – Кюстендил  от Община Кюстендил. В дните от 10 до 16 септември са предвидени различни дейности, посветени на професионалния празник на огнеборците – 14 септември – Кръстовден. През тази седмица ще се провеждат редица инициативи с цел популяризиране дейността на органите на пожарна безопасност и защита на населението, както и мерките за недопускане на пожари. На 12 септември от 10.00 часа ще се проведе парад на пожарната техника по улиците на град Кюстендил. Наличната техника ще премине по съгласуван маршрут от сградата на Районна служба „Пожарна безопасност и защита на населението”, по улиците „Цар Освободител”, „Хаджи Димитър”, „Раковска”, Македония”, „Петър Ников”, „Гороцветна” и „Демокрация”. На площад „Велбъжд” ще бъдат демонстрирани занятия за гасене на пожари. \r\nВенцеслав ИЛЧЕВ", "date": "2018.09.08", "title": "Кюстендил: Парад на противопожарната техника ще се проведе в града в рамките на Седмицата на пожарната безопасност"}
{"url": "http://www.focus-news.net/news/2018/09/08/2564825/reuters-dzhuzepe-konte-oproverga-informatsiite-che-italiya-obmislya-izlizane-ot-evrozonata.html", "text": "Италия никога не е обмисляла напускане на Европейския съюз или единната валута, заяви министър-председателят на страната Джузепе Конте в събота, предава  Reuters . \r\n„Мога да ви уверя, че никога не сме обмисляли изход от еврото… или перспективата за отцепване от Европа“, заяви Конте пред бизнес форума „Амброзети“ в Чернобио. \r\nКонте добави, че самият той никога не е обсъждал подобна възможност с вицепремиерите си Матео Салвини и Луиджи ди Майо.  Йонислав Дочев", "date": "2018.09.08", "title": "Reuters: Джузепе Конте опроверга информациите, че Италия обмисля излизане от Еврозоната"}
{"url": "http://www.focus-news.net/news/2018/09/08/2564574/predstoyashti-sabitiya-v-stranata-za-8-septemvri-agentsiya-fokus.html", "text": "*** \r\nВ 20.00 часа председателят на парламента Цвета Караянчева ще присъства на на тържествената заря-проверка и ще произнесе слово по повод 330-ата годишнина от Чипровското въстание. \r\n*** \r\nОт 10.00 часа в Народно читалище „Съединение – 1889“ в село Садина, община Попово, вицепрезидентът Илияна Йотова ще открие Капански събор „Здрав корен – жив дух“, чието осмо издание ще се проведе под неин патронаж.  \r\n*** \r\nОт 8.00 часа до 20.30 часа в зала 3239 „Проф. Михаил Константинов“ в Машинно-технологичен факултет на Техническия университет ще се проведе третото издание на международния турнир по скоростно нареждане на Куба на Рубик „Sofia Autumn 2018“. \r\n*** \r\nОт 10.00 часа в Центъра за обучение по първа помощ (бул. „Дондуков” № 61) столичната организация на БЧК организира безплатен опреснителен курс по Първа долекарска помощ за водачи на МПС. В 12.00 часа всички участници в обучението, хванати за ръце, ще образуват традиционната за този ден спасителна верига при оказване на първа помощ. На Централна автогара София от 10.00 часа доброволци ще раздават на водачите на автобуси и на пътниците информационни материали със съвети как да помогнем при пътнотранспортно произшествие. В парк ”Гео Милев” от 10.30 до 12.00 часа доброволци на БМЧК - София ще направят демонстрации по оказване на първа помощ за спасяване на пострадали и ще раздават информационни материали. \r\n*** \r\nОт 10.30 часа в Княжеската градина ще се проведе Фестивал на розовия домат.  \r\n*** \r\nВ 12.00 часа в местността Манастира в с. Осиковица ще бъде открит и представен археологически паметник: църква „Св. Богородица“ от ХІV в. и по-ранни руини около нея след реализирани мерки по консервация, реставрация и експонирането и като музей на открито. \r\n*** \r\nОт 20.30 часа на лятната естрада в Борисовата градина в София ще бъде закрит седмият сезон на националната кампания за възстановяване на летните кина в България – „Пътуващо лятно кино с БНТ1“. Последната прожекция от тазгодишната програма на инициативата ще бъде на игралния филм „Възвишение“. \r\n*** \r\nОт 17.00 часа евродепутатът Момчил Неков ще бъде специален гост в село Баня, община Разлог и ще открие фестивала „Свири ми се, пее ми се, оро ми се игра“. \r\n*** \r\nОт 9.00 часа до 12.00 часа в зала „Петя Дубарова“ на Културен център „Морско казино“ ще се проведе обучение по Първа долекарска помощ.  \r\n*** \r\nМежду 10.00 часа и 14.00 часа в Приморския парк пред Пантеона ще се проведе националната инициатива „Стара хартия за нова книга“.   \r\n*** \r\nОт 18.00 часа пред паметника на Георги Петлешев в кв. \"Трошево\" БСП-Варна ще почете антифашистите, намерили смъртта си във Варненския затвор преди 9-ти септември.  \r\n*** \r\nОт 10.00 часа в с. Ветринци ще бъде отбелязани 100 години от края на Първата световна война и 140 години от Руско-турската освободителна война. \r\n*** \r\nОт 10.00 часа в местността „Леденика“ ще се състоят квалификациите от тридневното състезание на Международната надпревара по автомоделизъм.  \r\n*** \r\nОт 9.00 часа в Спортна зала „Никола Петров“ ще бъде открита спортно-състезателната учебна година на ХК „Раховец“.  \r\n*** \r\nОт 10.00 часа в градски парк „Свети Георги“ ще се проведе September Sun Rock Fest. \r\n*** \r\nОт 10.00 часа в село Българево ще се проведе първият фолклорен събор под надслов \"С песни и танци в Българево\". \r\n*** \r\nОт 16.00 часа в клуб „The Maze“ ще се състоят игри и занимания с деца, детско караоке и Рок-училище.  \r\n***  \r\nОт 11.00 часа в парка на НЧ \"Земеделец 1899\" ще бъде открито осмото издание на Деня на кокошата чорба.   \r\n***  \r\nОт 10.00 часа в Античния керамичен център ще бъде открит вторият Фестивал за възстановка на антични занаяти. \r\n*** \r\nВ 10.00 часа в Многофункционалния социален дом на ул. „Стойчо Мушанов“ ще бъде отбелязан Световният ден на първата помощ чрез организиране на опреснително обучение.  \r\n*** \r\nОт 11.00 часа в село Червена вода ще започне Вторият комитски събор, организиран от ВМРО-БНД Русе, НЧ „Тома Кърджиев“-село Червена вода и НЧ „Гоце Делчев“-Русе.  В църквата „Св. Архангел Михаил“ ще се състои освещаване на знамето на Червеноводската чета, като след края на службата присъстващите ще се отправят организирано в посока центъра на селото, където ще положат цветя и венци пред паметника на Тома Кърджиев и участниците в четата, а след това ще се насочат към мястото, където ще се проведе събора. В 13.00 часа ще се проведе официалното откриване на Втория комитски събор.  \r\n*** \r\nВ 11.15 часа в СУ „Васил Левски“ министърът на образованието Красимир Вълчев ще даде брифинг след среща с директори на детски градини и училища, представители на общините и синдикатите в региона. \r\n*** \r\nВ 07.30 часа Негово Високопреосвещенство Неврокопски митрополит Серафим ще оглави Божествена Света литургия в църквата „Рождество Богородично“ в Симитли.  \r\n*** \r\nОт 18.30 часа ще бъде отдадена почит на паметника на падналите за Освобождението на Симитли по повод празника на града. От 19.00 часа на площад „Септември“ започва и музикалната програма.  \r\n*** \r\nОт 9.00 часа пред Паметника на свободата на връх Шипка ще се състои поклонение на русофилите в България.  \r\n*** \r\nОт 11.00 часа в РБ „Захарий Княжески“ ще се състои камерен концерт „Пътешествие около света за 80 минути“.  \r\n*** \r\nОт 12.00 часа в с. Християново ще бъде открита новопостроена църква „Св. Николай“.  \r\n*** \r\nОт 16.00 часа в парк „Тракия“ ще се проведе фолклорен фестивал „С песните на Капитан Петко Войвода“.  \r\n*** \r\nОт 16.00 часа в с. Сладък кладенец ще се състои празник на селото и представяне на книга за него.  \r\n*** \r\nОт 8.30 часа в църква „Св. Богородица“ ще бъде отслужена тържествена литургия по случай Рождество Богородично.  \r\n*** \r\nОт 9.00 часа на пл. „Общински“ ще се състои тържествен ритуал по издигане на Националното знаме.  \r\n*** \r\nОт 9.30 часа на тенис кортове „Хасково“ ще се проведе турнир по тенис на корт.  \r\n*** \r\nОт 9.30 часа в зала „Спартак“ ще бъде открит турнир по тенис на маса за деца.  \r\n*** \r\nОт 10.00 часа на пл. „Свобода“ ще се състои парад на ретро автомобили.  \r\n*** \r\nОт 10.30 часа пред ХГ „Форум“ ще се проведе демонстрация на занаята „Грънчарство“.  \r\n*** \r\nОт 11.00 часа в РИМ-Хасково в зала „Нова история“ ще бъде открита временна експозиция „Хасково от края на XIX до средата на XX век“. \r\n*** \r\nОт 11.00 часа в РИМ-Хасково в зала „Нова история“ ще бъде открита временна експозиция „Хасково  от края на XIX до средата на XX век“. \r\n*** \r\nОт 11.00 часа в РИМ-Хасково в зала „Нова история“ ще бъде представен фотоалбум „Левски, революцията и хасковския род“ на Хаджи Иванчо Минчев.  \r\n*** \r\nOт 11.30 часа пред ДКТ „Иван Димов“ ще се състои концерт на Духов оркестър Хасково.     \r\n*** \r\nОт 12.00 часа в ДКТ „Иван Димов“ ще се състои церемония „Почетен гражданин на Хасково“.  \r\n*** \r\nОт 13.30 часа в зала „Дружба“ ще се състои турнир по минибаскетбол. От 15.30 часа ще се проведе баскетболен мач между ветерани и юноши от клуб „Хасково“. В 16.30 часа ще се състои тържествена церемония по удостояване с „почетен знак град Хасково“ и „Почтени звания“.  \r\n*** \r\nОт 16.00 часа в арка на парк „Кенана“ ще се проведе състезание по приложно колоездене.  \r\n*** \r\nОт 17.00 часа на пл. „Свобода“ театър „Дани и Деси“ ще представи детски куклен спектакъл „Пеперудена магия“.  \r\n*** \r\nОт 17.30 часа в ХГ „Форум“ ще бъде открита изложба на Константин Гърнев.  \r\n*** \r\nОт 18.00 часа на пл. „Свобода“ ще има празнична торта за деца. От 19.00 часа ще започне концерт на фолклорен танцов ансамбъл „Златна Тракия“.  \r\n*** \r\nОт 20.00 часа в КСК „Спартак“ ще се състои концерт на Валя Балканска и „100 каба гайди“. От 21.00 часа Държавна опера - Стара Загора представя Queen Tribute concert – Шоуто продължава“. От 22.30 часа жителите и гостите на града ще могат да видят празнични фойерверки.  \r\n***   \r\nОт 11.00 часа ще се проведе тържествена сесия на Общинския съвет и удостояване с почетно звание граждани и общественици. Ще бъде представен и доклад, посветен на Чипровското въстание от 1688 г.  \r\n***   \r\nОт 9.15 часа пред сградата на Общината президентът Румен Радев ще бъде посрещнат от кмета Любомир Христов  \r\n***   \r\nОт 10.00 до 15.30 часа  в центъра на град Шумен,  на площада пред Драматично-куклен театър „Васил Друмев” ще се проведат безплатни скринингови изследвания за хепатит В и C. Официалното откриване ще започне в 9.30 часа на площада пред Драматично-куклен театър „Васил Друмев” с медиен брифинг с участието на д-р Нигяр Джафер, заместник-председател на Народното събрание, член на Комисия по здравеопазването и народен представител от град Шумен.", "date": "2018.09.08", "title": "Предстоящи събития в страната за 8 септември (Агенция „Фокус“)"}
{"url": "http://www.focus-news.net/news/2018/09/08/2564575/komentari-za-sreshtata-v-teheran-v-svetovniya-pecheat.html", "text": "Президентът на Турция Реджеп Тайип Ердоган призова по време на съвместната им среща в Техеран своите колеги от Русия и Иран Владимир Путин и Хасан Роухани да се съгласят на примирие в сирийската провинция Идлиб, което според него би било „победа“ постигната на срещата на високо равнище, пише   Hurriyet. \r\nСпоред Путин обаче примирието е добра идея, но няма да се задържи, защото никой не може да гарантира, че терористите от „Ислямска държава“ и „Джебхат ан Нусра“ в Идлиб биха го спазвали. Той заяви, че сирийското правителство трябва да върне контрола си над тези земи. \r\n„Общо взето турският президент е прав. Примирието би било добро. Но не мога да говоря от името на терористите, че ще престанат да стрелят“, настоява руският президент. „Надяваме се, че терористичните организации ще имат достатъчно здрав разум, за да прекратят съпротивата и да предадат оръжие“, заяви Путин. \r\n***  В началото на тристранната среща на високо равнище Иран-Турция-Русия иранският президент Хасан Роухани заяви, че единствено народът на Сирия може да реши бъдещето на страната си без чужда намеса. Той посочи, че сирийците и другите народи в региона ще се съпротивляват срещу всякаква чужда намеса и няма да приемат демокрация, донесена със силата на оръжието, пише   The Syria Times. \r\n„Постигнахме консенсус, че трябва да продължим борбата срещу тероризма в Сирия и да открием политическо решение на кризата“, заяви Роухани в коментар пред сирийски медии преди срещата. Той допълни, че „елиминирането на терористите в провинция Идлиб е ключът да се възстанови стабилността на Сирия“. \r\nПрезидентът на Иран посочи, че присъствието на американски сили в Сирия е незаконно и призова те незабавно да се изтеглят от страната. Той призова международната общност да сложи край и на израелските актове на агресия по сирийските територии. \r\n***  Президентите на Турция, Иран и Русия Реджеп Тайип Ердоган, Хасан Роухани и Владимир Путин, събрали се в Техеран за среща на високо равнище, посветена на Сирия, излязоха с общо заявление, в което потвърдиха, че страните им имат намерение да продължат своето сътрудничество до пълното изтребване на терористичните групи в арабската държава, пише   Tehran Times. \r\n„Страните потвърждават намерението си да продължат сътрудничеството помежду си, за да може да елиминират „Ислямска държава“, „Джебхат ан Нусра“ и другите групи и лица, които са определени за терористи от Съвета за сигурност на ООН“, пише в официално заявление, прието след срещата на президентите. \r\nТе също така заявиха, че са ангажирани за суверенитета, независимостта, единството и териториалната цялост на Сирия, както и към принципите и целите на ООН. \r\nПрезидентите потвърдиха своята вяра, че не може да има военно решение за ситуацията в Сирия и че мир може да се постигне единствено с преговорен процес. \r\nТримата призоваха към повече подкрепа за сирийците да възстановят своят нормален и мирен живот. В това отношение те заявиха, че международната общност трябва да увеличи помощта си за Сирия. Те подчертаха необходимостта да се създадат условия за безопасното и доброволно завръщане на бежанците по родните им места в Сирия. \r\n***      Президентите на Турция, Иран и Русия Реджеп Тайип Ердоган, Хасан Роухани и Владимир Путин обсъдиха ситуацията в Сирия, докато кървавата офанзива на правителствените войски срещу провинция Идлиб се разгръща, въпреки предупрежденията на САЩ и на другите страни да не се стартира, пише   Daily Sabah. \r\nСрещата може да определи дали дипломацията ще успее да спре офанзивата. Лидерите проведоха двустранни срещи преди да се срещнат в двустранен формат.  \r\nРоухани заяви, че борбата в Сирия трябва да продължи, докато терористите „не бъдат изкоренени“. Иранският президент посочи, че намесата на американците в Сирия трябва да бъде прекратена и допълни, че „огньовете и кръвопролитията в страната достигат до своя край“.  \r\nПутин подчерта, че трите страни трябва да подобрят координацията си в Сирия, но допълни, че режимът на Асад има правото да „върне всички територии“. \r\nМеждувременно Ердоган призова към „разумен изход“, който да избегне кръвопролитията в Идлиб. „Това не се отнася относно бъдещето на Сирия, но и за мира в целия регион. Всяка атака срещу Идлиб ще доведе до бедствия, кланета и до хуманитарна трагедия“. Той посочи, че милиони бежанци ще поемат към границата с Турция в случая на атака и добави, че капацитета на страната за приемане на бежанци е достигнат.", "date": "2018.09.08", "title": "Коментари за срещата в Техеран в световния печеат"}
{"url": "http://www.focus-news.net/news/2018/09/08/2564817/sitel-makedoniya-angela-merkel-na-poseshtenie-v-makedoniya-v-es-i-nato-samo-chrez-dogovora-ot-prespa-tova-ne-e-zakana-a-istoricheski-shans.html", "text": "„Ако преди 27 години на днешния ден македонските граждани решаваха за суверенна и независима Македония, то на 30 септември тази година имат възможност да определят нейното бъдеще.“ С тези думи канцлерът на Германия Ангела Меркел честити деня на независимостта на македонска граждани и ги призова на деня на референдума да излязат и да кажат в каква Македония желаят да живеят, предава скопският телевизионен канал  „Сител“ . \r\nСамо с успешен референдум НАТО и Европейският съюз ще отворят вратите си, добави тя. \r\nСпоред Меркел това не е закана от международната общност за изолация на Македония, а реалност и исторически шанс. \r\nПосещението на германския канцлер в деня на независимостта, според министър-председателя на Македония Зоран Заев е силен тласък в навечерието на референдума и е гаранция за влизане в НАТО и ЕС. \r\nГермания е най-големият търговски партньор на страната и най-силен поддръжник на нейната евроинтеграция, а за тази подкрепа Македония ще се отблагодари с успешен референдум, заяви Заев. \r\nВ рамките на еднодневното посещение германския канцлер не се срещна с президента Георги Ивано. Тя не пожела да отговори и на въпрос за възможността референдумът да не успее, а на опозицията каза, че за подобни ключови въпроси е нужна национална отговорност. Християн Мицковски, от своя страна, лично е съобщил на Меркел позицията на своята партия за договора с Гърция. \r\nМеркел потвърди, че Германия остава посветена на Берлинския процес, в чиито рамки ще отпусне 2.5 милиона евро за подкрепа на младежките политики, както и средства за по-добро инфраструктурно свързване на региона.  Йонислав Дочев", "date": "2018.09.08", "title": "„Сител“ (Македония): Ангела Меркел на посещение в Македония: „В ЕС и НАТО само чрез договора от Преспа – това не е закана, а исторически шанс“"}
{"url": "http://www.focus-news.net/news/2018/09/08/2564576/afp-moskva-naricha-namerenieto-na-vselenskata-patriarshiya-da-priznae-avtokefaliyata-na-ukrainskata-pravoslavna-tsarkva-bezpretsedenta-invaziya-v-chuzhda-kanonichna-teritoriya.html", "text": "Москва нарича намерението на Вселенската патриаршия да признае автокефалията на Украинската православна църква „безпрецедента инвазия в чужда канонична територия, предава  AFP . \r\nРуската православна църква осъди решението на Вселенската патриаршия за изпращане на представители в Украйна и обеща ответни действия. \r\nРешението на Вселенския патриарх  Вартоломей  идва седмица след като руският патриарх Кирил се срещна с него в Истанбул \r\nПатриарх Кирил, който има силни връзки с Кремъл и се смята за съюзник на руския президент Владимир Путин, е решен да предотврати обособяването на самостоятелна Украинска православна църква. \r\nГоворителят на Руската православна църква Владимир Легойда нарече това \"нищо повече от безпрецедентно брутално нахлуване в каноничната територия на Московската патриаршия\"  в публикация в социалната мрежа  „Телеграм“. \r\n\"Такива действия не могат да останат без отговор\", пише Легойда. \r\nТой добави, че Константинополската патриаршия не е информирала Москва преди решението. \r\nПравославната църква в Украйна е разделена между църква, която е част от Руската православна църква и друга, която е под надзора на непризнатия Киевски патриарх Филарет. \r\n\"Отговорността за възможните отрицателни последици от тази стъпка е на патриаршията на Константинопол\", се казва в изявление, публикувано на уебсайта на Руската православна църква. \r\nПо-рано църквата в Константинопол съобщи, че изпраща двама епископи \"в подготовка за признаване  на автокефалията (право на създаване на църква) на православната църква в Украйна\". \r\nАко Москва загуби контрол над украинската църква, това ще се разглежда като удар върху престижа на руската православна църква и руското духовно влияние като цяло. \r\nВартоломей І, известен като Константинополски архиепископ, на Новия Рим и Вселенски патриарх, се счита за \"първи сред равни\" от около 300 милиона православни вярващи в света.  Юлиян Марков", "date": "2018.09.08", "title": "AFP: Москва нарича намерението на Вселенската патриаршия да признае автокефалията на Украинската православна църква „безпрецедента инвазия в чужда канонична територия“"}
{"url": "http://www.focus-news.net/news/2018/09/08/2564579/emsc-registrirano-e-zemetresenie-s-magnitud-40-na-granitsata-mezhdu-bosna-i-hertsegovina-i-harvatiya.html", "text": "Регистрирано е земетресение с магнитуд 4.0 в Босна и Херцеговина, показва справка на интернет страницата на  Европейския средиземноморски сеизмологичен център  . \r\nЗеметресението е станало в 22:35 местно време (23:35 българско време) на 4 километра североизточно от хърватския гард Имотски, 67 километра източно от Сплит и на 98 километра югозападно от босненската столица Сараево на дълбочина 2 километра. Земетресението е усетено по адриатическото крайбрежие на Хърватия. За сега няма информация за пострадали хора и нанесени материални щети.  Юлиян Марков", "date": "2018.09.08", "title": "EMSC: Регистрирано е земетресение с магнитуд 4.0 на границата между Босна и Херцеговина и Хърватия"}
{"url": "http://www.focus-news.net/news/2018/09/08/2564578/futbol-uefa-zabrani-na-fenovete-na-tsarvena-zvezda-da-patuvat-do-livarpul.html", "text": "Футбол: УЕФА забрани на феновете на Цървена звезда да пътуват за гостуване срещу Ливърпул в груповата фаза на Шампионска лига. \r\nЕвропейската клубна централа е взела решението, след като поддръжниците на сръбския тим направиха нашествие на терена на Ред Бул Залцбург след реванша в плейофите в ШЛ. \r\nФеновете на тима на Цървена звезда, които бяха пропътували разстоянието до Австрия изпаднаха в екстаз след класирането на сръбския  отбор в групите на Шампионска лига. Решението засяга и визитата на Звезда на Пари Сен Жармен, а шефовете на Цървена звезда ще го обжалват.", "date": "2018.09.08", "title": "Футбол: УЕФА забрани на феновете на Цървена звезда да пътуват до Ливърпул"}
{"url": "http://www.focus-news.net/news/2018/09/08/2564823/the-jerusalem-post-spored-hamas-mahmud-abbas-e-osuetil-mirnite-pregovori-s-izrael-i-tryabva-da-bade-izpraven-pred-sad-za-darzhavna-izmyana.html", "text": "Официални представители на групировката „Хамас“ обвиниха президента на палестинската автономия Махмуд Аббас за това, че е осуетил регионалните и международни усилия за постигане на примирие между базираните в Газа палестински терористични групировки и Израел, пише електронното издание на израелския вестник  The Jerusalem Post . \r\nПредставители заявиха, че протестите срещу Израел ще продължат докато блокадата на Ивицата Газа не бъде вдигната. \r\nВ петък висшестоящо официално лице от „Хамас“ призова за изправянето на Аббас пред палестински съд за „държавна измяна“. \r\nПризивът дойде покрай информациите, че Египет, под натиск от Аббас, се е отказал от усилията си да посредничи за мирно споразумение между „Хамас“ и Израел. \r\nАхмед Бахр, член на „Хамас“, който изпълнява и длъжността на заместник-председател на Палестинския законодателен съвет, заяви че Аббас е отказал да приключи спора между „Хамас“ и „Фатах“. Аббас, добавя Бахр, е продължил и да настоява „Хамас“ да предаде оръжията си на базираното в Рамала правителство на палестинската автономия. \r\nБахр обвини и палестинския президент за „съглашателство“ с Израел в налагането на блокадата и санкциите срещу Ивицата Газа.  Йонислав Дочев", "date": "2018.09.08", "title": "The Jerusalem Post: Според „Хамас“ Махмуд Аббас е осуетил мирните преговори с Израел и трябва да бъде изправен пред съд за „държавна измяна“"}
{"url": "http://www.focus-news.net/news/2018/09/08/2564577/hashim-tachi-aleksandar-vuchich-e-dobre-doshal-v-kosovo.html", "text": "Александър Вучич е добре дошъл в Косово, заяви косовският президент Хашим Тачи, цитиран от македонското електронно издание  “МКД“ \r\nТачи заяви това в Брюксел, където трябваше да се проведе нов кръг от диалога между него и Вучич, с посредничеството на ръководителката на европейската дипломация Федерика Могерини. \r\nТова обаче не се случи, защото Вучич реши да прекъсне комуникацията с косовските представители и да се върне в Белград. \r\n\"Не успяхме да проведем преки преговори и преговаряхме чрез европейските представители. Важно е да продължим по същия път, по пътя на мира, към решаването на проблема\", каза Тачи. \r\nСлед това коментира обявеното посещение на президента на Сърбия в Косово. \r\n\"Що се отнася до посещението на Вучич в Косово, той е добре дошъл, каквато и програма да предложи и да изпълни. Няма нищо спорно в това президентът на Сърбия да посети сърбите в Косово, както и аз съм добре дошъл в Прешевската долина, Буяновац и Медведжа \", подчерта Тачи.  Юлиян Марков", "date": "2018.09.08", "title": "Хашим Тачи: Александър Вучич е добре дошъл в Косово"}
{"url": "http://www.focus-news.net/news/2018/09/08/2564580/afp-donald-tramp-nastoyava-glavniyat-prokuror-da-razsledva-anonimniya-iztochnik-na-statiyata-sreshtu-nego.html", "text": "Доналд Тръмп настоява главният прокурор Джеф Сешънс да разследва анонимния източник на статията в The New York Times, насочена  срещу него, предава  AFP . \r\nДоналд Тръмп в петък призова своя главен прокурор да разследва анонимния  автор на материала, като ескалира дългата си битка с медиите и подчертава подозренията си, че има хора, които се опитват да го свалят от власт. \r\nТръмп, който се бори с една от най-дълбоките кризи в своето 20-месечно президентство, нарече неидентифицирания автор  „страхливец“ и обвини The New York Times  в действие, граничещо с държавна измяна. \r\n\"Бих казал, че Джеф (Сешънс) трябва да разследва кой е авторът на този материал, защото наистина вярвам, че това е въпрос на  национална сигурност\", каза Тръмп пред репортери, пътуващи с него в Северна Дакота. \r\n\"Таймс не трябваше да направи това, защото действително това, което са направили, е, разбира се, това е измяна\", каза президентът в интервю за Fox News, излъчено по-рано в петък. \r\nПопитан в президентския самолет, дали трябва да се предприемат действия срещу \"Таймс\", Тръмп каза: \"Обмислям това точно сега.\"  Юлиян Марков", "date": "2018.09.08", "title": "AFP: Доналд Тръмп настоява главният прокурор да разследва анонимния източник на статията срещу него"}
{"url": "http://www.focus-news.net/news/2018/09/08/2564581/voleybol-zhenskiyat-natsionalen-otbor-zagubi-i-vtorata-si-kontrola-sreshtu-sarbiya.html", "text": "Волейбол: Волейболистките от националният отбор на България загубиха и втората си контрола срещу европейския шампион Сърбия с резултат 0:3 (20:25, 19:25, 13:25) в официалната приятелска среща помежду им, играна в петък вечерта пред около 3000 зрители в зала \"Борик\" в Баня Лука (Босна и Херцеговина).  В четвъртък нашите националки загубиха с 2:3 (22:15, 17:25, 25:23, 25:23, 14:16) в първата проверка между двата тима, която се игра също в Баня Лука.", "date": "2018.09.08", "title": "Волейбол: Женският национален отбор загуби и втората си контрола срещу Сърбия"}
{"url": "http://www.focus-news.net/news/2018/09/08/2564583/emsc-registrirano-e-zemetresenie-s-magnitud-40-v-rayona-na-ostrov-lesbos.html", "text": "Регистрирано е земетресение с магнитуд 4.0 в района на остров Лесбос, показва справка на интернет страницата на  Европейския средиземноморски сеизмологичен център . \r\nЗеметресението е станало в 1:34 местно време (съвпада с българското) на 28 километра югозападно от главния град на острова Митилини и на 81 километра северозападно от турския град Измир в Егейско море на 10 километра дълбочина. Земетресението е усетено на острова, както и на егейското крайбрежие на Турция.  За сега няма информация за пострадали хора и нанесени материални щети. \r\nТова е второто земетресение с подобен магнитуд в района на остров Лесбос.  Юлиян Марков", "date": "2018.09.08", "title": "EMSC: Регистрирано е земетресение с магнитуд 4.0 в района на остров Лесбос"}
{"url": "http://www.focus-news.net/news/2018/09/08/2564819/telma-makedoniya-shokovi-bombi-i-salzotvoren-gaz-na-protestite-v-solun.html", "text": "Около 50 маскирани демонстранти се сблъскаха с полицейските сили в Солун по време на протестите против договора от Преспа, предава скопският телевизионен канал  „Телма“ . \r\nСитуацията ескалира, след като демонстрантите започнаха да хвърлят коктейли „Молотов“ към полицията, която трябваше да използва сълзотворен газ и шокови бомби, за да ги разпръсне и попречи да влязат в сградата на Международния панаир, на който присъства и гръцкият премиер Алексис Ципрас. Това допълнително ядоса демонстрантите, които продължиха да хвърлят камъни и бутилки. \r\nДемонстрациите са организирани то гръцките „Панмакедонски сдружения“ и „Комитетът за борба за Македония“, които са противопоставят на договора от Преспа.  Йонислав Дочев", "date": "2018.09.08", "title": "„Телма“ (Македония): Шокови бомби и сълзотворен газ на протестите в Солун"}
{"url": "http://www.focus-news.net/news/2018/09/08/2564582/prokuraturata-poiska-postoyanen-arest-za-trima-dushi-po-sluchaya-karnobat-obzor.html", "text": "Прокуратурата поиска постоянен арест за трима души по случая „Карнобат“, сред които и собственикът на „Винпром Карнобат“ Миню Стайков. Това стана ясно по време на брифинг в Специализираната прокуратура.  Обвинени след спецакцията на 5 септември са осем души, като трима от тях все още се издирват – един с международна заповед за арест и двама с общодържавна.  \r\nРъководителят на Специализираната прокуратура Даниела Начева обясни, че разследването по случая е започнало през юли 2018 г., когато е открита фабриката за производство на цигари. „На място открихме цех с машини и помещения за работници. Машините към момента на операцията не работеха и работници там нямаше”, уточни Начева и посочи, че тогава са открити цигари на стойност 3 млн. лв.  По данни на разследването фабриката е работила две години, като сред служителите ѝ има и такива с чуждестранен произход. „Установихме, че обвиняемите лица по един или друг начин са свързани с търговски дружества – в качеството си на управители или служители, – на една верига от свързани фирми, която е контролирана от едно от тях“, каза още Начева. Тя уточни, че общо 20 са дружествата, които осъществяват легална дейност, свързани са помежду си и участват в данъчни престъпления по случая „Карнобат“. \r\nНаблюдаващият разследването прокурор Ангел Кънев посочи, че до момента са заложени 40 данъчни ревизии на различни дружества и са претърсени 38 адреса. По думите му са открити и печати на кухи фирми, сред които и такъв на банка, която оперира на територията на страната. Кънев посочи, че разследването на спецпрокуратурата е установило също, че цигарите от фабриките в Карнобат са продавани както у нас, така и на територията на други държави в ЕС. „Става въпрос за чуждестранни марки. Назначени са експертизи, за да се установи конкретният вид тютюн, който се ползва. Не е сигурно дали тези цигари не са доста по-вредни от въведения стандарт“, обясни той.  Агенция „Фокус“ припомня: На 5 септември 2018 г. Специализираната прокуратура разкри фабрика за незаконно производство в Карнобат, която нанася щета на държавния бюджет в размер на 70 млн. лв. По време на акцията са задържани над 10 лица. Сред задържаните са собственикът на „Винпром Карнобат“ ООД Миню Стайков и синът на кмета на Карнобат, който е собственик на помещенията, където е разположена фабриката. Ден по-късно Специализираната прокуратура повдигна обвинения на 8 лица след акцията в Карнобат. С постановления на наблюдаващия прокурор на обвинените е наложено задържане до 72 часа с оглед осигуряването им пред Специализирания наказателен съд. \r\nЦветилена СИМЕОНОВА", "date": "2018.09.08", "title": "Прокуратурата поиска постоянен арест за трима души по случая „Карнобат“ (ОБЗОР)"}
{"url": "http://www.focus-news.net/news/2018/09/08/2564586/", "text": "Лек автомобил пропадна в неукрепен изкоп в кв. „Овча купел“ вследствие на водопроводна авария. Инцидентът стана в 7.20 часа сутринта, като при него няма пострадали.  \r\nОт пресцентъра  на Столична община съобщиха, че се спира строителството на обекта в кв. 104-Б в район „Овча купел“, където пропадна лекият автомобил. От прессъобщението стана ясно, че заповедта за спирането на строежа се издава от ДНСК заради допуснатото съществено отклонение от одобрените строителни книжа от фирмата „С. А. Г. Груп“ ЕООД. На място са извикани проектанта по част „Конструктивна“ и надзорната фирма на обекта, на които е разпоредено да се представи техническо решение за укрепване и засипване на пропадналия изкоп. Главният архитект на Столична община арх. Здравко Здравков е сезирал за случая Камарата на строителите в България. Ще бъдат инициирани законодателни промени с мерки за санкциониране на строителни фирми, които допускат нарушаване на мерките за безопасност в строителството. Кметът на София Йорданка Фандъкова е сезирала Софийска градска прокуратура за строителната авария, допусната от фирмата „С. А. Г. Груп“ ЕООД.  \r\nПо-рано през деня зам.-председателят на ПГ на \"БСП за България\" Георги Свиленски каза по време на брифинг от мястото на инцидента, че в продължение на шест часа никой не е обърнал внимание на случващото се и по думите му за пореден път сме свидетели на абсолютното безхаберие и бездействие на държавните институции. Свиленски заяви, че живущите са били притеснени и никой от тях не е бил разбрал да има представител на ДНСК или на общината. Според него са били направени опити да се прикрие случаят. Той призова прокуратурата, ако счете, че има някакво нарушение-било то по документацията на строежа, по укрепването му, или по действията след инцидента, да бъдат предприети съответните мерки.", "date": "2018.09.08", "title": "Лек автомобил пропадна в неукрепен изкоп в кв. „Овча купел“, Столична община сезира градската прокуратура (ОБЗОР)"}
{"url": "http://www.focus-news.net/news/2018/09/08/2564588/sluzhiteli-na-mvr-ne-sa-deklarirali-za-politicheski-natisk-pri-intsidenta-v-harmanli-obzor.html", "text": "Служители на МВР не са декларирали за политически натиск при инцидента в Харманли. Това стана ясно от думите на началникът на сектор „Пътен контрол“ към ГД „Национална полиция“ гл. инспектор Росен Рапчев по време на редовния месечен брифинг на МВР. От думите му стана ясно още, че и шофьорът на триколката, и бащата на президента Георги Радев са допуснали пътни нарушения при катастрофата, която стана на 17 август между електрическа триколка и лек автомобил.  Рапчев обясни, че има подмяна на фактическите обстоятелства от страна на служители на МВР, които са отишли на мястото на инцидента. Сред нарушенията на пътните полицаи са: необезопасяване на местопроизшествието, допускане на външни лица в близост до него и оставяне без надзор на катастрофиралите моторни превозни средства. Главният секретар на МВР Младен Маринов обясни, че дисциплинарната проверка по случая не е приключила и отчете, че е уволнен един служител на МВР, а други са наказани в различна степен. Росен Рапчев допълни, че няма информация за това как е изтекло видеото в медийното пространство. Той посочи, че уволнението служител не е осъществявал служебните си задължения по законосъобразен начин, като не е изискал сведения от очевидци на инцидента и не е прегледал видеозаписите от случая.  \r\nДруга обсъдена тема на брифинга беше изземането на над 58 тона канабис от началото на сезона за събиране на реколтата. По време на тези акции са задържани 12 лица.   \r\nСпоред зам.-министъра на вътрешните работи Милко Бернер с 26 са по-малко жертвите по пътищата от началото на 2018 г. в сравнение със същия период на миналата година. Според статистика на МВР през последните три години има спад в пътнотранспортните произшествия на територията на страната. За същия този период са събрани над 3 млн. лева за глоби и нарушения на водачите и близо една трета от тях са за превишена скорост. От вътрешното министерство обсъдиха също и темата с новите документи за самоличност. По думите им с тях гражданите ще имат по-голяма сигурност, ще пътуват свободно в 169 страни без необходимост от виза. Старите документи ще бъдат валидни до тяхното изтичане. Няма да има промяна в цените при техните издавания.  \r\nМинистърът на вътрешните работа в оставка Валентин Радев не присъства на редовното си заседание в МВР, защото по време на брифинга, той е бил на среща в Министерския съвет. \r\nДаяна ДЮЛГЕРОВА", "date": "2018.09.08", "title": "Служители на МВР не са декларирали за политически натиск при инцидента в Харманли (ОБЗОР)"}
{"url": "http://www.focus-news.net/news/2018/09/08/2564589/daily-express-frenski-politik-preduprezhdava-che-byurokratsiyata-sasipva-es-otvatre.html", "text": "Френският политик Жерар Ларше, председател на френския сенат, предупреждава, че бюрокрацията съсипва Европейския съюз отвътре, пише британският вестник  Daily Express . \r\nВ реч пред десни сенатори Ларше осъди недостатъците на \"Европа, която се намира в криза, изложена на опасност да бъде деконструирана и смазана от тежестта на нейната бюрокрация, неспособността й да се преоткрие и от нарастващата празнина, която тя създаде между институциите на съюза и неговите граждани \". \r\nКонсервативният депутат също критикува неуспеха на Европа да управлява миграционната криза, обвинявайки нейните лидери, че \"затварят очите за имиграционния проблем и отхвърлят отговорностите си\" по отношение на мигрантите и бежанците. \r\nОтбелязвайки отношението на Европа към масовата миграция, Ларше каза, че Италия е била \"оставена сама за повече от четири години\", за да се справи с потока от мигранти от Северна Африка поради липсата на солидарност и смелост в Брюксел.  Юлиян Марков", "date": "2018.09.08", "title": "Daily Express: Френски политик предупреждава, че бюрокрацията съсипва ЕС отвътре"}
{"url": "http://www.focus-news.net/news/2018/09/08/2564826/hayko-maas-germaniya-nyama-interes-ot-tvard-brekzit.html", "text": "Германия няма интерес от „твърд“ Брекзит, но подобен сценарий не може да бъде отписан, заяви германският външен министър Хайко Маас в събота, предава  Reuters . \r\n„Нямаме интерес да се стига до твърд Брекзит“, заяви Маас пред германския национален ежедневник „Die Frankfurter Allgemeine Zeitung“ в интервю. \r\n„Но това не трябва да се отписва като вариант. Не искаме и да се стига до твърда граница между Ирландия и Република Ирландия“, добави той.  Йонислав Дочев", "date": "2018.09.08", "title": "Хайко Маас: Германия няма интерес от „твърд“ Брекзит"}
{"url": "http://www.focus-news.net/news/2018/09/08/2564592/tenis-novak-dzhokovich-dostigna-do-finala-na-otkritoto-parvenstvo-na-sasht.html", "text": "Тенис: Новак Джокович достигна до финала на Откритото първенство на САЩ. Сръбският тенисист Новак Джокович победи японеца Кей Нишикори и стигна до финала на US Open. Полуфиналният мач продължи 2 часа и 23 минути и завърши с 6:3, 6:4, 6:2 в полза на Джокович . На финала Джокович ще срещне аржентинеца Хуан Марин дел Потро, който победи номер едно в световната ранглиста Рафаел Надал след отказване на испанеца. \r\nОбщият награден фонд на последния турнир от Големия шлем в сезона, който се провежда в Ню Йорк, е 53 милиона долара.", "date": "2018.09.08", "title": "Тенис: Новак Джокович достигна до финала на Откритото първенство на САЩ"}
{"url": "http://www.focus-news.net/news/2018/09/08/2564593/pregled-na-osnovnite-temi-v-britanskiya-pechat-agentsiya-fokus.html", "text": "Кюрдските бойци тихо се присъединяват към правителствените сили, пише британският вестник  The Guardian . \r\nПрез седемте години война, кюрдите от северната част на Сирия са част от конфликта. Тяхната лоялност остана несигурна и желанието им за автономия бе подхранено от разразилия се кръвопролитен конфликт. \r\nПо време на конфликта в северозападната част на страната, дом на известен кюрдски анклав до по-рано тази година, а сега сцена на централната битка за изхода на войната, кюрдите тихо подновяват претенциите си. Десетки кюрдски екстремисти, които се биеха редом  с американските сили в борбата срещу „Ислямската държава“, сега се съюзяват със сирийските правителствени сили в провинция Идлиб за решителната битка. \r\nНаличието на кюрдите в битката за Идлиб добавя ново измерение към сблъсъка, в който са въвлечени всички участници в дългата война. Сюзът е грижливо прикриван  както от сирийски власти, които са предпазливи по отношение на кюрдските амбиции през цялата война, така и от самите кюрдски сили, които остават номинално съюзници във Вашингтон в борбата срещу „Ислямска държава“. \r\nНа пръв поглед има малка надежда, че дипломацията ще донесе резултат. Говорейки за световните  лидери кюрдите заявяват: \"Те не ни защитиха  в продължение на пет години. Защо сега ще ни спасяват?\" \r\nСдържането на кюрдските амбиции и предотвратяването на тяхната консолидация в Сирия е основната линия на поведение на Анкара в Сирия през последните две години от войната. Прогонването на кюрдските сили от Африн позволи на Турция да се похвали, че по границата на запад от река Ефрат няма кюрдски анклав. Това позволи на  кюрдите да твърдят, че са били предадени от неверен съюзник  - САЩ. Случилото се в Африн накара много кюрди да погледната към централната власт в Сирия. \r\n*** Двамата заподозрени руски граждани са посещавали многократно Женева, пише британският вестник  The Telegraph . \r\nДвама руснаци, които британските власти заподозряха за опита за убийство на Сергей и Юлия Скрипал, от септември 2016 г. до март 2018 почти трийсет пъти са летели до Европа, като повечето полети  до втория по големина град на Швейцария - Женева. Това се съобщава от източници в британското правителство пред изданието. \r\nСпоред източника, установяването с кого заподозрените са се срещали в Женева сега е изключително важно и това е \"ключът към текущото разследване\". \r\nСъобщава се, че мъжете са пътували заедно  или сами, като  за този период са посетили Женева поне шест пъти и са прекарали общо няколко седмици в града. Публикацията отбелязва, че са били там, включително през ноември-декември 2017 г., когато се проведе кръг от разговори за политическо уреждане на конфликта в Сирия в швейцарския град. След като мъжете са напуснали Лондон на 4 март тази година, техните руски паспорти, издадени през септември 2016 г., вече не се използват. \r\nВестникът отбелязва, че двамата са демонстрирали висок материален статус и са харчели сериозни суми за хотели и самолетни билети.  В по-ранна публикация изданието пише, че заподозрените са се представили за бизнесмени от Санкт Петербург, за да получат визи за Великобритания. \r\n*** Френският политик Жерар Ларше, председател на френския сенат, предупреждава, че бюрокрацията съсипва Европейския съюз отвътре, пише британският вестник  Daily Express . \r\nВ реч пред десни сенатори Ларше осъди недостатъците на \"Европа, която се намира в криза, изложена на опасност да бъде деконструирана и смазана от тежестта на нейната бюрокрация, неспособността й да се преоткрие и от нарастващата празнина, която тя създаде между институциите на съюза и неговите граждани \". \r\nКонсервативният депутат също критикува неуспеха на Европа да управлява миграционната криза, обвинявайки нейните лидери, че \"затварят очите за имиграционния проблем и отхвърлят отговорностите си\" по отношение на мигрантите и бежанците. \r\nОтбелязвайки отношението на Европа към масовата миграция, Ларше каза, че Италия е била \"оставена сама за повече от четири години\", за да се справи с потока от мигранти от Северна Африка поради липсата на солидарност и смелост в Брюксел. \r\n*** Здравето на Джулиан Асандж може бързо да се влоши, ако не напусне еквадорското посолство в Лондон, пише лондонският  Evening Standard . \r\nДжулиан Асандж, основателят и редактор на Уикилийкс, се намира там от 2012 г., след като е потърсил убежище, за да предотврати евентуалното му екстрадиране в Швеция. \r\nТова се случи след дълъг съдебен спор по обвинения в изнасилване в скандинавската страна. \r\nТой не е напуснал стените на посолството за шест години, тъй като вероятно ще бъде арестуван при излизането му. \r\nАвстралийският адвокат Грег Барнс, член на адвокатския екип на Асандж, който също така съветва Уикилийкс, заяви пред  изданието, че лидерът на Уикилийкс не е имал достъп до медицинско лечение през цялото това време. \r\nТова, твърди той, е защото правителството на Обединеното кралство отказва да му позволи да напусне посолството, за да бъде прегледан, без да бъде арестуван. \r\n\"Това е жестока и нечовешка позиция на правителство, което твърди, че е либерална демокрация\", каза Барнс. \r\n\"Удивително е, че Джулиан остава толкова психически активен и може физически да функционира, като се има предвид неизбежното въздействие на шестгодишното задържане без естествена светлина или непрекъснат достъп до чист въздух.Ако обаче няма решение за неговия случай - с други думи, Великобритания да гарантира, че няма да бъде екстрадиран в САЩ - реалността е, че здравето на Джулиан ще се влоши до такава степен, че животът му ще е в сериозна опасност,\" добавя Барнс.", "date": "2018.09.08", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/09/08/2564584/the-guardian-kyurdskite-boytsi-tiho-se-prisaedinyavat-kam-pravitelstvenite-sili.html", "text": "Кюрдските бойци тихо се присъединяват към правителствените сили, пише британският вестник  The Guardian . \r\nПрез седемте години война, кюрдите от северната част на Сирия са част от конфликта. Тяхната лоялност остана несигурна и желанието им за автономия бе подхранено от разразилия се кръвопролитен конфликт. \r\nПо време на конфликта в северозападната част на страната, дом на известен кюрдски анклав до по-рано тази година, а сега сцена на централната битка за изхода на войната, кюрдите тихо подновяват претенциите си. Десетки кюрдски екстремисти, които се биеха редом  с американските сили в борбата срещу „Ислямската държава“, сега се съюзяват със сирийските правителствени сили в провинция Идлиб за решителната битка. \r\nНаличието на кюрдите в битката за Идлиб добавя ново измерение към сблъсъка, в който са въвлечени всички участници в дългата война. Сюзът е грижливо прикриван  както от сирийски власти, които са предпазливи по отношение на кюрдските амбиции през цялата война, така и от самите кюрдски сили, които остават номинално съюзници във Вашингтон в борбата срещу „Ислямска държава“. \r\nНа пръв поглед има малка надежда, че дипломацията ще донесе резултат. Говорейки за световните  лидери кюрдите заявяват: \"Те не ни защитиха  в продължение на пет години. Защо сега ще ни спасяват?\" \r\nСдържането на кюрдските амбиции и предотвратяването на тяхната консолидация в Сирия е основната линия на поведение на Анкара в Сирия през последните две години от войната. Прогонването на кюрдските сили от Африн позволи на Турция да се похвали, че по границата на запад от река Ефрат няма кюрдски анклав. Това позволи на  кюрдите да твърдят, че са били предадени от неверен съюзник  - САЩ. Случилото се в Африн накара много кюрди да погледната към централната власт в Сирия.  Юлиян Марков", "date": "2018.09.08", "title": "The Guardian: Кюрдските бойци тихо се присъединяват към правителствените сили"}
{"url": "http://www.focus-news.net/news/2018/09/08/2564594/mazh-e-zadarzhan-za-iznasilvane-na-tri-zheni-i-grabezh-obzor.html", "text": "Окръжната прокуратура в Бургас задържа за 72 часа 43-годишен софиянец. Той е обвинен за това, че на 22 юни в к.к. „Слънчев бряг“ на пътя към Обзор е отвлякъл жена. Заедно с друг мъж са заключили жената в автомобил. Двамата са изнасилили жената, нанасяни са й удари с юмруци в лицето и тялото. Задържаният мъж я е заплашвал, че ще я убие. Двамата мъже са ограбили жената, със заплахи са й взели 220 лева и златни накити. Мъжът е сторил същото и на друга жена, на 8 юли. От нея е откраднал 170 лева. На 30 август задържаният е отвлякъл и трета жена. Завързал е краката и ръцете й с пластмасови опашки. И третата жена е била изнасилена, удряна и заплашвана. В първите два случая е участвало и неустановено към момента лице. Третата жена е изнасилена в гориста местност, а след това и в къща в село Приселци. Жената е била държана в къщата часове, а след това изоставена с маска на главата в района на село Старо Оряхово. \r\nНа 43-годишния мъж са повдигнати обвинения за 11 престъпления, според Прокуратурата е вероятно те да се увеличат. Обвиняемият има предходни осъждания за грабеж, кражби и вещно укривателство на крадени автомобили. Посочените 11 престъпления са извършени с изключителен цинизъм, който граничи с нечовешко отношение. Пострадалите три жени са на възраст между 22 и 25 години. Жените се определят като занимаващи се с проституция. Деянията са извършени по пътя, от който са проституирали жените. Мъжът е снимал личните карти на жените и ги е заплашил, че ако проговорят ще претърпят неблагоприятни последици. Обвиняемият изваждал сим-картите и батериите от телефоните на жертвите, за да не могат да се обаждат, предупреждавал ги да не сигнализират в полицията, тъй като знаел кои са и къде са и може да ги издири. Мъжът е разпитвал трите жени дали имат сводници, тъй като явно се е притеснявал от този факт.", "date": "2018.09.08", "title": "Мъж е задържан за изнасилване на три жени и грабеж (ОБЗОР)"}
{"url": "http://www.focus-news.net/news/2018/09/08/2564591/evening-standard-zdraveto-na-dzhulian-asandzh-mozhe-barzo-da-se-vloshi-ako-ne-napusne-ekvadorskoto-posolstvo-v-london.html", "text": "Здравето на Джулиан Асандж може бързо да се влоши, ако не напусне еквадорското посолство в Лондон, пише лондонският  Evening Standard . \r\nДжулиан Асандж, основателят и редактор на Уикилийкс, се намира там от 2012 г., след като е потърсил убежище, за да предотврати евентуалното му екстрадиране в Швеция. \r\nТова се случи след дълъг съдебен спор по обвинения в изнасилване в скандинавската страна. \r\nТой не е напуснал стените на посолството за шест години, тъй като вероятно ще бъде арестуван при излизането му. \r\nАвстралийският адвокат Грег Барнс, член на адвокатския екип на Асандж, който също така съветва Уикилийкс, заяви пред  изданието, че лидерът на Уикилийкс не е имал достъп до медицинско лечение през цялото това време. \r\nТова, твърди той, е защото правителството на Обединеното кралство отказва да му позволи да напусне посолството, за да бъде прегледан, без да бъде арестуван. \r\n\"Това е жестока и нечовешка позиция на правителство, което твърди, че е либерална демокрация\", каза Барнс. \r\n\"Удивително е, че Джулиан остава толкова психически активен и може физически да функционира, като се има предвид неизбежното въздействие на шестгодишното задържане без естествена светлина или непрекъснат достъп до чист въздух.Ако обаче няма решение за неговия случай - с други думи, Великобритания да гарантира, че няма да бъде екстрадиран в САЩ - реалността е, че здравето на Джулиан ще се влоши до такава степен, че животът му ще е в сериозна опасност,\" добавя Барнс.  Юлиян Марков", "date": "2018.09.08", "title": "Evening Standard: Здравето на Джулиан Асандж може бързо да се влоши, ако не напусне еквадорското посолство в Лондон"}
{"url": "http://www.focus-news.net/news/2018/09/08/2564585/afp-donald-tramp-zaplashi-da-vavede-mita-varhu-tseliya-kitayski-vnos-v-sasht.html", "text": "Доналд Тръмп заплаши да въведе мита върху целия китайски внос в САЩ, предава  AFP . \r\nПрезидентът Доналд Тръмп заплаши в петък да въведе мита за всички китайски стоки, внесени в Съединените щати, обтягайки и без това  вече напрегнатите търговски отношения с Пекин на фона на провеждането на преговори с Канада и ЕС. \r\nНеговите коментари, притесниха  фондовите пазари на фона на страховете от икономическите щети, които биха могли да произтекат от многостранната търговска война, която той подклажда. \r\nСъединените щати вече наложиха наказателни мита за 50 млрд. долара на китайски стоки , а мита за още 200 млрд. долара са \"в бункера\" и \"могат да станат факт много скоро\", каза Тръмп. \r\nОсвен това той каза пред репортери, които пътуват с него в Северна Дакота, че \"освен това има планове за мита за още 267 милиарда долара, готови да минат в кратък срок, ако искам.  Това напълно променя уравнението, ” каза Тръмп. Това би обхванало почти всички стоки, внесени от втората по големина икономика в света.  Юлиян Марков", "date": "2018.09.08", "title": "AFP: Доналд Тръмп заплаши да въведе мита върху целия китайски внос в САЩ"}
{"url": "http://www.focus-news.net/news/2018/09/08/2564597/trima-rabotnitsi-postradaha-pri-intsident-v-zavoda-za-hartiya-kray-stamboliyski-obzor.html", "text": "Трима работници са с шокови изгаряния след инцидент в завода за хартия в района на Стамболийски. Те са настанени в Клиниката по изгаряния на Университетската болница „Св. Георги“ в Пловдив. Пострадалите са на възраст от 21, 26 и 44 години, а изгарянията им са съответно 57%, 65% и 10%. „Раните им са обработени, получават необходимите медицински грижи, но все още е рано да се дават прогнози“, съобщиха още от пресцентъра на болницата. „Фокус“ припомня , че инцидентът стана на 5 септември при рутинни ремонтни дейности на вакуумна изпарителна станция на територията на завода. Получило се е изтичане на черна луга с много висока температура и тримата работници са пострадали. От Инспекцията по труда извършват проверка, която да установи дали са били спазени всички необходими изисквания за безопасност на труда и дали пострадалите да били с нужната екипировка. \r\nТони МИХАЙЛОВ", "date": "2018.09.08", "title": "Трима работници пострадаха при инцидент в завода за хартия край Стамболийски (ОБЗОР)"}
{"url": "http://www.focus-news.net/news/2018/09/08/2564595/reuters-protestirashti-zapaliha-sgradata-na-iranskoto-konsulstvo-v-irakskiya-grad-basra.html", "text": "Протестиращи запалиха сградата на иранското консулство в иракския град Басра, предава  Reuters . \r\nГражданските протести, предизвикани от недоволството срещу корупцията и нивото на обществените услуги в Ирак, се засилиха в южната част на страната в петък, след като протестиращите разбиха и запалиха иранското консулство в Басра, а други участници в протестите за кратко взеха за заложници работници в близко петролно находище. \r\nСлед петдневни, съпроводени с насилие демонстрации в Басра, в които бяха подпалени правителствени сгради, протестиращите се насочиха срещу иранското консулство, тъй като мнозина не одобряват иранското влияние в иракската политика. \r\nВластите съобщиха, че консулството е било празно, когато тълпата е нахлула. Иракското външно министерство заяви, че нападението над консулството, за което дълбоко съжалява, няма нищо общо с исканията на протестиращите. \r\n\"Нападението на  дипломатическите мисии е неприемливо и вредно за интересите на Ирак\", заяви говорителят на министерството Ахмед Маджуб. \r\nИран обаче обвини Ирак, че не е успял да защити дипломатическата сграда, и заяви, че очаква Багдад \"бързо да идентифицира и накаже нападателите\", заяви пред журналисти Бахрам Касеми, говорител на Министерството на външните работи на Ислямска република Иран. \r\nПосланикът на Ирак в Техеран по-късно бе извикан във външното министерство за да даде обяснение. \r\nНяколко държави  имат консулства в Басра, включително Съединените щати и Русия.  Юлиян Марков", "date": "2018.09.08", "title": "Reuters: Протестиращи запалиха сградата на иранското консулство в иракския град Басра"}
{"url": "http://www.focus-news.net/news/2018/09/08/2564598/lek-avtomobil-se-vryaza-v-targovski-obekt-v-sofiya-petima-dushi-postradaha-obzor.html", "text": "Лек автомобил се вряза във витрина на търговски обект на столичните булеварди „Монтевидео“ и „Президент Линкълн“. Сигналът за пътнотранспортното произшествие е подаден малко след 14.00 часа на 7 септември. От МВР уточниха, че връщайки назад, шофьорът е ударил с колата си друг автомобил и бус и е спрял в стена.  \r\nГоворителят на Центъра за спешна медицинска помощ (ЦСМП) – София Катя Сунгарска съобщи, че са пострадали 5 души, от които 8-годишно момиче. По думите ѝ в 14.42 часа в центъра за спешна медицинска помощ е получен сигнал за инцидента. „За 6 минути екипите на спешната медицинска помощ са били на мястото на инцидента. След 1 минута са пристигнали още две линейки“, посочи тя. Сунгарска каза, че пострадалите са общо 5 души: 45-годишна жена, която е с разкъсано-контузна рана на коляното, 8-годишно момиче, което е претърпяло нараняване в областта на главата и носа, 53-годишна жена с контузно разкъсване на ръката и 43-годишен мъж, който е с гръбначно нараняване. Те бяха транспортирани в УМБАЛСМ \"Н.И.Пирогов\", където им се извършваха прегледи. Шофьорът на колата, който е причинил инцидента е 60-годишен мъж и е с контузна рана по главата. Той бе настанен и по-късно изписан от Военномедицинска Академия (ВМА). По време на инцидента водачът е бил във видимо нетрезво състояние.", "date": "2018.09.08", "title": "Лек автомобил се вряза в търговски обект в София, петима души пострадаха (ОБЗОР)"}
{"url": "http://www.focus-news.net/news/2018/09/08/2564599/emsc-registrirano-e-zemetresenie-s-magnitud-56-v-yugozapaden-kitay.html", "text": "Регистрирано е земетресение с магнитуд 5.6 в Югозападен Китай, показва справка на интернет страницата на  Европейския средиземноморски  сеизмологичен център . \r\nЗеметресението е станало в 10:31 местно време (5:31 българско време) на 174 километра североизточно от град Джингхонг и на 220 километра югозападно от град Кунмин в китайската провинция Юнан. Земетресението е усетено силно  в относително по-рядко населения район. Засега не се съобщава за пострадали хора и нанесени материални щети.  Юлиян Марков", "date": "2018.09.08", "title": "EMSC: Регистрирано е земетресение с магнитуд 5.6 в Югозападен Китай"}
{"url": "http://www.focus-news.net/news/2018/09/08/2564596/pregled-na-mezhdunarodnite-novini-do-6-chasa-agentsiya-fokus.html", "text": "Вселенската патриаршия предприема стъпки към признаване на автокефална Украинска православна църква, пише електронното издание на гръцкия вестник  Kathimerini . \r\nВселенската патриаршия започна подготовката за предоставяне на независимост на православната църква на Украйна от Русия. В изявление патриаршията посочи двама представители, които ще бъдат изпратени, за да обсъдят процеса на автокефалията на Киев от Москва. Въпросът е източник на търкания между Вселенския патриарх Вартоломей  и руския православен патриарх Кирил от април насам. Истанбулската вселенска патриаршия е първа сред църквите в Източното Православие и единствената власт, която може да предостави църковна автокефалия, се казва  в изявлението. \r\nМосква обаче предупреди, че проблемът може да доведе до разкол. Двамата патриарси се срещнаха по-рано през септември, за да преодолеят разликата, но без резултат. \r\n***  Македонският министър-председател Зоран Заев заяви, че страната му има шанс да загуби правото да отбелязва продукцията си като „Произведена в Македония“ (Made in Macedonia), ако гръцките производители решат да използват този етикет, пише гръцкият вестник    Protothema   в електронното си издание.  \r\nСпоред споразумението между Скопие и Атина от юни производителите в гръцката провинция Македония ще имат три години срок да решат дали да бележат продуктите си като „Произведени в Македония“ или вместо това ще решат да ги бележат като „Произведени в Гърция“.  \r\n„Няма стремежи да вземат това наше право“, отбеляза Заев. „Ние нямаме проблем дали „Произведено в Македония“ ще се отнася до провинцията Македония в Гърция или за нашата Македония като държава. Въпреки това компаниите в Гърция ще имат три години да вземат решение как да отбелязват продукцията си. Ако решат да пишат така, няма да имаме проблем. Но гръцките производители може да имат проблеми, ако македонските използват „Произведено в Македония“ и ще могат да го блокират, но едва след три години“, заключи Заев \r\n*** В Босна и Херцеговина официално започна кампанията за парламентарните избори, насрочени за 7 октомври, предаде Танюг, цитирана от македонския телевизионен канал  1TB . \r\nЦентралната избирателна комисия предупреди, че има право да налага глоби до 10000 конвертируеми марки (5000 евро) и да премахва кандидати от списъците, ако се установи нарушение на закона или се използва реторика, с която се насърчава насилие или омраза. \r\nКомисията призова политическите партии, кандидатите и техните привърженици да се въздържат от изявления, с които се увеличава напрежението и да водят честна и коректна предизборна кампания, а медиите - да допринесат за демократичния характер на кампанията. \r\nНа 7 октомври, гражданите на Босна и Херцеговина ще избират членове на колективното председателство, депутати в Камарата на представителите на Босна и Херцеговина, президент и вицепрезидент на Република Сръбска, парламент на Република Сръбска, Камарата на представителите на Мюсюлманско-хърватската федерация и парламентите на десетте кантона на федерацията. \r\nОбщо 7,497 кандидати бяха регистрирани за 518 мандата. В списъка на кандидатите има 58 партии, 36 коалиции и 34 независими кандидати. \r\nПравото на глас в Босна и Херцеговина имат 3 352 933 жители. За босненските граждани в чужбина ще бъдат отворени избирателни секции в посолствата в Канбера, Виена, Берлин, Осло и Белград и в консулствата в Чикаго, Мюнхен, Щутгарт, Франкфурт и Грац. \r\nСпоред някои оценки изборите ще струват на държавата около 8,5 милиона конвертируеми марки. Прозрачни избирателни урни ще бъдат използвани за първи път тази година. \r\n*** С речта си в събота на Международния панаир в Солун министър-председателят Алексис Ципрас ще се стреми да постигне деликатен баланс между убеждаването на разочарования електорат, че Гърция наистина е влязла в нова ера и увери международните пазари, че ще остане на пътя на реформите, пише електронното издание на гръцкия вестник  Kathimerini . \r\nОсновното му обръщение, което ще включва съобщения за мерки за облекчение, се очаква да бъде сериозно наблюдавано  от страна на международните пазари и кредиторите на страната, тъй като то ще определи тона в ерата след спасителната програма. \r\nМинистрите на правителството заявиха пред Ройтерс вчера, че докато Атина иска да се стреми към по-благоприятна за растежа стратегия, тя е решена да изпълни поставените от нея цели пред кредиторите. \r\n\"Нито една от мерките, които ще бъдат обявени от Ципрас няма да застраши целта за 3.5% първичен бюджетен излишък\", каза представител на правителството за вестника. \r\n*** Москва нарича намерението на Вселенската патриаршия да признае автокефалията на Украинската православна църква „безпрецедента инвазия в чужда канонична територия, предава  AFP . \r\nРуската православна църква осъди решението на Вселенската патриаршия за изпращане на представители в Украйна и обеща ответни действия. \r\nРешението на Вселенския патриарх  Вартоломей  идва седмица след като руският патриарх Кирил се срещна с него в Истанбул \r\nПатриарх Кирил, който има силни връзки с Кремъл и се смята за съюзник на руския президент Владимир Путин, е решен да предотврати обособяването на самостоятелна Украинска православна църква. \r\nГоворителят на Руската православна църква Владимир Легойда нарече това \"нищо повече от безпрецедентно брутално нахлуване в каноничната територия на Московската патриаршия\"  в публикация в социалната мрежа  „Телеграм“. \r\n\"Такива действия не могат да останат без отговор\", пише Легойда. \r\nТой добави, че Константинополската патриаршия не е информирала Москва преди решението. \r\nПравославната църква в Украйна е разделена между църква, която е част от Руската православна църква и друга, която е под надзора на непризнатия Киевски патриарх Филарет. \r\n\"Отговорността за възможните отрицателни последици от тази стъпка е на патриаршията на Константинопол\", се казва в изявление, публикувано на уебсайта на Руската православна църква. \r\nПо-рано църквата в Константинопол съобщи, че изпраща двама епископи \"в подготовка за признаване  на автокефалията (право на създаване на църква) на православната църква в Украйна\". \r\nАко Москва загуби контрол над украинската църква, това ще се разглежда като удар върху престижа на руската православна църква и руското духовно влияние като цяло. \r\nВартоломей І, известен като Константинополски архиепископ, на Новия Рим и Вселенски патриарх, се счита за \"първи сред равни\" от около 300 милиона православни вярващи в света. \r\n*** Александър Вучич е добре дошъл в Косово, заяви косовският президент Хашим Тачи, цитиран от македонското електронно издание  “МКД“ \r\nТачи заяви това в Брюксел, където трябваше да се проведе нов кръг от диалога между него и Вучич, с посредничеството на ръководителката на европейската дипломация Федерика Могерини. \r\nТова обаче не се случи, защото Вучич реши да прекъсне комуникацията с косовските представители и да се върне в Белград. \r\n\"Не успяхме да проведем преки преговори и преговаряхме чрез европейските представители. Важно е да продължим по същия път, по пътя на мира, към решаването на проблема\", каза Тачи. \r\nСлед това коментира обявеното посещение на президента на Сърбия в Косово. \r\n\"Що се отнася до посещението на Вучич в Косово, той е добре дошъл, каквато и програма да предложи и да изпълни. Няма нищо спорно в това президентът на Сърбия да посети сърбите в Косово, както и аз съм добре дошъл в Прешевската долина, Буяновац и Медведжа \", подчерта Тачи. \r\n*** Регистрирано е земетресение с магнитуд 4.0 в Босна и Херцеговина, показва справка на интернет страницата на  Европейския средиземноморски сеизмологичен център  . \r\nЗеметресението е станало в 22:35 местно време (23:35 българско време) на 4 километра североизточно от хърватския гард Имотски, 67 километра източно от Сплит и на 98 километра югозападно от босненската столица Сараево на дълбочина 2 километра. Земетресението е усетено по адриатическото крайбрежие на Хърватия. За сега няма информация за пострадали хора и нанесени материални щети. \r\n*** Регистрирано е земетресение с магнитуд 4.0 в района на остров Лесбос, показва справка на интернет страницата на  Европейския средиземноморски сеизмологичен център . \r\nЗеметресението е станало в 1:34 местно време (съвпада с българското) на 28 километра югозападно от главния град на острова Митилини и на 81 километра северозападно от турския град Измир в Егейско море на 10 километра дълбочина. Земетресението е усетено на острова, както и на егейското крайбрежие на Турция.  За сега няма информация за пострадали хора и нанесени материални щети. \r\nТова е второто земетресение с подобен магнитуд в района на остров Лесбос \r\n*** Електроснабдяването на почти целия остров Хокайдо е възстановено след силното земетресение в четвъртък сутринта, което отне живота на 16 души, предава  Reuters \r\nЕлектрическото захранване бе възстановено на почти всички клиенти в Хокайдо в събота сутринта , два дни след мощното земетресение, което доведе спиране на тока на острова, но проблемите за бизнеса продължават, включително за заводите на Тойота, които са принудени да спрат работа до понеделник. \r\nЕлектроснабдителната компания заяви, че доставките на електроенергия са възстановени до 2,93 милиона клиенти в Хокайдо , оставяйки само 20 000 клиенти без електричество. \r\nЯпонското министерство на търговията поиска от жителите и бизнеса в Хокайдо да спестяват енергия и каза, че правителството обмисля всички варианти, включително и режим на тока. \r\n*** Протестиращи запалиха сградата на иранското консулство в иракския град Басра, предава  Reuters . \r\nГражданските протести, предизвикани от недоволството срещу корупцията и нивото на обществените услуги в Ирак, се засилиха в южната част на страната в петък, след като протестиращите разбиха и запалиха иранското консулство в Басра, а други участници в протестите за кратко взеха за заложници работници в близко петролно находище. \r\nСлед петдневни, съпроводени с насилие демонстрации в Басра, в които бяха подпалени правителствени сгради, протестиращите се насочиха срещу иранското консулство, тъй като мнозина не одобряват иранското влияние в иракската политика. \r\nВластите съобщиха, че консулството е било празно, когато тълпата е нахлула. Иракското външно министерство заяви, че нападението над консулството, за което дълбоко съжалява, няма нищо общо с исканията на протестиращите. \r\n\"Нападението на  дипломатическите мисии е неприемливо и вредно за интересите на Ирак\", заяви говорителят на министерството Ахмед Маджуб. \r\nИран обаче обвини Ирак, че не е успял да защити дипломатическата сграда, и заяви, че очаква Багдад \"бързо да идентифицира и накаже нападателите\", заяви пред журналисти Бахрам Касеми, говорител на Министерството на външните работи на Ислямска република Иран. \r\nПосланикът на Ирак в Техеран по-късно бе извикан във външното министерство за да даде обяснение. \r\nНяколко държави  имат консулства в Басра, включително Съединените щати и Русия.", "date": "2018.09.08", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/09/08/2564600/mkd-makedoniya-mayk-pompeo-pozdravi-makedoniya-za-natsionalniya-praznik.html", "text": "Държавният секретар на САЩ Майк Помпео поздрави с писмо Македония по случай националния празник на страната – 8 септември от името на правителството на САЩ, пише македонското електронно издание  “МКД“ . \r\n\"Поздравяваме ви за историческото Споразумение от Преспа, което след неговото прилагане ще доведе до по-голяма сигурност и просперитет за гражданите на Македония и целия регион. Вашият ангажимент към демократичните принципи, върховенството на закона, отговорността на правителството, усилията за предотвратяване на корупцията са похвални. Съединените щати твърдо подкрепят Македония по пътя й към членство в евроатлантическото семейство. Пожелаваме ви всичко най-добро, когато празнувате този специален ден и и с нетърпение очакваме  бъдещото задълбочено  приятелство и сътрудничество \", пише Помпео в поздравителното послание по повод 27-годишнината от независимостта.  Юлиян Марков", "date": "2018.09.08", "title": "„МКД“ (Македония): Майк Помпео поздрави Македония за националния празник"}
{"url": "http://www.focus-news.net/news/2018/09/08/2564590/reuters-elektrosnabdyavaneto-na-pochti-tseliya-ostrov-hokaydo-e-vazstanoveno-sled-silnoto-zemetresenie-v-chetvartak-sutrinta.html", "text": "Електроснабдяването на почти целия остров Хокайдо е възстановено след силното земетресение в четвъртък сутринта, което отне живота на 16 души, предава  Reuters \r\nЕлектрическото захранване бе възстановено на почти всички клиенти в Хокайдо в събота сутринта , два дни след мощното земетресение, което доведе спиране на тока на острова, но проблемите за бизнеса продължават, включително за заводите на Тойота, които са принудени да спрат работа до понеделник. \r\nЕлектроснабдителната компания заяви, че доставките на електроенергия са възстановени до 2,93 милиона клиенти в Хокайдо , оставяйки само 20 000 клиенти без електричество. \r\nЯпонското министерство на търговията поиска от жителите и бизнеса в Хокайдо да спестяват енергия и каза, че правителството обмисля всички варианти, включително и режим на тока.  Юлиян Марков", "date": "2018.09.08", "title": "Reuters: Електроснабдяването на почти целия остров Хокайдо е възстановено след силното земетресение в четвъртък сутринта"}
{"url": "http://www.focus-news.net/news/2018/09/08/2564601/cnn-sasht-zapochvat-voenno-uchenie-v-yuzhna-siriya.html", "text": "САЩ започват военно учение в Южна Сирия, съобщава американският телевизионен канал  CNN . \r\nПовече от 100 американски войници започнаха неочаквано учение в Южна Сирия в петък в отговор на поредица от руски военни заплахи, според Пентагона. \r\nХарактерът на учението беше описан подробно в изявление на Централното командване на САЩ, но не споменава, че то е разпоредено специално след предупреждение от страна на Русия от 1 септември, че ще влезе в зона в Южна Сирия, където се намират американските войски, заяви източник от американското военно ведомство. \r\nУчението, което може да продължи няколко дни, включва американски войници, които летят в гарнизона на коалицията Ат Танф с хеликоптер и ще провеждат тренировъчни бойни стрелби. \r\n\"Нашите сили ще демонстрират способност за бързо разгръщане, нападение на цел с интегрирани въздушни и наземни сили и бързо изтегляне\", каза капитан Уилям Ърбан, главен говорител на централното командване. Учението е специално предназначено за руските и правителствените войски  в района, за да видят дейността и да разберат способностите на САЩ, твърдят представители на отбраната. \r\nРусия в четвъртък чрез писмо предупреди САЩ за втори път, че ще атакува района на Ат Танф, за да преследва там бунтовници. Но второто предупреждение посочва, че Москва ще използва \"прецизни удари\", според  Шон Робъртсън, говорител на Пентагона. Използването на формулировката \"прецизни удари\" в уведомлението  до САЩ предизвика тревога у американските командири, че руснаците сигнализират за намерението си да атакуват по въздуха с прецизни  оръжия, както и с ракети, изстреляни от руски кораби в Средиземноморието, завиха източници за CNN.  Юлиян Марков", "date": "2018.09.08", "title": "CNN: САЩ започват военно учение в Южна Сирия"}
{"url": "http://www.focus-news.net/news/2018/09/08/2564605/predstoyashti-mezhdunarodni-sabitiya-za-8-septemvri-agentsiya-fokus.html", "text": "В източния германски град Кемниц ще се проведе демонстрация против миграцията в страната. \r\n***  Президентът на Сърбия Александър Вучич е на посещение в Северно Косово. \r\n***  Президентът на Русия Владимир Путин ще посрещне арменския министър-председател Никол Пашинян. \r\n***  Германският канцлер Ангела Меркел е на посещение в Скопие преди референдума за името на Македония. \r\n***", "date": "2018.09.08", "title": "Предстоящи международни събития за 8 септември (Агенция \"Фокус\")"}
{"url": "http://www.focus-news.net/news/2018/09/08/2564604/predstoyashti-sabitiya-v-stranata-za-8-septemvri-agentsiya-fokus.html", "text": "*** \r\nВ 20.00 часа председателят на парламента Цвета Караянчева ще присъства на на тържествената заря-проверка и ще произнесе слово по повод 330-ата годишнина от Чипровското въстание. \r\n*** \r\nОт 10.00 часа в Народно читалище „Съединение – 1889“ в село Садина, община Попово, вицепрезидентът Илияна Йотова ще открие Капански събор „Здрав корен – жив дух“, чието осмо издание ще се проведе под неин патронаж.  \r\n*** \r\nОт 8.00 часа до 20.30 часа в зала 3239 „Проф. Михаил Константинов“ в Машинно-технологичен факултет на Техническия университет ще се проведе третото издание на международния турнир по скоростно нареждане на Куба на Рубик „Sofia Autumn 2018“. \r\n*** \r\nОт 10.00 часа в Центъра за обучение по първа помощ (бул. „Дондуков” № 61) столичната организация на БЧК организира безплатен опреснителен курс по Първа долекарска помощ за водачи на МПС. В 12.00 часа всички участници в обучението, хванати за ръце, ще образуват традиционната за този ден спасителна верига при оказване на първа помощ. На Централна автогара София от 10.00 часа доброволци ще раздават на водачите на автобуси и на пътниците информационни материали със съвети как да помогнем при пътнотранспортно произшествие. В парк ”Гео Милев” от 10.30 до 12.00 часа доброволци на БМЧК - София ще направят демонстрации по оказване на първа помощ за спасяване на пострадали и ще раздават информационни материали. \r\n*** \r\nОт 10.30 часа в Княжеската градина ще се проведе Фестивал на розовия домат.  \r\n*** \r\nВ 12.00 часа в местността Манастира в с. Осиковица ще бъде открит и представен археологически паметник: църква „Св. Богородица“ от ХІV в. и по-ранни руини около нея след реализирани мерки по консервация, реставрация и експонирането и като музей на открито. \r\n*** \r\nОт 20.30 часа на лятната естрада в Борисовата градина в София ще бъде закрит седмият сезон на националната кампания за възстановяване на летните кина в България – „Пътуващо лятно кино с БНТ1“. Последната прожекция от тазгодишната програма на инициативата ще бъде на игралния филм „Възвишение“. \r\n*** \r\nОт 17.00 часа евродепутатът Момчил Неков ще бъде специален гост в село Баня, община Разлог и ще открие фестивала „Свири ми се, пее ми се, оро ми се игра“. \r\n*** \r\nОт 9.00 часа до 12.00 часа в зала „Петя Дубарова“ на Културен център „Морско казино“ ще се проведе обучение по Първа долекарска помощ.  \r\n*** \r\nМежду 10.00 часа и 14.00 часа в Приморския парк пред Пантеона ще се проведе националната инициатива „Стара хартия за нова книга“.   \r\n*** \r\nОт 18.00 часа пред паметника на Георги Петлешев в кв. \"Трошево\" БСП-Варна ще почете антифашистите, намерили смъртта си във Варненския затвор преди 9-ти септември.  \r\n*** \r\nОт 10.00 часа в с. Ветринци ще бъде отбелязани 100 години от края на Първата световна война и 140 години от Руско-турската освободителна война. \r\n*** \r\nОт 10.00 часа в местността „Леденика“ ще се състоят квалификациите от тридневното състезание на Международната надпревара по автомоделизъм.  \r\n*** \r\nОт 9.00 часа в Спортна зала „Никола Петров“ ще бъде открита спортно-състезателната учебна година на ХК „Раховец“.  \r\n*** \r\nОт 10.00 часа в градски парк „Свети Георги“ ще се проведе September Sun Rock Fest. \r\n*** \r\nОт 10.00 часа в село Българево ще се проведе първият фолклорен събор под надслов \"С песни и танци в Българево\". \r\n*** \r\nОт 16.00 часа в клуб „The Maze“ ще се състоят игри и занимания с деца, детско караоке и Рок-училище.  \r\n***  \r\nОт 11.00 часа в парка на НЧ \"Земеделец 1899\" ще бъде открито осмото издание на Деня на кокошата чорба.   \r\n***  \r\nОт 10.00 часа в Античния керамичен център ще бъде открит вторият Фестивал за възстановка на антични занаяти. \r\n*** \r\nВ 10.00 часа в Многофункционалния социален дом на ул. „Стойчо Мушанов“ ще бъде отбелязан Световният ден на първата помощ чрез организиране на опреснително обучение.  \r\n*** \r\nОт 11.00 часа в село Червена вода ще започне Вторият комитски събор, организиран от ВМРО-БНД Русе, НЧ „Тома Кърджиев“-село Червена вода и НЧ „Гоце Делчев“-Русе.  В църквата „Св. Архангел Михаил“ ще се състои освещаване на знамето на Червеноводската чета, като след края на службата присъстващите ще се отправят организирано в посока центъра на селото, където ще положат цветя и венци пред паметника на Тома Кърджиев и участниците в четата, а след това ще се насочат към мястото, където ще се проведе събора. В 13.00 часа ще се проведе официалното откриване на Втория комитски събор.  \r\n*** \r\nВ 11.15 часа в СУ „Васил Левски“ министърът на образованието Красимир Вълчев ще даде брифинг след среща с директори на детски градини и училища, представители на общините и синдикатите в региона. \r\n*** \r\nВ 07.30 часа Негово Високопреосвещенство Неврокопски митрополит Серафим ще оглави Божествена Света литургия в църквата „Рождество Богородично“ в Симитли.  \r\n*** \r\nОт 18.30 часа ще бъде отдадена почит на паметника на падналите за Освобождението на Симитли по повод празника на града. От 19.00 часа на площад „Септември“ започва и музикалната програма.  \r\n*** \r\nОт 9.00 часа пред Паметника на свободата на връх Шипка ще се състои поклонение на русофилите в България.  \r\n*** \r\nОт 11.00 часа в РБ „Захарий Княжески“ ще се състои камерен концерт „Пътешествие около света за 80 минути“.  \r\n*** \r\nОт 12.00 часа в с. Християново ще бъде открита новопостроена църква „Св. Николай“.  \r\n*** \r\nОт 16.00 часа в парк „Тракия“ ще се проведе фолклорен фестивал „С песните на Капитан Петко Войвода“.  \r\n*** \r\nОт 16.00 часа в с. Сладък кладенец ще се състои празник на селото и представяне на книга за него.  \r\n*** \r\nОт 8.30 часа в църква „Св. Богородица“ ще бъде отслужена тържествена литургия по случай Рождество Богородично.  \r\n*** \r\nОт 9.00 часа на пл. „Общински“ ще се състои тържествен ритуал по издигане на Националното знаме.  \r\n*** \r\nОт 9.30 часа на тенис кортове „Хасково“ ще се проведе турнир по тенис на корт.  \r\n*** \r\nОт 9.30 часа в зала „Спартак“ ще бъде открит турнир по тенис на маса за деца.  \r\n*** \r\nОт 10.00 часа на пл. „Свобода“ ще се състои парад на ретро автомобили.  \r\n*** \r\nОт 10.30 часа пред ХГ „Форум“ ще се проведе демонстрация на занаята „Грънчарство“.  \r\n*** \r\nОт 11.00 часа в РИМ-Хасково в зала „Нова история“ ще бъде открита временна експозиция „Хасково от края на XIX до средата на XX век“. \r\n*** \r\nОт 11.00 часа в РИМ-Хасково в зала „Нова история“ ще бъде открита временна експозиция „Хасково  от края на XIX до средата на XX век“. \r\n*** \r\nОт 11.00 часа в РИМ-Хасково в зала „Нова история“ ще бъде представен фотоалбум „Левски, революцията и хасковския род“ на Хаджи Иванчо Минчев.  \r\n*** \r\nOт 11.30 часа пред ДКТ „Иван Димов“ ще се състои концерт на Духов оркестър Хасково.     \r\n*** \r\nОт 12.00 часа в ДКТ „Иван Димов“ ще се състои церемония „Почетен гражданин на Хасково“.  \r\n*** \r\nОт 13.30 часа в зала „Дружба“ ще се състои турнир по минибаскетбол. От 15.30 часа ще се проведе баскетболен мач между ветерани и юноши от клуб „Хасково“. В 16.30 часа ще се състои тържествена церемония по удостояване с „почетен знак град Хасково“ и „Почтени звания“.  \r\n*** \r\nОт 16.00 часа в арка на парк „Кенана“ ще се проведе състезание по приложно колоездене.  \r\n*** \r\nОт 17.00 часа на пл. „Свобода“ театър „Дани и Деси“ ще представи детски куклен спектакъл „Пеперудена магия“.  \r\n*** \r\nОт 17.30 часа в ХГ „Форум“ ще бъде открита изложба на Константин Гърнев.  \r\n*** \r\nОт 18.00 часа на пл. „Свобода“ ще има празнична торта за деца. От 19.00 часа ще започне концерт на фолклорен танцов ансамбъл „Златна Тракия“.  \r\n*** \r\nОт 20.00 часа в КСК „Спартак“ ще се състои концерт на Валя Балканска и „100 каба гайди“. От 21.00 часа Държавна опера - Стара Загора представя Queen Tribute concert – Шоуто продължава“. От 22.30 часа жителите и гостите на града ще могат да видят празнични фойерверки.  \r\n***   \r\nОт 11.00 часа ще се проведе тържествена сесия на Общинския съвет и удостояване с почетно звание граждани и общественици. Ще бъде представен и доклад, посветен на Чипровското въстание от 1688 г.  \r\n***   \r\nОт 9.15 часа пред сградата на Общината президентът Румен Радев ще бъде посрещнат от кмета Любомир Христов  \r\n***   \r\nОт 10.00 до 15.30 часа  в центъра на град Шумен,  на площада пред Драматично-куклен театър „Васил Друмев” ще се проведат безплатни скринингови изследвания за хепатит В и C. Официалното откриване ще започне в 9.30 часа на площада пред Драматично-куклен театър „Васил Друмев” с медиен брифинг с участието на д-р Нигяр Джафер, заместник-председател на Народното събрание, член на Комисия по здравеопазването и народен представител от град Шумен.", "date": "2018.09.08", "title": "Предстоящи събития в страната за 8 септември (Агенция „Фокус“)"}
{"url": "http://www.focus-news.net/news/2018/09/08/2564606/nimh-vremeto-shte-bade-predimno-slanchevo-s-maksimalni-temperaturi.html", "text": "Днес ще е предимно слънчево. След обяд ще се развива купеста и купесто-дъждовна облачност и на места в източната половина от страната и планинските райони ще превали и прегърми.  Ще духа слаб, в Дунавската равнина - до умерен вятър от запад-северозапад. Максималните температури ще са между 25° и 30°.  \r\nТова съобщи за  Агенция \"Фокус\"  дежурният синоптик  Боряна Маркова от  Националния институт по метеорология и хидрология (НИМХ) към Българската академия на науките (БАН) . \r\nАтмосферното налягане ще се повиши и ше бъде по-високо от средното за месеца. \r\nПо Черноморието ще е предимно слънчево, с временни увеличения на облачността. След обяд на много места ще превали и прегърми. Ще духа до умерен вятър от север-северозапад, който по-късно през деня ще се ориентира предимно от запад. Максималните температури ще са между 25° и 28°. Температурата на морската вода е 26-27°. Вълнението на морето ще бъде 1-2 бала. \r\nПреди обяд в планините ще е предимно слънчево. Около и след обяд ще се развива купеста и купесто-дъждовна облачност и на места ще има краткотрайни, временно интензивни валежи и гръмотевици. Ще духа умерен до силен северозападен вятър. Максималната температура на височина 1200 метра ще е около 18°, на 2000 метра – около 11°.", "date": "2018.09.08", "title": "НИМХ: Времето ще бъде предимно слънчево с максимални температури между 25° и 30°"}
{"url": "http://www.focus-news.net/news/2018/09/08/2564607/afp-zaginalite-ot-zemetresenieto-v-yaponiya-v-chetvartak-dostignaha-30.html", "text": "Загиналите от земетресението в Япония  в четвъртък достигнаха 30, предава  AFP . \r\nПо-голямата част от загинали са от малкия град Ацума, където цял квартал е напълно  разрушен,  когато един хълм се срина от силата на земетресението с магнитуд 6,6, затрупвайки къщите, разположени под него. \r\nОколо девет души все още не са открити в града и около 400 имат леки наранявания, според местното правителство на северния остров Хокайдо. \r\nОколо 40 000 спасителни работници, включително специалните сили за самоотбрана, които са били подготвени специално, са търсили оцелели с помощта на булдозери, кучета и 75 хеликоптера, според високопоставен говорител на правителството. \r\nВсичките три милиона домакинства на остров Хокайдо останаха без електричество, когато земетресението в четвъртък разруши топлоцентралата, доставяща електроенергия в региона, но премиерът Шинзо Абе заяви, че електрозахранването в голяма степен е възстановено. \r\n\"Благодарение на усилената работа за осигуряване на електрозахранването  през цялата нощ, броят на домакинствата, които нямат ток, е сведен до 20 000\", каза премиерът Шиндзо Абе на заседание на кабинета, посветен на ликвидиране на щетите от земетресението. \r\nАбе добави, че правителството ще отпусне спешни средства за доставка на храна, вода и гориво, необходими за електрогенераторите в болниците. \r\nОбщо 31 000 домакинства все още нямат вода и около 16 000 души са евакуирани в приюти.  Юлиян Марков", "date": "2018.09.08", "title": "АFP: Загиналите от земетресението в Япония  в четвъртък достигнаха 30"}
{"url": "http://www.focus-news.net/news/2018/09/08/2564603/aktualna-patna-obstanovka.html", "text": "Агенция \"Пътна инфраструктура\"  предоставя информация за състоянието на републиканските пътища. Актуалната пътна обстановка в страната е следната: Метеорологична обстановка: \r\nДнес ще е предимно слънчево. След обяд ще се развива купеста и купесто-дъждовна облачност и на места в източната половина от страната и планинските райони краткотрайно ще превали, възможно е и да прегърми. Ще духа слаб, в Дунавската равнина - до умерен вятър от запад-северозапад. Максималните температури ще са предимно между 25° и 30° Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nОбласт Бургас: \r\nДвижението от км  308+107 до км 359+475 в участъка Деветак-Ветрен се извършват ремонтни дейности – косене на тревни площи.Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520км 37+920. Движението се извършва двупосочно в платното посока Варна. Срок до 15.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ „Хемус“ от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г. \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 20.09.2018 г. \r\nДвижението по АМ „Хемус“ от км 48+800 до км 53+690 посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 30.09.2018 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание , поради извършване на ремонтни дейности по пътното платно. Движението се регулира с пътни знаци и сигналисти на място Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482.  Транзитното движение  в посока Кърджали  и обратно се пренасочва през ПВ „Орфей“ в гр. Хасково по обходен маршрут  както следва: \r\nОт начало гр. Хасково - ПВ „Орфей“ – бул. „Васил Левски“ – бул. „Илинден“ – бул. „Освобождение“ – път I-5  / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 е в една лента, поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич – Калоян от км 8+988  до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Велико Търново – Горна Оряховица от км 49+610 до км 49+730 поради изграждане на водопровод. Срок до 20.09.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 10.09.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-27: Движението по път Владимирово-Добрич от км 49+00 до км 70+00 се осъществява с повишено внимание поради ремонтни дейности на асфалтовата настилка. Движението се регулира със сигналисти. Срок 15.09.2018 г. \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-2702: Движението по път Одринци-Ведрина в участъка от км 0+000 до км 9+000 сe осъществява с повишено внимание, поради ремонтни дейности на асфалтовата настилка. Движението е регулирано със сигналисти. Срок 15.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 14.09.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Бабино – Бобов дол в участъка от км 27+000 до км 27+200 се осъществява в една лента поради, локални ремонтни дейности на асфалтовата настилка. Сигнализирано с пътни знаци. Срок до 11.09.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 15.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 30.09.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 15.09.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 20.09.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 15.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 12.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента, поради ремонтни дейности. Срок до 14.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 14.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІ-21: Движението по път ІІ-21 Русе – Силистра в участъка разклон с. Айдемир – с. Калипетрово от км 104+000 до км 105+000 се осъществява двупосочно в една лента поради ремонт на пътно съоръжение. Движението в района се регулира от сигналисти и пътни знаци. Срок до 11.09.2018 г. \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nПът ІІІ-7001: Движението по път ІІІ-7001 с. Кайнарджа – с. Краново от км 26+000 до км 28+000 се осъществява в една лента поради възстановяване на земни окопи. Движението се регулира със сигналисти, пътни знаци и конуси. Срок до 12.09.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 28.09.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 28.09.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване ремонтни дейности на асфалтовата настилка.Движението се регулира с пътни знаци. Срок 28.09.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86., а за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-16: Движението по път път II-16 Своге – София от км 54+220 до км 54+690 е ограничено за всички МПС. Обходни маршрути: \r\n- Посока София – Своге: по път ІІ-81 /София – Костинброд/, път III 164 /Своге – Бучин проход /;  \r\n- Посока Своге – София – по път III 164 /Своге – Бучин проход/, път ІІ-81 /София – Костинброд/; \r\nЗа пътуващите от/до София по път ІІ-16 до/от затворения участък, движението се извършва:  \r\n- Посока София – Своге – по път ІІ-16 до разклона за с. Редина; \r\n- От разклона за с. Редина на път ІІ-16 до София. \r\nЗа пътуващите посока София от Враца, поради пълното затваряне на участъка от км 54+220 до км 54+690 на път II-16 /Своге – София/, се въвеждат обходни маршрути както следва: Транзитно движение посока Своге през път I-1 Мездра-Ботевград-София. \r\nЛокално движение ще е на пропускателен режим от екипи на КАТ Мездра при с. Ребърково. Срок до 08:00 часа на 09.09.2018 г. \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-18: Движението по път II-18 /Софийски околовръстен път/ от км 24+708 до км 25+355 посока АМ „Тракия“ е ограничено поради ремонтни дейности по надлез при км 25+108 . Движението се осъществява двупосочно в платното посока АМ „Хемус“. Срок 13.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 10.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.09.08", "title": "Актуална пътна обстановка"}
{"url": "http://www.focus-news.net/news/2018/09/08/2564587/the-telegraph-dvamata-zapodozreni-ruski-grazhdani-sa-poseshtavali-mnogokratno-zheneva.html", "text": "Двамата заподозрени руски граждани са посещавали многократно Женева, пише британският вестник  The Telegraph . \r\nДвама руснаци, които британските власти заподозряха за опита за убийство на Сергей и Юлия Скрипал, от септември 2016 г. до март 2018 почти трийсет пъти са летели до Европа, като повечето полети  до втория по големина град на Швейцария - Женева. Това се съобщава от източници в британското правителство пред изданието. \r\nСпоред източника, установяването с кого заподозрените са се срещали в Женева сега е изключително важно и това е \"ключът към текущото разследване\". \r\nСъобщава се, че мъжете са пътували заедно  или сами, като  за този период са посетили Женева поне шест пъти и са прекарали общо няколко седмици в града. Публикацията отбелязва, че са били там, включително през ноември-декември 2017 г., когато се проведе кръг от разговори за политическо уреждане на конфликта в Сирия в швейцарския град. След като мъжете са напуснали Лондон на 4 март тази година, техните руски паспорти, издадени през септември 2016 г., вече не се използват. \r\nВестникът отбелязва, че двамата са демонстрирали висок материален статус и са харчели сериозни суми за хотели и самолетни билети.  В по-ранна публикация изданието пише, че заподозрените са се представили за бизнесмени от Санкт Петербург, за да получат визи за Великобритания.  Юлиян Марков", "date": "2018.09.08", "title": "The Telegraph: Двамата заподозрени руски граждани са посещавали многократно Женева"}
{"url": "http://www.focus-news.net/news/2018/09/08/2564608/predsedatelyat-na-narodnoto-sabranie-tsveta-karayancheva-shte-uchastva-v-chestvaniyata-po-povod-330-ata-godishnina-ot-chiprovskoto-vastanie.html", "text": "Председателят на Народното събрание Цвета Караянчева ще участва на 8 септември 2018 г. в град Чипровци в честванията по повод 330-ата годишнина от Чипровското въстание. Това съобщиха от пресцентъра на Народното събрание. В 20.00 часа председателят на парламента ще присъства на тържествената заря-проверка и ще произнесе слово. Цвета Караянчева ще приеме строя и ще поздрави почетния караул, състоящ се от представителни гвардейски роти и ученически отряд.", "date": "2018.09.08", "title": "Председателят на Народното събрание Цвета Караянчева ще участва в честванията по повод 330-ата годишнина от Чипровското въстание"}
{"url": "http://www.focus-news.net/news/2018/09/08/2564609/vitseprezidentat-iliyana-yotova-e-patron-na-viii-kapanski-sabor-v-selo-sadina.html", "text": "В Народно читалище „Съединение – 1889“ в село Садина, община Попово, вицепрезидентът Илияна Йотова ще открие Капански събор „Здрав корен – жив дух“, чието осмо издание ще се проведе под нейн патронаж. Това съобщиха от  прессекретариата на държавния глава . \r\nСъбитието е с начален час 10.00.", "date": "2018.09.08", "title": "Вицепрезидентът Илияна Йотова е патрон на VIII Капански събор в село Садина"}
{"url": "http://www.focus-news.net/news/2018/09/08/2564611/sofiya-vavezhda-se-organizatsiya-na-dvizhenieto-za-zasnemane-na-film.html", "text": "Въвежда се организация на движението в София за заснемане на филм. Това съобщиха от пресцентъра на  Столична община . От 06.00 до 11.00 ч. се забраняват престоят и паркирането на пътни превозни средства, с изключение на автомобилите на снимачния екип на ул.“Червена стена“ между бул. “Джеймс Баучер“ и бул. “Черни връх“.", "date": "2018.09.08", "title": "София: Въвежда се организация на движението за заснемане на филм"}
{"url": "http://www.focus-news.net/news/2018/09/08/2564612/evrodeputatat-momchil-nekov-shte-otkrie-festivala-sviri-mi-se-pee-mi-se-oro-mi-se-igra-v-selo-banya-i-shte-uchastva-v-grozdober-v-sandanski.html", "text": "Eвродепутатът Момчил Неков ще участва в различни събития в Благоевградска област днес и на 9 септември. Това съобщиха от  пресофиса на евродепутата . Евродепутатът ще се включи в празника на село Ощава, община Кресна. В 17.00 часа Момчил Неков ще бъде специален гост в село Баня, община Разлог и ще открие фестивала „Свири ми се, пее ми се, оро ми се игра“. \r\nНа 9 септември в Благоевград Момчил Неков ще се включи в традиционните чествания на Братската могила по случай 9 септември с актива на БСП Благоевград. В 13.00 часа ще участва в гроздобера в село Ласкарево, община Сандански.", "date": "2018.09.08", "title": "Евродепутатът Момчил Неков ще открие фестивала „Свири ми се, пее ми се, оро ми се игра“ в село Баня и ще участва в гроздобер в Сандански"}
{"url": "http://www.focus-news.net/news/2018/09/08/2564610/ministar-krasimir-valchev-shte-bade-na-poseshtenie-v-ruse.html", "text": "Министърът на образованието и науката Красимир Вълчев ще бъде на посещение в Русе. Това съобщиха от  пресцентъра на МОН . В СУ „Васил Левски“ той ще има работна среща с директори на детски градини и училища, представители на общините и синдикатите в региона. Министър Вълчев ще отговаря на въпроси на медиите в 11.15 часа в училището.", "date": "2018.09.08", "title": "Министър Красимир Вълчев ще бъде на посещение в Русе"}
{"url": "http://www.focus-news.net/news/2018/09/08/2564614/burgas-kampaniyata-stara-hartiya-za-nova-kniga-zapochva-v-grada.html", "text": "В Бургас стартира тазгодишното издание на националната инициатива „Стара хартия за нова книга“, съобщиха от пресцентъра на  Община Бургас . За втора поредна година градът е домакин на каузата, която учи децата да се грижат за природата и ги мотивира да четат. Под надслов „Почисти и прочети“ събитието ще се състои между 10.00 и 14.00 ч. в Приморския парк, пред Пантеона. Кампанията се провежда с подкрепата на Община Бургас и Регионалната библиотека „П. К. Яворов“. \r\nРегламентът на „Стара хартия за нова книга“ гласи, че всяко дете, което доведе възрастен придружител с поне 5 кг стара хартия за рециклиране, ще получи нова детска книга по избор, както и подаръци от партньорите на празника, а тези, които предадат допълнителни 5 кг хартия, ще бъдат възнаградени с втора книжка на екотематика. Това значи, че независимо от количеството предадена хартия децата могат да получат максимален брой две книги. \r\nКакто всяка година кампанията има литературна тематика, вдъхновена от популярно детско заглавие. В настоящото издание малчуганите ще имат възможност да влязат в „дрешника“ на приказния свят на Нарния, където ги очакват нови предизвикателства и награди. Книгите от поредицата „Хрониките на Нарния“ на Клайв С. Луис са осигурени за празника от издателство „Труд“, основен партньор на инициативата. А дори повече награди малките екоактивист могат да спечелят в специална викторина, която ще провери колко знаят за опазването на природата и разделното събиране на отпадъците. \r\nВсички участници в събитието ще се насладят на спектакъла „Цирк“ от „Театъра на приказките – София“. Постановката е носител на награда, връчвана от посланика на Холандия в България, и е представяна пред международно жури на престижни фестивали за куклено изкуство в Италия, Швейцария, Холандия, Португалия, Франция, Испания и др. \r\nЗа настроението на присъстващите ще се погрижат още детски и тийнейджърски групи и танцови състави, сред които клуб по спортни танци „Бургас 75“, „The next crew“ от брейк клуб „Бляк стайл“, детска фолклорна формация „Тракийче“ към Народно читалище „Любен Каравлов“, талантите от Народно читалище „Пробуда“, вокална група „Слънчеви капки“, музикален клуб „Чародейци“ и модерен балет „Фрея“ към Народно читалище „Фар“, Вокална група „Сезони“, детска фолклорна формация „Шарени гайтани“, детска фолклорна танцова формация „Радост“, театрална школа „Детско царство“ и танцова школа „Калиопе Денс“ от Центъра за подкрепа на личностното развитие – Бургас. \r\nПрез 2017 г. кампанията се проведе за първи път в Община Бургас. Тогава общо 1100 деца от Бургас предадоха 6 тона стара хартия за рециклиране и така спасиха от изсичане 78 дървета. В замяна малките екоактивисти получиха повече от 1500 нови книги. \r\nСлед Бургас националната екоинициатива „Стара хартия за нова книга“ ще посети още Хасково на 9 септември, София на 16 септември, Русе на 23 септември, Плевен на 24 септември и Пловдив на 29 септември. \r\nСредствата от събраната стара хартия в Бургас и в другите пет града ще бъдат използвани за публикуване на специалното издание на кампанията „Грийн тийн“.", "date": "2018.09.08", "title": "Бургас: Кампанията „Стара хартия за нова книга“ започва в града"}
{"url": "http://www.focus-news.net/news/2018/09/08/2564616/dobrich-folkloren-sabor-pod-nadslov-s-pesni-i-tantsi-v-balgarevo-shte-se-provede-v-selo-balgarevo-na-8-septemvri.html", "text": "Oт 10.00 ч. в китното село Българево ще се проведе първият фолклорен събор под надслов \"С песни и танци в Българево\". Това съобщиха от пресцентъра на  Община Каварна . \r\nНародно читалище \"Народен Будител-1940\" кани всички фолклорни певчески състави, индивидуални изпълнители на народна музика, инструментални изпълнители на народна музика и танцови колективи от Община Каварна и страната, имащи желание да участват. Няма възрастови ограничения.  \r\n\"Нека прославим красивия български фолклор и нека се насладим на звучни народни изпълнения от сърце и душа. Приканваме гостуването на майстори на народни занаяти, художници и творци на ръчно изработени сувенири и изделия заедно със своите произведения на изкуството\", призовават организаторите на инициативата.", "date": "2018.09.08", "title": "Добрич: Фолклорен събор под надслов \"С песни и танци в Българево\" ще се проведе в село Българево на 8 септември"}
{"url": "http://www.focus-news.net/news/2018/09/08/2564617/denyat-8-septemvri-v-balgarskata-istoriya.html", "text": "През 1876 г. - българските доброволци, участващи в сръбско-турската война, полагат тържествено клетва. 1877-а, по време на Руско-турската война (1877-1878 г.) е извършен артилерийски обстрел на Плевен и авангардът на генерал Михаил Скобелев овладява втория гребен на Зелените хълмове. Поради отлагане на втория етап на атаката обаче той е принуден да се изтегли на първия гребен. Още една година по-късно – 1878-а, се провежда съвещание на представителите на комитетите \"Единство\", войводи на македонски чети и руски офицери. В Рилския манастир под председателството на митрополит Натанаил Охридски, е взето решение за организиране на въстание в Македония. 1885 г. - в Търново княз Александър І Батенберг издава манифест за признаване на Съединението. През 1898 г. екзарх Йосиф I заедно с митрополитите на Княжество България освещава българската църква \"Свети Стефан\" (Желязната църква) в Цариград. 1928 г. - финансовият комитет на ОН увеличава разрешената сума за външен заем до 5 000 000 британски лири, заради Чирпанското земетресение. 1944 г. - по време на Втората световна война (1939-1945 г.) войски на Трети украински фронт настъпват на територията на България. Две години по-късно – 1946-а е проведен референдум за ликвидиране на монархията и обявяване на България за \"народна република\". В него участват 91,63 % от гласоподавателите. 97,01 % от бюлетините са действителни и от тях 95,63 % са за република. Резултатите не са оспорени от нито една политическа сила. 1976 г. - във Варна е открит Аспаруховият мост. Строежът на моста започва в началото на 1973 г. Дължината му е 2050 м, а височината - 50 м. На 8 септември са родени: генералът от пехотата Велизар Лазаров; Мара Иванова Белчева – българска преводачка и поетеса. На тази дата умира Стефан Бобчев - обществено-политически и книжовен деец.  \r\n1996 г. \r\nСлед ремонт и реставрация отваря врати Софийската централна синагога. Софийската синагога е най-голямата на Балканския полуостров и трета по големина в Европа след тези в Будапеща и Амстердам. \r\n1994 г. \r\nПарламентът приема оставката на правителството на проф. Любен Беров с 219 гласа \"за\", 4 \"против\" и 1 \"въздържал се\". Професор Любен Беров е икономист и държавен деец. От 1990 г. до 1992 г. е съветник на президента на Република България по икономическите въпроси. Председател е на Министерския съвет (1992-1994 г.). Професор Беров е автор на повече от 200 труда - монографии, студии и статии по икономическа история на България и Балканите. Умира на 7 декември 2006 г. \r\n1980 г. \r\nНа посещението в България пристига президента на Мозамбик Самора Машел. \r\nСамора Мозес Машел е роден на 29 септември 1933 г. Завършва само начално образование. До 1963 г. работи в болница в Мапут. През 1963 г. се включва във Фронта за освобождение на Мозамбик (ФРЕЛИМО). През 1966 г. Машел става секретар на ФРЕЛИМО, а през 1968 г. главнокомандващ армията. От 1970 г. той е лидер на ФРЕЛИМО. През 1973 г. ФРЕЛИМО успява да установи контрол над част от територията на северен Мозамбик, а през 1974 г. над централен Мозамбиком. През 1975 г. Самора Машел става президент на независим Мозамбик. Правителството му национализира земята и промишлеността, и поощрява изселването на бялото население от страната. Самора Машел умира в самолетна катасртофа на 19 октомври 1986 г. \r\n1976 г. \r\nВъв Варна е открит Аспаруховия мост. \r\nСтроежът на моста започва в началото на 1973 г. Дължина му е 2050 м, а височината - 50 м. \r\n1972 г. \r\nМежду България и Ирак е подписана спогодба за развитие на търговските отношения. \r\n1964 г. \r\nС указ на Президиума на Народното събрание е утвърден химнът на Народна република България. Автор на текста и мелодията на националния химн на България \"Горда Стара планина\" е Цветан Цветков Радославов. \r\n1946 г. \r\nПроведен е референдум за ликвидиране на монархията и обявяване на България за \"народна република\". В него участват 91,63 % от гласоподавателите. 97,01 % от бюлетините са действителни и от тях 95,63 % са за република. Резултатите не са оспорени от нито една политическа сила. \r\n1944 г. \r\nПо време на Втората световна война (1939-1945 г.) войски на Трети украински фронт настъпват на територията на България. Регентът проф. Богдан Филов подава оставка под натиска на правителството. Обявено е военно положение. \r\nБогдан Димитров Филов е роден на 28 март 1883 г. Той е български историк и политик. Заема поста министър на народното просвещение, министър на външните работи и изповеданията, министър-председател. От 1937 г. до 1944 г. е председател на БАН. Професор по археология в СУ “Св. Климент Охридски”. След смъртта на цар Борис III на 28 август 1943 г. Филов, в качеството си на министър-председател, временно изпълнява функциите на регент на малолетния цар Симеон II. След 9 септември 1944 г. е осъден на смърт. Отнето му е званието “академик” от Народния съд и е разстрелян. Присъдата е отменена през 1996 г. \r\n1928 г. \r\nФинансовият комитет на ОН увеличава разрешената сума за външен заем до 5 000 000 британски лири, заради Чирпанското земетресение. \r\nЧирпанското земетресение е сред най-разрушителните земетресения, регистрирани в България. На 14 април 1928 г. трус с епицентър до Чирпан удря Южна Тракия. В продължение на 11 дни земята се люлее с различна сила. Чирпан е сринат напълно, а Пловдив е тежко засегнат. Земетресението отнема живота на 114 души, ранените са 1000, а разрушените сгради са 73 280. \r\n1926 г. \r\nБългария получава външен заем от 3 326 000 британски лири от английски и американски банки под контрола на Обществото на народите за настаняване на бежанците след Първата световна война (бежански заем). \r\n1898 г. \r\nЕкзарх Йосиф I заедно с митрополитите на Княжество България освещава българската църква \"Свети Стефан\" (Желязната църква) в Цариград. \r\nЦърквата \"Св. Стефан\" представлява трикорабна базилика в източноправославен стил. Това е единствената желязна църква в източноправославния свят. \r\n1885 г. \r\nВ Търново княз Александър І Батенберг издава манифест за признаване на Съединението. Съединението на Източна Румелия с Княжество България е извършено на 6 септември 1885 г. Веднага след неговото провъзгласяване е сформирано Временно правителство начело с д-р Г. Странски, което поема управлението на Източна Румелия до пристигането на княз Александър I Батенберг. След съставянето си, Временното правителство обявява военно положение в Областта и издава заповед за мобилизиране на мъжкото население, годно да носи оръжие. Заедно с това то отправя и покана до княз Александър I Батенберг да поеме управлението на обединена България. Временното правителство просъществува до 9 септември 1885 г., когато в Пловдив пристига князът и възлага функциите му на Комисарство на Южна България. \r\n1878 г. \r\nПровежда се съвещание на представителите на комитетите \"Единство\", войводи на македонски чети и руски офицери. В Рилския манастир под председателството на митрополит Натанаил Охридски, е взето решение за организиране на въстание в Македония. Комитетите “Единство” са създадени в различни краища на Княжество България и Източна Румелия, за да ръководят всенародното движение на българския народ против несправедливите решения на Берлинския конгрес от 1878 г. Под тяхно ръководство се намират гимнастическите дружества, чиято цел е непосредствената подготовка на населението от Източна Румелия за въоръжена борба. \r\n1877 г. \r\nПо време на Руско-турската война (1877-1878 г.) е извършен артилерийски обстрел на Плевен и авангардът на генерал Михаил Скобелев овладява втория гребен на Зелените хълмове. Поради отлагане на втория етап на атаката обаче той е принуден да се изтегли на първия гребен. \r\nМихаил Дмитриевич Скобелев e руски военачалник, генерал от пехотата. По време на Руско-турската освободителна война (1877-1878 г. ) командва казашка дивизия. Изиграва решаваща роля при блокадата на Плевен, в зимния преход на Балкана и сраженията при Шипка - Шейново. \r\n1876 г. \r\nБългарските доброволци, участващи в сръбско-турската война, полагат тържествено клетва. Сръбско-турската война започва на 18 юни 1876 г. Тя избухва в резултат на желанието на сръбския народ да подпомогне въстанието в Босна и Херцеговина (1875-1878 г.) и да премахне своя васалитет по отношение на Османската империя. С известни прекъсвания войната продължава до 19 октомври 1876 г. \r\n1869 г. \r\nПо инициатива на Евгения Кисимова в Търново е основано женско дружество. На тази дата са родени: \r\n1868 г. \r\nРоден е генералът от пехотата Велизар Лазаров. Той участва в Балканската, Междусъюзническата и Първата световна война. Генерал Велизар Лазаров е един от основателите на Военния съюз. \r\n1868 г. \r\nРодена е Мара Иванова Белчева – българска преводачка и поетеса. Съпруга на Христо Белчев. На тази дата умират: \r\n1940 г. \r\nУмира Стефан Бобчев - обществено-политически и книжовен деец. Роден е в Елена на 20 януари 1853 г. Заема различни административни постове в Източна Румелия. Депутат в 8-о, 9-о, 13-о и 14-о Народно събрание. През 1911-1912 г. е министър на просвещението. Дълги години преподава в Софийския Университет и е един от основателите и пръв ректор на Свободния университет. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2018.09.08", "title": "Денят 8 септември в българската история"}
{"url": "http://www.focus-news.net/news/2018/09/08/2564615/haskovo-obshtinata-otbelyazva-praznika-na-grada.html", "text": "Общината отбелязва празника на града. Това съобщиха от пресцентъра на  Община Хасково.  В празничния 8 септември е предвиден Тържествен ритуал по издигане на Националния флаг на пл.“Общински“, церемония „Почетен гражданин на Хасково“.  Няколко събития ще отбележат 85 години от създаването на баскетбола в град Хасково сред тях е и церемонията удостояване с отличието „ Почетен знак на град Хасково“ по решение на  Общински съвет ще бъдат връчени 10 такива отличия.  Ще има празнична торта за децата на Хасково в 18 часа на площад „Свобода“ , няколко дневни концерта. Вечерният концерт е на пл.“ Спартак“ с участието на Валя Балканска Петър Янев и „ 100 каба гайди“ и спектакъл на Държавна опера-Стара Загора-  Queen  Tribute concert – Шоуто продължава“. Диригент: Димитър Косев. Вокал: Теодор Койчинов, със  специалното участие на Елена Баръмова. Божидар Тонев – китара, Александър Тумангелов – барабани, Павел Цонев – клавир и вокали, Таньо Сандев – бас китара и вокали, Елена Петрова – вокали, Ванина  Колева – вокали. Оркестрации: Свилен Димитров и Пламен Проданов. Оркестър и хор на Държавна  опера -  Стара Загора. \r\nВ неделя-9 септември ще се проведе традиционният лекоатлетически крос „ Ванко Дянков“  по пътя Хасково- Димитровград, планирани са турнир по тенис на корт и тенис на маса за деца. Пак в неделя е „ Стара хартия за нова книга“ с Книжен център “Гринуич“ и ЕКОПАК. В неделя е и международната игра „ Можем заедно“ и флашмоб „ Граждани на Европа“ събитията са част от проекта „ Европа на гражданите“, за  който община Хасково спечели финансиране от Европейската комисия за втора поредна година. По този проект в Хасково по време на дните на града ще бъдат около 300 гости от няколко европейски страни.  \r\nЧаст от  акцентите в програмата на 10 септември са автородео, концерт на група „Different Highway“  , дискотека на открито пред Младежки център -   „ 40 години дискотечна дейност в град Хасково\". \r\nПоздравителни адреси по повод празника изпратиха президентът Румен Радев и министър-председателят Бойко Борисов. Поздравления изпратиха още: председателят на УС на НСОРБ Даниел Панов и Изпълнителният директор на НСОРБ Силвия Георгиева, Председателят на Административен съд - Хасково Хайгухи Бодикян, Председателят на Окръжен съд - Хасково Миглена Тянкова, Председателят на Районен съд - Хасково Пламен Георгиев, Председателят на КРИБ - Хасково Стефан Димитров, Председателят на СБУ Янка Такева, Кметът на Община Ивайловград Диана Овчарова, Кметът на Община Любимец Анастас Анастасов, Кметът на Община Симеоновград Милена Рангелова, изпълнителният директор на \"Мини Марица -изток\" ЕАД Андон Андонов, Изпълнителният директор на \"НЕОХИМ\" АД Димитър Димитров, Народният представител и председател на ПП \"Земеделски съюз Ал. Стамболийски\" Спас Панчев.", "date": "2018.09.08", "title": "Хасково: Общината отбелязва празника на града"}
{"url": "http://www.focus-news.net/news/2018/09/08/2564613/bchk-shte-otbelezhi-svetovniya-den-na-parvata-pomosht-s-obucheniya-i-demonstratsii-pod-mototo-parvi-deystviya-pri-patnotransportni-proizshestviya.html", "text": "Българският Червен кръст (БЧК) за 18-и пореден път ще отбележи Световния ден на първата помощ с обучения и демонстрации под мотото „Първи действия при пътнотранспортни произшествия”. Това съобщиха от пресцентъра на  БЧК . \r\nПо предложение на Международната федерация на Червения кръст и Червения полумесец, от 2000 г. всяка втора събота на месец септември се чества Световният ден на първата помощ. Събитието има за цел да акцентира върху приноса на доброволците, обучени по първа помощ, които спасяват човешкия живот, без да правят разлика между хората по пол, етническа принадлежност, раса, възраст, образование. \r\nСтоличната организация на БЧК организира следните инициативи: \r\n-\tв Центъра за обучение по първа помощ (бул. „Дондуков” № 61), от 10.00 часа, безплатен опреснителен курс по Първа долекарска помощ за водачи на МПС. Доброволци на БМЧК-София, членове на Младежкия авариен екип ще демонстрират техники и умения в оказването на първа помощ.  \r\nВ 12.00 часа всички участници в обучението, хванати за ръце, ще образуват традиционната за този ден спасителна верига при оказване на първа помощ; \r\n-\tна Централна автогара София, от 10.00 часа, доброволци ще раздават на водачите на автобуси и на пътниците информационни материали със съвети как да помогнем при пътнотранспортно произшествие; \r\n-\tв парк „Гео Милев”, от 10.30 до 12.00 часа, доброволци на БМЧК-София ще направят демонстрации по оказване на първа помощ за спасяване на пострадали и ще раздават информационни материали. \r\n„Темата за злополуките на пътя е изключително актуална – всяка седмица в България загиват повече от 15 души, а над 150 са пострадалите с тежки травми, някои от които остават инвалиди за цял живот. Първата помощ е основно умение, което може да осигури ефективна и бърза интервенция при различни наранявания, да намали страданията и да подобри шансовете за оцеляване на пострадалия. Всеки един от нас малко или повече има потенциал да се обучи по първа помощ и да спасява човешки живот! Каним ви да се присъедините към празника по повод Световния ден на първата помощ на 8 септември 2018 г. (събота)!”, посочиха още от БЧК.", "date": "2018.09.08", "title": "БЧК ще отбележи Световния ден на първата помощ с обучения и демонстрации под мотото „Първи действия при пътнотранспортни произшествия”"}
{"url": "http://www.focus-news.net/news/2018/09/08/2564619/burgas-oblastnata-organizatsiya-na-bchk-shte-otbelezhi-svetovniya-den-na-parvata-pomosht-na-8-septemvri.html", "text": "Областната организация на БЧК - Бургас ще отбележи Световния ден на първата помощ с обучение за бургазлии от всички възрасти. Това съобщиха от пресцентъра на  Общината . Курсът ще се проведе от 9.30 часа до 12.00 часа в зала „Петя Дубарова“ на Културен център „Морско казино“. Обучението по Първа долекарска помощ ще включва теми като: основни правила и съвети за безопасност, безсъзнание, действия за съживяване на дете и възрастен без пулс и дишане, задавяне, кръвотечения, изгаряне, счупване и третиране на някои спешни състояния като инфаркт, инсулт, астматичен пристъп, алергични реакции, епилептичен припадък и други. Обучението ще бъде с вход свободен, а инициативата дава началото на серия от мероприятия, с които БЧК-Бургас ще отбележи септември като месец на първата помощ и пътната безопасност. \r\nПо предложение на Международната федерация на Червения кръст и Червения полумесец, от 2000 г. насам всяка втора събота на месец септември се чества Световният ден на първата помощ. Тази година той ще бъде отбелязан за осемнадесети пореден път под мотото „Първи действия при пътнотранспортно произшествие“. Темата за злополуките на пътя е изключително актуална – всяка седмица в България загиват повече от 15 човека, а над 150 са пострадалите с тежки наранявания, част от които остават с трайни увреждания. \r\nПри ПТП най-важна е помощта в първите минути след инцидента. Много често тя е решаваща за спасяването на човешки живот. В повечето от случаите тази помощ се извършва от очевидци на злополуката, затова е необходимо колкото се може повече хора да бъдат обучени да оказват първа помощ, съобщават от областната Червенокръстка организация.", "date": "2018.09.08", "title": "Бургас: Областната организация на БЧК ще отбележи Световния ден на първата помощ на 8 септември"}
{"url": "http://www.focus-news.net/news/2018/09/08/2564620/denyat-8-septemvri-v-svetovnata-istoriya.html", "text": "През 1380 г. се води Куликовската битка, положила началото на освобождението на Русия от монголо-татарско владичество. 1522 г. -завършва първото околосветско пътешествие на Фернандо Магелан. 1664 г. - американското селище Ню Амстердам е отнето от холандците и е преименувано от англичаните на Ню Йорк. 1760 г. - в хода на Седемгодишната война (1756-1763 г.) в битката при Монреал английските войски разбиват френските. През 1791 г. художници за пръв път излагат своите картини в Лувъра. През 1812 г. на 8 септември продължава битката между руската и наполеоновата армии при Бородино - една от най-големите битки в епохата на Наполеоновите войни и въобще в световната история - продължила около 14 часа. 1854 г. - първо полево сражение в рамките на Кримската война (1853 - 1856) на р. Алма. 1856 г. - в Монреал е осъществен първия полет с въздушен балон През 1861 г. в езерото Мичиган потъва американският кораб „Lady Elgin” след сблъсък с друг параход. Загиват над 300 души. 1941 г. - по време на Втората световна война започва германската блокада на Ленинград, продължила до 27 януари 1944 г. 1991 г. - гражданите на южната югославска република Македония гласуват единодушно за независимост на страната. В допитването участват 75 % от правоспособните гласоподаватели. България първа от балканските страни признава нейната независимост на 15 януари 1992 г. На 8 септември са родени: Максим Максимович Ковалевски - руски историк; чешкият композитор, диригент и педагог Антонин Дворжак; Фредерик Мистрал – френски поет; Григорий XVI - римски папа; Луи II Бурбон Конде - френски маршал и военачалник; Ричард I Лъвското сърце - английски крал от династията Плантагенети; Аврелиан – римски император. На тази дата умират: Владимир Яковлевич Самойлов - руски актьор; Хидеки Юкава - японски физик теоретик; Уилард Франк Либи - американски физико-химик; Рихард Щраус - германски композитор и диригент; Юлиус Фучик - деец на чехословашкото комунистическо движение; Файсал I - арабски политик и държавник; Херман Хелмхолц – германски естествоизпитател; Иван Степанович Мазепа - хетман на Украйна; Лъв IV - византийски император от Сирийската династия.  \r\n2017 г. \r\nРоман Селезнев, син на депутата от Държавната дума Валерий Селезнев, се признава за виновен в кражба на самоличност и хакерска дейност срещу американски кредитни институции. \r\n2016 г. \r\nНАСА изстрелва сондата Озирис-Рекс за извличане на скална проба от 500-метровия астероид Бену. \r\n2016 г. \r\nХовик Абрахамиан подава оставка като министър-председател на Армения, позовавайки се на граждански вълнения и остър икономически спад. \r\n2016 г. \r\nУзбекистанският парламент назначава Шавкат Миржийоев за временен президент след смъртта на президента Ислам Каримов. \r\n2015 г. \r\nТурски войски навлизат в Ирак за борба с бойци на Работническата партия на Кюрдистан. \r\n2014 г. \r\nВ Ташкент, Узбекистан стартира световното първенство по борба 2014. \r\n2013 г. \r\nМамнун Хюсеин е новият президент на Пакистан. \r\n2012 г. \r\nКанада окончателно прекъсва дипломатически отношения с Иран по обвинения за поддръжка на тероризма. \r\n2002 г. \r\nОбщото събрание на ООН обявява „Десетилетие на грамотността на ООН“.От 1966 г. 8 септември се чества като международен ден на грамотността. \r\n1997 г. \r\nКорабът Pride of la Gonave, плаващ под флага на Хаити, потъва. Загиват повече от 200 човека. \r\n1996 г. \r\nОбщото събрание на ООН обявява „Десетилетие на грамотността на ООН“.От 1966 г. 8 септември се чества като международен ден на грамотността. \r\n1994 г. \r\nСамолет Боинг 737\" на авиокомпания Ю Ес Еър катастрофира до Питсбърг, щата Пенсилвания. Загиват 132 души. \r\n1991 г. \r\nГражданите на южната югославска република Македония гласуват единодушно за независимост на страната. В допитването участват 75 % от правоспособните гласоподаватели. България първа от балканските страни признава нейната независимост на 15 януари 1992 г. През 1999 г. правителството на Иван Костов признава правото на Република Македония да си служи с официалния си език. \r\n1977 г. \r\nКанадецът Синди Никълъс става първият човек, преплувал Ла Манша в двете посоки. \r\n1974 г. \r\nГвинея-Бисау получава независимост, след свалянето на авторитарния режим. \r\n1974 г. \r\nПрезидентът на САЩ Джералд Форд амнистира предшественика си Ричард Никсън за всички престъпления, които може би е изпълнил по време на президентския си мандат. \r\n1958 г. \r\nНа 4-ия конгрес на Международната организация на журналистите в Букурещ (май 1958) е прието решение, с което денят е обявен за Ден на международната солидарност на журналистите, в памет на чешкия журналист Юлиус Фучик. \r\n1951 г. \r\nВ Сан Франциско представители на 48 страни, без участието на Русия, подписват мирен договор с Япония. \r\n1945 г. \r\nСАЩ и СССР се споразумяват за разделянето на Корея на две зони на влияние по протежение на 38-я паралел. \r\n1944 г. \r\nГерманската армия изстрелва първата в света балистична ракета - немската “Фау-2”. От Хага е обстрелвана британската столица Лондон. \r\n1941 г. \r\nПо време на Втората световна война започва немската блокада на Ленинград, продължила до 27 януари 1944 г. \r\n1925 г. \r\nГермания е приета в Лигата на нациите. \r\nОбществото на народите (ОН), известна и като Лига на нациите, е международна организация, съществувала между Първата и Втората световна война. Нейните цели са понижение на степента на въоръженост, разрешаването на международни спорове и подобряването на световното благосъстояние. \r\n1921 г. \r\nКоронована е първата мис Америка - Маргарет Горман. \r\n1910 г. \r\nПървата в света въздушна битка над Винер Нойщадт, Австрия. \r\n1900 г. \r\nМощен ураган причинява смъртта на над 6000 души край гр. Галвестън в Тексас, САЩ. \r\n1888 г. \r\nОфициално е основана футболната лига на Англия. \r\n1861 г. \r\nВ езерото Мичиган потъва американският кораф “Lady Elgin” след сблъсък с друг параход. Загиват над 300 човека. \r\n1856 г. \r\nВ Монреал е осъществен първия полет с въздушен балон. \r\n1854 г. \r\nПърво полево сражение в рамките на Кримската война (1853-1856) на р. Алма. \r\n1812 г. \r\nБородинската битка между руската и наполеоновата армия. \r\n1805 г. \r\nНачало на руско-австро-френската война \r\n1802 г. \r\nС указ на руския император Александър I в Русия са създадени първите министерства. \r\n1791 г. \r\nХудожници за пръв път излагат своите картини в Лувъра. \r\n1760 г. \r\nВ хода на Седемгодишната война (1756-1763 г.) в битката при Монреал английските войски разбиват френските. \r\n1664 г. \r\nАмериканското селище Ню Амстердам е отнето от холандците и е преименувано от англичаните на Ню Йорк. \r\n1522 г. \r\nЗавършва първото околосветско пътешествие, оглавявано от Фернандо Магелан. \r\n1380 г. \r\nКуликовската битка, положила началото на освобождението на Русия от монголо-татарско владичество. На тази дата са родени: \r\n1851 г. \r\nРоден е Максим Максимович Ковалевски - руски историк, юрист, социолог, етнограф. \r\n1841 г. \r\nРоден е чешкият композитор, диригент и педагог Антонин Дворжак. \r\n1830 г. \r\nРоден е Фредерик Мистрал – френски поет. През 1904 г. получава Нобелова награда за литература. \r\n1765 г. \r\nРоден е Григорий XVI - римски папа между 1831-1846 г. \r\n1621 г. \r\nРоден е Луи II Бурбон Конде - френски маршал и военачалник. \r\n1157 г. \r\nРоден е Ричард I Лъвското сърце - английски крал от династията Плантагенети. \r\n214 г. \r\nРоден е Аврелиан – римски император от 207 до 275 г. На тази дата умират: \r\n2017 г. \r\nПочина актьорът Любиша Самарджич. Той е югославски и сръбски театрален и филмов актьор, режисьор и продуцент, особено популярен през 60-те и 70-те години на XX век. \r\n1999 г. \r\nУмира Владимир Яковлевич Самойлов - руски актьор. Завършва Одеското театрално училище. Играе в Московския театър “Маяковски”. Снима се във филмите “Неплатеният дълг” (1959 г.), “Вярвайте ми, хора!” (1966 г.), “Звездите не гаснат” (1971 г.), “Сибириада” (1979 г.), “Въздушни пирати” (1992 г.), “Рейнджърът от атомната зона” (1999 г.). \r\n1981 г. \r\nУмира Хидеки Юкава - японски физик теоретик. Лауреат е на Нобелова награда за физика (1949 г.). Заедно с други Нобелови лауреати подписва Декларация против ядреното въоръжаване (1955 г.). \r\n1980 г. \r\nУмира Уилард Франк Либи - американски физико-химик. Носител е на Нобелова награда за физика (1960 г.). \r\n1949 г. \r\nУмира Рихард Щраус - германски композитор и диригент. Роден е на 11 юни 1864 г. \r\n1943 г. \r\nУмира Юлиус Фучик - деец на чехословашкото комунистическо движение, писател, критик и журналист. \r\n1933 г. \r\nУмира Файсал I - арабски политик и държавник. Крал е на Сирия през 1920 г. и на Ирак от 1921 г. до 1933 г., от династията на Хашимитите. \r\n1894 г. \r\nУмира Херман Хелмхолц – германски естествоизпитател, работил в областта на физиката, математиката, физиологията и психологията. \r\n1709 г. \r\nУмира Иван Степанович Мазепа - хетман на Украйна в периода 1687-1708 г. \r\n780 г. \r\nУмира Лъв IV - византийски император от Сирийската династия. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2018.09.08", "title": "Денят 8 септември в световната история"}
{"url": "http://www.focus-news.net/news/2018/09/08/2564618/api-dvizhenieto-po-pat-ii-51-byala-popovo-se-osashtestvyava-v-edna-lenta-poradi-katastrofa.html", "text": "Движението по път II-51 Бяла – Попово се осъществява в една лента, поради пътнотранспортно произшествие. Това съобщиха за Агенция \"Фокус\" от пресцентъра на  Агенция \"Пътна инфраструктура\" (АПИ).   Движението се регулира от пътна полиция.", "date": "2018.09.08", "title": "АПИ: Движението по път II-51 Бяла – Попово се осъществява в една лента, поради катастрофа"}
{"url": "http://www.focus-news.net/news/2018/09/08/2564622/parlamentarnaya-gazeta-v-krim-e-otkrit-festivalat-balgarski-sreshti.html", "text": "В Крим е открит Осмият международен фестивал „Български срещи“ Той ще продължи пет дни и преминава под знака на 140 години от Освобождението на България от Османско робство, пише   Парламентарная газета. \r\nВ програмата на фестивала са включени научно-практичната конференция „Единният свят на кирилицата“, презентацията на книгата „България, завръщане към източниците“, концерти на народна музика,, а също народни празнувания в Ялта.  \r\nТова е разказано от регионалната национално-културна автономия на България в Крим „Паисий Хилендарски“.  Виктор Турмаков", "date": "2018.09.08", "title": "Парламентарная газета: В Крим е открит фестивалът „Български срещи“"}
{"url": "http://www.focus-news.net/news/2018/09/08/2564625/haskovo-obshtinata-se-vklyuchva-v-evropeyski-dni-na-nasledstvoto.html", "text": "Община Хасково се включва в “Европейски дни на наследството”. Това съобщиха от пресцентъра на  Общината . През последните две десетилетия инициативата “Европейски дни на наследството” се утвърди като едно от най-важните събития в културния календар на Европа, привличащо милиони посетители към богатото културно наследство на континента. През месец септември всяка година културните институти отварят вратите си за популяризиране на сътвореното от дедите ни и в търсене на неговото място в съвремието. Днес всички 50 държави, подписали Европейската културна конвенция, са част от инициативата, подкрепена съвместно от Съвета на Европа и от Европейската комисия, повишавайки осведомеността на европейските граждани за богатството и културното многообразие на Европа.  \r\nТази година честването на Европейски дни на наследството ще бъде и кулминацията в събитията, посветени на Европейската година на културното наследство 2018, като преминат под мотото „Културното наследство - Изкуството да споделяш!” \r\nИ през 2018  година Република България се включва активно и в двете инициативи, като им посвещава редица събития, включително и от официалната програма на вече преминалото Българско председателство на Съвета на ЕС. Национален координатор на провеждането на събитията е Министерството на културата.  \r\nОбщина Хасково ще се включи в инициативата, като посвети следните събития от богатия културен календар на общината. В периода на официалното провеждане на „Европейски дни на наследството“, жителите и гостите на града ще имат свободен достъп /без заплащане на входни такси/ до експозициите в Регионален исторически музей - Хасково и Музеен център „Тракийско изкуство в Източните Родопи“, с.Александрово от 21 до 23 септември 2018 г.", "date": "2018.09.08", "title": "Хасково: Общината се включва в “Европейски дни на наследството”"}
{"url": "http://www.focus-news.net/news/2018/09/08/2564626/regnum-osem-satrudnitsi-sa-arestuvani-v-moskovskiya-shtab-na-navalni.html", "text": "Осем сътрудници на московския щаб на руския опозиционер Алексей Навални са задържани от полицията, предава   Regnum. \r\nСпоред члена на екипа на Навални Николай Ляскин в помещението на щаба е влязла полиция и е задържала осем души. По-късно те са били пуснати от полицейското управление без съставяне на протокол. \r\nНа 9 септември привържениците на опозиционера ще проведат протести  по цяла Русия. В Москва акцията не е съгласувана с местните власти. От там предупредиха екипа на Навални, че ако реши да проведе мероприятието, може да бъде подложен на отговорност.  Виктор Турмаков", "date": "2018.09.08", "title": "Regnum : Осем сътрудници са арестувани в московския щаб на Навални"}
{"url": "http://www.focus-news.net/news/2018/09/08/2564628/abc-news-frenskiyat-aktyor-zherar-depardyo-shte-prisastva-na-chestvaniyata-v-phenyan-po-sluchay-natsionalniya-praznik-na-severna-koreya.html", "text": "Френският актьор Жерар Депардьо е пристигнал в Северна Корея по случай честванията на 70-та годишнина от основаването на социалистическата страна, предава   ABC News. \r\nПри пристигането си в Пхенян той е отказал да говори с журналисти. Северна Корея се готви да отпразнува 70 години от създаването си в неделя. Основното събитие ще бъде военен парад на пхенянския централен площад „Ким Ир-сен“. \r\nПрез август прокурорите в Париж откриха предварително разследване по повод обвинения срещу Депардьо, че е извършвал сексуални посегателства. Той отрича обвиненията.  Виктор Турмаков", "date": "2018.09.08", "title": "ABC News: Френският актьор Жерар Депардьо ще присъства на честванията в Пхенян по случай националния празник на Северна Корея"}
{"url": "http://www.focus-news.net/news/2018/09/08/2564621/pravoslavnata-tsarkva-otbelyazva-rozhdestvo-bogorodichno-malka-bogoroditsa.html", "text": "Православната църква отбелязва Рождеството на Пресвета Богородица.  По този повод във всички епархии на Българската православна църква се отслужва божествена света литургия. Днес е храмовият празник на Роженския манастир \"Рождество Богородично\". \r\nРождество на Пресвета Богородица е един от трите големи празника в източноправославния календар, посветени на Дева Мария. Сред народа празникът е известен като Малка Богородица. Този празник е първото събитие, свързано с Евангелието и се възпоменава се в настъпващата нова църковна година.  \r\nСпоред преданието Дева Мария е дъщеря на праведните юдеи Йоаким и Анна, потомци на цар Давид. Дълго време двамата нямат деца, докато накрая Бог чува молитвите им и ги дарява с дъщеря. В Назарет Анна родила светата Девица, на която дали име Мариам, което се тълкува \"госпожа-надежда\". Родителите дават обет да посветят детето си на Господ. Именно за това, когато Мария навършила 3-годишна възраст, я посвещват на Бога.  \r\nНа този ден празнуват всички, които носят името Мария и неговите производни: Мара, Марена, Маренка, Маретка, Мари, Мариела, Мариета, Марийка, Марика, Марила, Марилка, Мариола, Мариона, Марионела, Мариора, Марита, Марица, Маричка, Маришка, Мариям, Марула, Маруся, Маруца, Маруша, Марче, Маря, Маряна, Маша, Машка, Мери, Мика, Мима, Мими, Мица, Мича, Миче, Мичка, Мария - Ана, Мария - Анка, Мария - Антоанета, Мария - Магдалена, Мария - Мара, Мария – Маргарита, Мариел - Мариан, Марий, Марио, Мариус.", "date": "2018.09.08", "title": "Православната църква отбелязва Рождество Богородично - Малка Богородица"}
{"url": "http://www.focus-news.net/news/2018/09/08/2564629/gabrovo-propadnal-uchastak-zatrudnyava-dvizhenieto-po-pat-gabrovo-stomanetsite.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са сухи. Времето е слънчево. Температурата на въздуха е 15°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври 2018 г.  \r\nДвижението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.09.08", "title": "Габрово: Пропаднал участък затруднява движението по път Габрово – Стоманеците"}
{"url": "http://www.focus-news.net/news/2018/09/08/2564624/smolyan-v-rozhenskiya-manastir-shte-bade-otsluzhena-bozhestvena-sveta-liturgiya-po-povod-rozhdestvo-bogorodichno.html", "text": "На 8 септември Православната църква прославя Рождеството на Пресвета Богородица.  \r\nПо този повод във всички епархии на Българската православна църква се отслужва божествена света литургия.  \r\nХрамов празник чества един от най-обичаните и посещавани манастири у нас - Роженският манастир \"Рождество Богородично\". Негово Високопреосвещенство Неврокопски митрополит Серафим в съслужение с игумена на Роженския манастир Негово високопреподобие архимандрит Епифаний и духовници от епархията ще отслужат Божествената св. литургия, предаде репортер на  Агенция \"Фокус\" .  \r\nПо традиция след това ще бъде направена Лития с чудотворната икона на Роженската Св. Богородица и ще бъде отслужен водосвет.  На двата клироса ще вземат участие хор \"Йеромонах Неофит Рилски\" към Неврокопска св. митрополия и псалти от Гърция под ръководството на проф. Йоанис Папахронис.  \r\nНикола ПЕТКОВ", "date": "2018.09.08", "title": "Смолян: В Роженския манастир ще бъде отслужена божествена света литургия по повод Рождество Богородично"}
{"url": "http://www.focus-news.net/news/2018/09/08/2564631/plovdiv-do-2-noemvri-dvizhenieto-po-patya-plovdiv-asenovgrad-shte-se-izvarshva-dvuposochno-v-ednoto-platno-poradi-remont.html", "text": "До 2 ноември  2018 г. движението по пътя Пловдив-Асеновград, от изхода на града до Асеновград ще се извършва двупосочно в едното платно поради ремонтни дейности. Това съобщиха за  Радио „Фокус“-Пловдив  от Областно пътно управление. До 30 септември 2018 г. преминаването по пътя Югово-Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци.  Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Забранено е и преминаването на тежкотоварни моторни превозни средства над 12 тона по пътя Поповица-Болярци.Опасност от падащи камъни има по направленията Бачково-Нареченски бани, Юговско ханче-Югово-Лъки и Кричим-Девин. Движението в Пловдив и областта се извършва с нормална интензивност. Пътните настилки са сухи. \r\nМария РУСЕВА", "date": "2018.09.08", "title": "Пловдив: До 2 ноември движението по пътя Пловдив-Асеновград ще се извършва двупосочно в едното платно поради ремонт"}
{"url": "http://www.focus-news.net/news/2018/09/08/2564632/veliko-tarnovo-ne-se-dopuska-preminavane-na-tovarni-avtomobili-nad-10-tona-prez-prohoda-tvarditsa-elena.html", "text": "Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище, предаде репортер на  Радио „Фокус” – Велико Търново . Добри са условията за пътуване на територията на цялата област. Отворен за движение на всички превозни средства е Проходът на Републиката.   \r\nСпокоен е трафикът по основните улици и булеварди във Велико Търново в почивния ден. Времето e слънчево. Пътните настилки са сухи. Температурата на въздуха е 15 градуса. По-натоварено е движението по бул. „България“, ул. „Никола Габровски“ и ул. „Васил Левски“, която е отворена за двупосочно движение. Интензивен е трафикът и на пътен възел „Качица“ и ул. „Магистрална“– част от главен път София – Варна. Всички светофарни уредби в града работят нормално. \r\nНадежда КРЪСТЕВА", "date": "2018.09.08", "title": "Велико Търново: Не се допуска преминаване на товарни автомобили над 10 тона през прохода Твърдица – Елена"}
{"url": "http://www.focus-news.net/news/2018/09/08/2564634/pazardzhik-ogranicheno-e-preminavaneto-na-tovarni-avtomobili-nad-10-tona-po-mosta-na-selo-boshulya.html", "text": "Нормално натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление - Пазарджик. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.09.08", "title": "Пазарджик: Ограничено е преминаването на товарни автомобили над 10 тона по моста на село Бошуля"}
{"url": "http://www.focus-news.net/news/2018/09/08/2564627/blagoevgrad-v-tsarkvata-rozhdestvo-bogorodichno-simitli-shte-bade-otsluzhena-vecherna-sluzhba-po-povod-praznika-na-hrama.html", "text": "В църквата „Рождество Богородично“ – Симитли ще бъде отслужена вечерна служба по повод празника на храма, който е на 8 септември.  Това каза за  Радио „Фокус“ – Пирин  отец Спас Веселински, свещено служител в храма. Той обясни, че празникът ще започне още от днес с биене на църковната камбана и отслужването на службата. Отец Веселински обясни, че сутринта започват с Утринна литургяи, а след това ще бъде отслужена и Божествена Света литургия. По думите му смисълът на празника и на съществуването на живота в църквата е Светата литургия, която се отслужва и в която всички присъстващи вземат участие по време на Богослужението. \"След Светата литургия ще се отслужи и водосвещаване на присъстващите, а по-късно ще бъде благословена храната“, каза още Веселински. Курбанът ще бъде раздадена на присъстващите, за да могат да занесат от нея и в домовете си. \r\nЛивия НИНОВА", "date": "2018.09.08", "title": "Благоевград: В църквата „Рождество Богородично“ – Симитли ще бъде отслужена вечерна служба по повод празника на храма"}
{"url": "http://www.focus-news.net/news/2018/09/08/2564623/spetsprokuraturata-shte-vnese-iskane-za-nalagane-na-myarka-za-neotklonenie-zadarzhane-pod-strazha-na-trima-dushi-po-sluchaya-karnobat.html", "text": "Специализираната прокуратура ще внесе в Специализирания наказателен съд искане за налагане на мярка за неотклонение „Задържане под стража“ на лицата с инициали М.С., И.Д. и Б.Х. Това съобщиха от пресцентъра на  Специализираната прокуратура.  \r\nТова се налага от фактическата и правна сложност и големия обем на материалите и доказателствата по досъдебното прозвиодство, както и заради изчакване на материали от партньорски служби по линия на международното сътрудничество. \r\nДелото по мерките за неотклонение ще бъде насрочено след внасяне на искането на Специализираната прокуратура. Агенция „Фокус“  припомня:  \r\nНа 5 септември 2018 г. Специализираната прокуратура разкри фабрика за незаконно производство в Карнобат. Нелегалната фабрика нанася щета на държавния бюджет в размер на 70 млн. лв.  По време на акцията са задържани 10 лица. Сред задържаните са  собственикът на „Винпром Карнобат“ ООД Миню Стайков  и синът на кмета на Карнобат, който е собственик на помещенията, където е разположена фабриката.  \r\nКметът на Карнобат Георги Димитров от своя страна коментира, че в договора с фирмата наемател на помещенията, където са се произвеждали нелегални цигари има клауза - да бъде осигурено несмущаваното им производство. Той поясни, че синът му твърди, че не е знаел за това производство.  \r\nДен по-късно Специализираната прокуратура повдигна обвинения на 8 лица след акцията в Карнобат. На брифинг на прокуратурата вчера стана ясно, че тя ще  поиска постоянен арест за трима души по случая „Карнобат“, сред които и собственикът на „Винпром Карнобат“ Миню Стайков.", "date": "2018.09.08", "title": "Спецпрокуратурата ще внесе искане за налагане на мярка за неотклонение „Задържане под стража“ на трима души по случая \"Карнобат\""}
{"url": "http://www.focus-news.net/news/2018/09/08/2564637/deutsche-welle-sasht-prehvarlyat-dopalnitelni-1500-voynitsi-v-germaniya.html", "text": "Въпреки острите думи на президента на САЩ Доналд Тръмп към НАТО, Вашингтон ще увеличи присъствието си в Германия, прехвърляйки 1500 души в европейската държава. Макар и да не е силно увеличаване на броя им, това е силен сигнал на подкрепата на САЩ към Алианса, предава   Deutsche Welle. \r\nМежду сега и септември 2020 г. 1500 допълнителни войници ще се присъединят към 33 000 американски военнослужещи в Германия. Ще бъде разположен щаба на допълнителна артилерийска бригада, както и два батальона ракетни войски край град Нюрмберг, както и батальон за ПВО в Ансбах.  \r\nЕвропейският щаб на  армията на САЩ  разположен край Франкфурт уточни, че новите войници ще бъдат постоянно разположени „като демонстрация на нашия ангажимент към НАТО и нашето колективно решение да подкрепил европейската сигурност“  Виктор Турмаков", "date": "2018.09.08", "title": "Deutsche Welle: САЩ прехвърлят допълнителни 1500 войници в Германия"}
{"url": "http://www.focus-news.net/news/2018/09/08/2564636/blagoevgrad-s-kurban-za-zdrave-i-tarzhestveno-shestvie-v-simitli-shte-bade-otbelyazan-praznikat-na-grada.html", "text": "С курбан за здраве и тържествено шествие в Симитли ще бъде отбелязан празникът на града. Празничната програма започва с тържествена света Литургия в храм „Рождество на Пресвета Богородица“. Това съобщиха за  Радио „Фокус“ – Пирин  от Община Симитли. На обяд ще бъде раздаден и курбан за здраве в двора на храма. Богатата празнична програма на Общината ще продължи в 18.30 часа с тържествено шествие, водено от мажоретен състав, на което ще бъде отдадена почит на паметника на падналите за Освобождението на Симитли. Там представители на Общината, общественици и граждани ще положат венци в знак на признателност и ще преклонят глава пред паметта на героите освободители. Веднага след това на стадион „Септември” ще започне и музикалната програма. Участие в нея ще вземат Ансамбъл „Веселие” с ръководител Любомир Марянски; Танцов състав към Народно читалище „Св. Климент Охридски-1922” с ръководител Кирил Бельов; Детска певческа група към Народно читалище „Св. Климент Охридски-1922” с ръководител Ели Боянска; Мажоретен състав към Народно читалище „Св. Климент Охридски-1922” с ръководител Калина Марянска; Дискобалет към Народно читалище „Св. Климент Охридски-1922” с ръководител Калина Марянска; Мажоретен състав към СУ „Св. св. Кирил и Методий” с ръководител Мария Дюлгерска; Мъжка фолклорна група „Изворите” към Народно читалище „Св. Климент Охридски-1922” и Мъжка певческа група „Веселие”. Следващи в програмата са Иван Дяков и фолклорната певица Снежина Андреева. Поп изпълнителката Тита пък ще зарадва любителите на съвременната музика в Симитли, а поп-фолк изпълнителката Джена ще огласи стадиона в Симитли с любимите песни на стотици. \r\nЛивия НИНОВА", "date": "2018.09.08", "title": "Благоевград: С курбан за здраве и тържествено шествие в Симитли ще бъде отбелязан празникът на града"}
{"url": "http://www.focus-news.net/news/2018/09/08/2564633/sofiya-belogradchishkiyat-episkop-polikarp-shte-otsluzhi-liturgiya-v-hram-rozhdestvo-bogorodichno-v-kv-lagera.html", "text": "Православната църква прославя Рождеството на Пресвета Богородица. По този повод на  с благословението на Негово светейшество Българския патриарх и Софийски митрополит Неофит, в  храм \"Рождество Богородично \", на софийския квартал \"Лагера\", ще бъде отслужена Архиерейска света Литургия, предаде репортер на  Агенция \"Фокус\".  Тя ще бъде оглавена от Негово преосвещенство Белоградчишкият епископ Поликарп - викарий на Софийския митрополит.  Начало: 9.00 часа.  \r\nНикола ПЕТКОВ", "date": "2018.09.08", "title": "София: Белоградчишкият епископ Поликарп ще отслужи литургия в храм \"Рождество Богородично\" в кв. \"Лагера\""}
{"url": "http://www.focus-news.net/news/2018/09/08/2564635/prezidentat-rumen-radev-vyarvam-che-obedinenite-usiliya-na-haskovlii-i-zanapred-shte-spomagat-za-utvarzhdavaneto-na-regiona-kato-klyuchov-za-tazi-chast-na-balgariya.html", "text": "Вярвам, че обединените усилия на хасковлии и занапред ще спомагат за утвърждаването на региона като ключов за тази част на България. Това се посочва в поздравителен адрес от президента Румен Радев по повод празника на община Хасково, съобщиха от  пресцентъра на Общината.  \r\n\"Уважаеми г-н Беливанов, уважаеми жители и гости на община Хасково, приемете искрените ми поздрави по случай празника на града и Рождество на Пресвета Богородица. Хасково е важен транспортен и индустриален център с висок икономически потенциал, който жителите на региона развиват, влагайки трудолюбие и амбиция. Хилядолетната история, александровската гробница, минералната води паркът „Кенана“, превръщат Хасково в уникално място, а театралните празници, фолклорните събори, литературните и музикални дни добавят очарование, създават приятелства и спомени. \r\nВярвам, че обединените усилия на хасковлии и занапред ще спомагат за утвърждаването на региона като ключов за тази част на България и ще го превърнат в още по-интересна туристическа дестинация. \r\nВ празничния ден желая на всички здраве, благополучие и успех! На добър час!\", пише държавният глава в поздравителния си адрес.", "date": "2018.09.08", "title": "Президентът Румен Радев: Вярвам, че обединените усилия на хасковлии и занапред ще спомагат за утвърждаването на региона като ключов за тази част на България"}
{"url": "http://www.focus-news.net/news/2018/09/08/2564638/euobserver-osem-strani-ot-es-prizovaha-kam-zashtita-na-tsivilnoto-naselenie-v-idlib.html", "text": "Осем страни членки на ЕС призоваха Русия и Иран да поддържат примирието и да избягват ескалация на насилието в северозападната сирийска провинция Идлиб, за да се избегнат „катастрофални хуманитарни последствия за цивилните“, предава   EUObserver. \r\nОфициалното заявление е подписано от Великобритания, Франция, Швеция, Полша, Холандия, Германия, Белгия и Италия.  Виктор Турмаков", "date": "2018.09.08", "title": "EUObserver: Осем страни от ЕС призоваха към защита на цивилното население в Идлиб"}
{"url": "http://www.focus-news.net/news/2018/09/08/2564630/pazardzhik-arhiereyska-sveta-liturgiya-shte-bade-otsluzhena-v-hram-vavedenie-bogorodichno-v-panagyurishte.html", "text": "Православната църква прославя Рождеството на Пресвета Богородица, в храм \"Въведение Богородично\" ,  град Панагюрище, Пловдивска епархия, ще бъде отслужена Архиерейска света Литургия, предаде репортер на  Агенция \"Фокус\" .  Начало: 09.00 часа.  \r\nНикола ПЕТКОВ", "date": "2018.09.08", "title": "Пазарджик: Архиерейска света литургия ще бъде отслужена в храм \"Въведение Богородично\"  в Панагюрище"}
{"url": "http://www.focus-news.net/news/2018/09/08/2564640/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Нормално интензивно е движението по главен път Е-79 и автомагистрала „Струма“ в участъка от областта. Това каза за  Радио „Фокус“ – Пирин  дежурният служител в Областно пътно управление - Благоевград. Няма ремонтни дейности на територията на областта. Няма регистрирани тежки пътни инциденти през изминалата нощ. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.09.08", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/09/08/2564644/ria-novosti-rusiya-izpitva-novi-boyni-helikopteri-mi-28nm.html", "text": "Директорът на въздушния отдел на руската държавна корпорация „Ростех“ Анатолий Сердюков съобщи, че в момента се изпитват нови бойни хеликоптери Ми-28НМ, предава  РИА Новости. \r\n„В момента се провеждат държавни съвместни изпитания.  Съгласно подписания в края на миналата година договор, „Хеликоптери на Русия“ ще предадат на министерството на отбраната партида от три машини, които ще бъдат изпитани“, заяви Сердюков. \r\nПри създаването на Ми28НМ конструкторите са отчели опита при разработката на бойно-учебния Ми-28УБ: на предната кабина е разположен втори комплект апаратура за управление. Поставен е нов прицелно-пилотажно-навигационен комплекс, който е снабден с изчислителни средства за ускоряване на реакцията. \r\nКомандирът и пилот-операторът сега ще получават по-пълно и достъпна информация за околната среда и работата на всичките системи на машината. Това ще облекчи взаимодействието и ще ускори вземането на решения в бойна обстановка.   Виктор Турмаков", "date": "2018.09.08", "title": "РИА Новости: Русия изпитва нови бойни хеликоптери Ми-28НМ"}
{"url": "http://www.focus-news.net/news/2018/09/08/2564642/blagoevgrad-normalno-se-osashtestvyava-preminavaneto-prez-gkpp-kulata.html", "text": "Нормално се осъществява преминаването през ГКПП „Кулата“, съобщи  слушател на Радио „Фокус“ - Пирин . Няма забавяне на граничния пункт.", "date": "2018.09.08", "title": "Благоевград: Нормално се осъществява преминаването през ГКПП „Кулата“"}
{"url": "http://www.focus-news.net/news/2018/09/08/2564639/veliko-tarnovo-sveta-liturgiya-se-otsluzhva-v-tsarkovnite-hramove-v-grada-po-povod-rozhdestvo-bogorodichno.html", "text": "Света Литургия се отслужва в църковните храмове в града по повод Рождество Богородично, предаде репортер на  Радио „Фокус“ – Велико Търново . Рано тази сутрин църковните камбани на православните храмове в града възвестиха началото на празника. \r\nРождество на Пресвета Богородица, или Малка Богородица, е третият от празниците в чест на Божията майка. На този ден се почита новородената Богородичка. Българите почитат Света Богородица като защитница на родилките, на майките и на децата им. На този ден жените посещават църквата и измолват помощта ѝ за раждането и отглеждането на децата си. Те обкичват иконата на Божията Майка с цветя и дарове. В чест на светицата жените месят голяма пита, наричана Богородичен хляб и раздават парчета от нея на роднини и съседи, за да са здрави децата им. Едно парче се дава на добитъка, а друго се нарича за къщата – да я пази Божията майка. По традиция на празника край църкви, манастири, оброчни места и свещени извори се организират общоселски събори, съпроводени с хора и песни. \r\nНадежда КРЪСТЕВА", "date": "2018.09.08", "title": "Велико Търново: Света Литургия се отслужва в църковните храмове в града по повод Рождество Богородично"}
{"url": "http://www.focus-news.net/news/2018/09/08/2564643/premierat-boyko-borisov-haskovo-ima-otgovoren-i-savmesten-partnyor-v-litseto-na-kabineta-prosperitetat-na-vsyaka-obshtina-e-vazhen-za-pravitelstvoto.html", "text": "Хасково има отговорен и съвместен партньор в лицето на кабинета - просперитетът на всяка община е важен за правителството. Това се посочва в поздравителен адрес от министър-председателя Бойко Борисов по повод празника на община Хасково, съобщиха от  пресцентъра на Общината.  \r\n\"Уважаеми г-н Беливанов, уважаеми жители и гости на град Хасково,  \r\nПриемете поздравленията ми по случай празника на град Хасково. Използвам поводът да пожелая на всички Ви здраве, късмет и много успехи. Сигурен съм, че с общи усилия ще продължите да разкривате потенциала на Вашата община, така че тя да става все по-добро място за живеене и да осигурява и занапред благополучие на своите жители. Просперитетът на всяка българска община е важен за правителството. Бъдете сигурни, че в тази съвместна задача имате отговорен и стабилен партньор в наше лице. Честит празник!“, пише в поздравителния си адрес премиерът Борисов.", "date": "2018.09.08", "title": "Премиерът Бойко Борисов: Хасково има отговорен и съвместен партньор в лицето на кабинета - просперитетът на всяка община е важен за правителството"}
{"url": "http://www.focus-news.net/news/2018/09/08/2564641/shumen-vremenno-e-ogranicheno-dvizhenieto-po-avtomagistrala-hemus-pri-km-355-v-posoka-varna-poradi-patnotransportno-proizshestvie.html", "text": "Временно е ограничено движението по автомагистрала „Хемус“ при км 355 в посока Варна поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Обходният маршрут е по етапна връзка Каспичан по път I-2 Нови Пазар – с. Ветрино – гр. Девня. Движението се регулира от „Пътна полиция“.", "date": "2018.09.08", "title": "Шумен: Временно е ограничено движението по автомагистрала „Хемус“ при км 355 в посока Варна поради пътнотранспортно произшествие"}
{"url": "http://www.focus-news.net/news/2018/09/08/2564647/pss-dobri-sa-usloviyata-za-turizam-v-planinite-v-sutreshnite-chasove-sled-obyad-se-ochakva-razvalyane-na-vremeto.html", "text": "Добри са условията за туризъм в планините в сутрешните часове, след обяд се очаква разваляне на времето. \r\nТова съобщиха за  Агенция „Фокус“  от  Планинската служба (ПСС) към Българския червен кръст(БЧК). \r\nТемпературите се движат между 10, 12 и 15 градуса. Всички съоръжения работят. Над билото на Стара планина и около връх Ботев има мъгла. Духа и лек вятър. Очаква се разваляне на времето в планините в следобедните часове. В тази връзка планинските спасители препоръчват на туристите да си избират внимателно маршрута.  \r\nНяма регистрирани инциденти в планината през изминалото денонощие.   \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470 \r\nДеница КИТАНОВА", "date": "2018.09.08", "title": "ПСС: Добри са условията за туризъм в планините в сутрешните часове, след обяд се очаква разваляне на времето"}
{"url": "http://www.focus-news.net/news/2018/09/08/2564649/varna-dvizhenieto-se-osashtestvyava-v-edna-lenta-po-chast-ot-patya-staro-oryahovo-grozdyovo-poradi-chastichni-remontni-deynosti.html", "text": "Сухи са пътните настилки по републиканската пътна мрежа на територията на Варненска област, предаде репортер на  Радио „Фокус“ – Варна . Времето е с разкъсана облачност, видимостта е добра. В областта трафикът е спокоен по основните направления за София, Добрич и Бургас. Движението в участък от пътя Кранево – Варна е ограничено за моторни превозни средства над 10 тона при км 83. Обходният маршрут е през Кичево и Оброчище. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. Движението по път III-207 Добротич – Калоян от км 8+988  до км 15+620 се осъществява с повишено внимание поради ремонтни дейности. \r\nМарияна ВАЛЕНТИНОВА", "date": "2018.09.08", "title": "Варна: Движението се осъществява в една лента по част от пътя Старо Оряхово – Гроздьово поради частични ремонтни дейности"}
{"url": "http://www.focus-news.net/news/2018/09/08/2564645/adelina-stefanova-hram-vavedenie-bogorodichno-blagoevgrad-rozhdestvo-na-presveta-bogoroditsa-e-edin-ot-golemite-ni-tsarkovni-praznitsi.html", "text": "Рождество на Пресвета Богородица е един от големите ни църковни празници. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград. По думите ѝ народът нарича празника Малка Богородица, но не защото той  е по-малко значим от 15 август, когато почитаме Успение Богородично, а защото този празник е свързан с рождението на Божията майка. „На 8 септември, когато православната църква отбелязва Рождество Богородично, своят имен ден празнуват всички, които носят имената Анна-Мария и Марияна, защото тяхното име идва от името на две жени – света Анна, която е майката на Богородица и самата малка Богородица“, каза още Стефанова. Тя припомни, че родителите на Богородица се казвали  Йоаким и Анна. Те били от заможен род, като радвали се на почест, живеели благочестиво, но нямали деца. „Веднъж като работила в градината Анна видяла гнездо с птиченца и замляла за своя рожба и си казала, че ако някога роди ще принесе детето си в дар на Бога. Явил се ангел и казал: „Молбата ти е чута“. На 9 декември Света Анна зачева и на 8 септември се сдобила с рожба“, добави Стефанова. Според нея, тъй като дала обет, след три години завела скъпата си рожба в Йерусалим. Храмът имал 15 стъпала, които малката Дева изкачила без ничия помощ, което бил знак за Божията промисъл. Аделина Стефанова обясни, че този празник се нарича Въведение Богородично. „Лишена от родителите си, Дева Мария се отдала на духовен живот“, посочи църковният уредник. \r\nНатали СТЕФАНОВА", "date": "2018.09.08", "title": "Аделина Стефанова, храм „Въведение Богородично“ – Благоевград: Рождество на Пресвета Богородица е един от големите ни църковни празници"}
{"url": "http://www.focus-news.net/news/2018/09/08/2564648/apostol-apostolov-kmet-na-simitli-traditsionno-praznikat-na-grada-ni-se-prevrashta-v-golyama-zemlyacheska-sreshta.html", "text": "Традиционно празникът на Симитли се превръща в голяма земляческа среща. Това каза за  Радио „Фокус“ – Пирин  кметът на Общината Апостол Апостолов. Той пожела на всички жители и гости на общината да бъдат живи и здрави, но и дълги години да се радват на нещата, които се случват в общинския център и в малките населени места. „Хубавото е, че за разлика от много места в страната при нас всичко се случва след допитване до хората, като за целта се правят обществени обсъждания. Надявам се, че всички са доволни от нещата, които се случват при нас. Желая също всички да си изкарат много хубаво на празника ни. Мога да обещая, че ние, от ръководството на Общината няма да досаждаме на хората с излишни приветствия и да им отнемаме от времето за празника. Нека се съсредоточат изцяло върху програмата, която сме им подготвили и дано си изкарат весело“, каза още Апостол Апостолов. Той добави, че и тази година от Общината са се постарали да подготвят богата и разнообразна програма, която да отговаря на интересите на хората. „Празникът започва още сутринта със света Литургия в храм „Рождество на Пресвета Богородица“ в град Симитли, тъй като самият празник на населеното място е свързан с празника на черквата. След това ще бъде раздаден и курбан. Програмата продължава следобед с шествие до паметника на падналите за Освобождението на Симитли. Веднага след това празненствата ще се пренесат на стадион „Септември“, където тази година ще се състои богатата музикална програма, защото към момента правим ремонт на площада в града. Поканили сме най-различни изпълнители, които се надяваме, че ще удовлетворят желанията на всички жители и гости на Симитли“, допълни Апостолов. Той заяви, че гвоздея в програмата е сръбската група „Сребърни криле“. „Освен това на сцената ще се качи и един от постоянните участници в нашата програма – Иван Дяков. За младата част от публиката сме поканили Tита, а за любителите на поп фолка – Джена. Ще има и много самодейни състави от общината. Надяваме се, че ще се получи голямо, хубаво шоу, каквото става всяка година на празника на Симитли. Очакваме и много гости от цялата страна, тъй като ежегодно празника на града се превръща в голяма земляческа среща на всички, които са родени тук, а и на тези, които имат нещо общо с града и самата община“, отбеляза Апостолов. \r\nЛивия НИНОВА", "date": "2018.09.08", "title": "Апостол Апостолов, кмет на Симитли: Традиционно празникът на града ни се превръща в голяма земляческа среща"}
{"url": "http://www.focus-news.net/news/2018/09/08/2564650/plovdiv-oblastniyat-savet-na-bchk-shte-provede-reditsa-tematichni-sabitiya-posveteni-na-svetovniya-den-na-parvata-pomosht.html", "text": "През септември БЧК - Пловдив ще проведе редица тематични събития, насочени към оказването на първа помощ и пътната безопасност. Това съобщиха за  Радио „Фокус“ – Пловдив  от Областния съвет на хуманитарната организация. В 10.00 часа днес в Многофункционалния социален дом на ул. „Стойчо Мушанов“ в града ще се състои отбелязване  на Световен ден на първата помощ, чрез организиране на опреснително обучение. На 13 септември от 09.00 до 11.00 часа в Централата на Пожарната безопасност в града ще се проведат демонстрации по оказване на първа долекарска помощ и реакция при бедствия, аварии и кризи на Младежкия авариен екип към БЧК – Пловдив. На 17 септември, по повод Седмицата на пътната безопасност, между 10.00 и 12.00 часа в град Сопот доброволците от клуб „Милосърдие“ към БМЧК ще раздават информационни боршури и светлоотразителни значки на децата, преминаващи през две от пешеходните пътеки в близост до училищата в града. На 22 септември, от 11.00 до 12.30 часа на Бряговски язовир край Първомай ще се проведе демонстрация по оказване на първа долекарска помощ от членове на Младежки авариен екип към БЧК – Пловдив по време на велопоход – част от отбелязване на „Европейска седмица на мобилността“. Последното тематично събитие ще бъде на 29 септември, за времето от 11.00 до 14.00 часа, когато в местността около Араповски манастир в Община Асеновград ще се състои демонстрация по оказване на първа долекарска помощ и реакция при бедствия аварии и кризи от членовете на Доброволчески екип за реакция при бедствия аварии и кризи към БЧК – Пловдив. Участие ще вземат близо 200 души. \r\nОт Областния съвет на хуманитарната организация припомниха, че по предложение на Международната федерация на Червения кръст и Червения полумесец, от 2000 година насам всяка втора събота на месец септември се чества Световен ден на първата помощ. Тази година той ще бъде отбелязан за 18-ти пореден път под мотото „Първи действия при пътнотранспортно произшествие“.", "date": "2018.09.08", "title": "Пловдив: Областният съвет на БЧК ще проведе редица тематични събития, посветени на Световния ден на първата помощ"}
{"url": "http://www.focus-news.net/news/2018/09/08/2564646/vitsepremierat-krasimir-karakachanov-obedineni-patrioti-nyamame-pretentsii-kam-ministerskite-mesta-ako-badat-ovakanteni.html", "text": "„Обединени патриоти“ нямаме претенции към министерските места, ако бъдат овакантени. Това каза вицепремиерът и лидер на ВМРО Красимир Каракачанов в предаването „Тази събота“ по  бТВ   във връзка с трите министерски оставки на Валентин Радев, Ивайло Московски и Николай Нанков заради трагедията край Своге. Вицепремиерът обърна внимание, че окончателно решение за министрите си е на министър-председателя. „Крамолите се появяват, когато няма редовни заседания на коалиционния съвет“, каза той и отчете, че на Съвета миналият понеделник диалогът е бил конструктивен. „Не искам да изразявам лична позиция. Ние трябва да отидем с позиция на „Обединени патриоти“. Моята лична позиция може да доведе до недоразумение. Когато се стига до оставки, трябва да има ясни причини за тях“, заяви още вицепремиерът. Той поясни, че тъй като и тримата министри са от квотата на ГЕРБ, право на министър-председателя като лидер на най-голямата партия в коалицията, е да прави кадрови промени. По думите му оттук нататък е въпрос на дебат в голямата коалиция. Каракачанов напомни и българската поговорка „Три пъти мери, един път режи“. На въпрос дали според него ще има предсрочни избори, Каракачанов отговори: „Предсрочни избори не виждам да има. Няма как да има. Чухте и президента какво каза, все пак той е издигнат и избран от гласоподавателите на БСП. Той се опита да вкара малко разум. Няма смисъл да има предсрочни избори“, заяви още вицепремиерът.", "date": "2018.09.08", "title": "Вицепремиерът Красимир Каракачанов: „Обединени патриоти“ нямаме претенции към министерските места, ако бъдат овакантени"}
{"url": "http://www.focus-news.net/news/2018/09/08/2564651/dots-kostadin-nushev-rozhdestvo-bogorodichno-e-parviyat-vazhen-praznik-sled-nachaloto-na-tsarkovnata-godina.html", "text": "Рождество Богородично е първият важен празник след началото на църковната година. Това каза богословът доц. Костадин Нушев в интервю за  Агенция „Фокус“  за Рождество Богородично, което отбелязваме на 8 септември. „В църковния календар на православната църква, този празник е един от големите Богородични празници. Може да се каже, че с него започва и самата църковна година“, обясни богословът. По думите му след началото на църковната нова година на 1 септември, Рождество Богородично е първият важен празник, с който всъщност започва летоброенето на Новия завет. Той обърна внимание, че църквата празнува 8 септември като един от светлите, радостни празници, възвестяващи самото Рождество Христово. Той обясни, че в църковния календар има няколко големи празници, посветени Света Богородица. По думите му това са  Рождество Богородично на 8 септември, Въведение Богородично на 21 ноември и най-големият - Успение Богородично на 15 август. „Успоредно с тези три най-важни празника има и други християнски празници, в които църквата прославя живота и делото на Света Богородица. Например, това е празникът Благовещение на 25 март. Има някои събития от църковната история, които са свързани със Света Дева Мария, като например Покров Богородичен. Това е един празник, който възвеличава ролята на Света Богородица като пазителка на християните и други празници, свързани с определени чудеса, чудотворни изцеления, които е извършила Божията майка чрез някои от своите одежди. Например, честният пояс на Света Богородица, чрез който много християни са се удостоили да получат изцеление на своите болести“, допълни още доц. Костадин Нушев.  \r\nДеница КИТАНОВА Пълния текст на интервюто четете по-късно в „Мнение”", "date": "2018.09.08", "title": "Доц. Костадин Нушев: Рождество Богородично е първият важен празник след началото на църковната година"}
{"url": "http://www.focus-news.net/news/2018/09/08/2564656/tass-korabite-na-ruskiya-flot-poraziha-uslovni-tseli-na-ucheniya-v-sredizemno-more.html", "text": "Корабите на ВМФ на Русия поразиха условни въздушни и надводни цели с комплекси АК-130 и АК-640, а също проведоха изстрели с дълбочинни бомби при отразяване на подводници на условен противник на учения в Средиземно море, предава  ТАСС. \r\nПо време на стрелбите всички условни цели са успешно поразени. Освен това моряците са отработили издирване и проследяване на подводница. \r\nНачалник щаба на групата кораби, задействани на ученията, капитан Първи ранг Андрей Солошин съобщи, че моряците са успели да се запознаят с новото оръжие и оборудване. „Такива учения са нужни, за да разберем доколко сме способни да използваме новата техника“, отбеляза той. \r\nУченията на руските бойни кораби, провеждани между 1 и 8 септември, се съпровождат с повишеното внимание на НАТО. В частност по време на стрелбите наблизо е наблюдавала бойната фрегата на Холандия „Де Рюйтер“.  Виктор Турмаков", "date": "2018.09.08", "title": "ТАСС: Корабите на руския флот поразиха условни цели на учения в Средиземно море"}
{"url": "http://www.focus-news.net/news/2018/09/08/2564653/sofiya-dvizhenieto-se-osashtestvyava-v-edna-lenta-po-avtomagistrala-trakiya-v-posoka-sofiya-pri-km-31-poradi-remontni-deynosti.html", "text": "Движението се осъществява в една лента по автомагистрала „Тракия“ в посока София при км 31 поради ремонтни дейности. Това съобщиха от пресцентъра на  Агенция „Пътна инфраструктура“ . Движението се извършва в активната лента. Затворена е изпреварващата лента. Движението се регулира с пътни знаци.", "date": "2018.09.08", "title": "София: Движението се осъществява в една лента по автомагистрала „Тракия“ в посока София при км 31 поради ремонтни дейности"}
{"url": "http://www.focus-news.net/news/2018/09/08/2564659/dimitar-margaritov-kzp-potrebitelite-v-balgariya-znayat-i-polzvat-vse-po-aktivno-svoite-prava.html", "text": "Българинът, макар и бавно, но сигурно, осъзнава, че като потребител има права, че когато те бъдат застрашени или нарушени, трябва да има активно поведение и търси институциите за съдействие. Това заяви председателят на Комисията за защита на потребителите (КЗП) Димитър Маргаритов пред сайта LiveNews.bg, съобщиха от пресцентъра на  КЗП . Той отбеляза, че включването в този процес на медиите, които се ползват с доверието на гражданите, допринася за оптимизирането на потребителската защита и за това нарушителите не само да получат справедливо възмездие, но и да осъзнаят грешките си.  \r\nПри разглеждането на различни оферти, преди да се спре на конкретен избор, в директен контакт с търговеца потребителят може много лесно да се ориентира, когато нещо не е наред. „Усетите ли, че се опитват да Ви шантажират, съветът ни е да не предприемате по-нататъшни действия, най-вече свързани с предварително заплащане. Понякога това се изисква, а после много трудно се възстановяват обратно платените пари за нищо“, обърна внимание Маргаритов.  \r\nТой обясни, че в хода на една инспекция на Комисията по сигнал може да се установи дали има реален проблем. „Започваме проверката от началния момент. Когато става дума за туристически продукт – от установяване степента на категоризация на даденото място за настаняване или заведение и после по условията на Наредбата за категоризиране на туристическите обекти се вижда дали това, което трябва да бъде предоставено, е налично и коректно осигурено“, посочи Маргаритов.  \r\n„В последните периоди доста сме стегнали примката около мобилните оператори“, каза още Маргаритов. Той подчерта, че има и постижения по отношение на въпроси, които години наред преди това тормозеха хората, като например предсрочното прекратяване на срочни договори, при което се изискваше заплащане на всички месечни такси до края на периода им на действие. „Сега вече и с трите основни мобилни оператора сме постигнали съдебни споразумения, по силата на които не могат да искат неустойки в по-голям размер от три стандартни месечни такси. За непоисканите услуги също имаме някои решения, които доведоха до там, че те вече не са толкова масово явление, колкото преди“, посочи председателят на КЗП.  \r\nВ хода на разговора Маргаритов каза, че секторът на бързите кредити сравнително отскоро се разработва в България, но независимо от това са създадени механизми за функционирането на такива фирми – трябва да имат определен капитал, регистрират се в БНБ и т.н. „Проблемът е, че хората понякога не си дават сметка, че тези кредити са скъпи. Дори бих казал, че техният основен белег е по-скоро, че са скъпи, отколкото че са бързи. Скъпи са, защото са рискови, тъй като някои от потребителите не успяват да се издължат своевременно, а търговците трябва да си върнат поне част от заетите пари“, обясни той. В тази връзка председателят на КЗП посъветва внимателно да се преценява преди пристъпване към тегленето на подобен заем, като се ползва активно и разумно задължителна преддоговорна информация.  \r\n„Имало е случаи, в които сме констатирали, че не се предоставя т.нар. Стандартен европейски формуляр с тази информация или че в него липсват важни условия, които трябва да присъстват. Например, че до три дни след сключването на договора трябва да представите поръчител, който да отговаря на определени изисквания – да има даден минимален месечен доход и пр. и ако не успеете, се предвижда заплащането на неустойка.  \r\n„Проблеми при интернет продажбите възникват най-вече със сайтове-фантоми\", отбеляза Маргаритов. Той обясни, че тези „електронни магазини“ обикновено се появяват за кратко, предлагат стоки на нереалистично ниски цени, реализират бързи печалби и изчезват, като потребителите нито получават поръчките си, нито могат да си върнат предплатените суми за тях. Могат да се разпознаят и по това, че обикновено са много нескопосано направени, включително и с правописни грешки.", "date": "2018.09.08", "title": "Димитър Маргаритов, КЗП: Потребителите в България знаят и ползват все по-активно своите права"}
{"url": "http://www.focus-news.net/news/2018/09/08/2564655/blagoevgrad-tsarkvata-rozhdestvo-bogorodichno-v-simitli-otbelyazva-hramoviya-si-praznik.html", "text": "Църквата „Рождество Богородично“ в Симитли отбелязва храмовия си празник. Това каза за  Радио „Фокус“ – Пирин  отец Спас Веселински, свещено служител в храма. В 07.30 часа сутринта е била проведена Утринна, а след 10.00 часа ще бъде отслужена и Божествена света литургия. „Смисълът на празника и живота в църквата е светата Литургия, която се отслужва, и в която всички присъстващи вземат участие по време на Богослужението. Това е което ще бъде отслужено в църквата. След Светата литургия ще се отслужи и водосвещаване на присъстващите, а по-късно ще бъде благословена храната“, каза още отец Веселински. Той добави, че храната ще бъде раздадена на присъстващите, за да могат да занесат от нея и в домовете си. \r\nЛивия НИНОВА", "date": "2018.09.08", "title": "Благоевград: Църквата „Рождество Богородично“ в Симитли отбелязва храмовия си празник"}
{"url": "http://www.focus-news.net/news/2018/09/08/2564661/veliko-tarnovo-v-pavlikeni-zapochva-festivalat-na-antichnite-zanayati.html", "text": "Римска строителна керамика ще бъде изработвана по време на втория Фестивал на античните занаяти в Античния керамичен център в Павликени. Посетителите ще имат възможност сами да изпичат тухли по древна римска технология. Това съобщи за  Радио „Фокус“ – Велико Търново  Калин Чакъров от Историческия музей в Павликени, който ръководител на археологическите проучванията на обекта. По думите му откриването е в 10.00 часа, а програмата ще продължи и на 9 септември. Той посочи, че глината, с която гостите на фестивала ще работят, е добита от същите находища, които са използвали древните римляни. Тухлите ще се изливат в калъпи, съобразени с реалните размери на тези, открити по време на археологическите проучвания. Римската строителна керамика ще бъде изпечена в пещ заедно с керамичните съдове, които ще изработили професионалната грънчарка Ани Спасова. Освен римска строителна керамика по време на фестивала ще бъдат представени и римска медицина, монетосечене, обработка и ушиване на кожени изделия, възстановки на римска мода и римска кухня. Ще бъдат приготвяни ястия по рецепти на древноримския автор Апиций. Авторът подробно в своите рецепти е описал съставките и начина на приготвяне на ястията. Посетителите на фестивала ще имат възможност да опитат храната, с която са се хранили древните римлянин, включително и тези, които са обитавали вилата в Античния керамичен център. Участие ще вземат клубовете “Мос Майором Улпие Сердице” от София и  “Дукс Антика” от Свищов, както и занаятчии на свободна практика от различни краища на страната. Фестивалът се провежда за втора поредна година. Миналата година Античният керамичен център събра над 600 посетители. Очаква се тази година техният брой е да по-голям, предвид обогатената програма на фестивала.  \r\nНадежда КРЪСТЕВА", "date": "2018.09.08", "title": "Велико Търново: В Павликени започва Фестивалът на античните занаяти"}
{"url": "http://www.focus-news.net/news/2018/09/08/2564657/varna-arhiereyska-sveta-liturgiya-se-otsluzhva-v-hramovete-v-grada-po-povod-malka-bogoroditsa.html", "text": "Архиерейска света Литургия се отслужва в храмовете във Варна за Рождество Богородично – Малка Богородица, предаде репортер на  Радио „Фокус“ – Варна . Рождество Богородично е един от най-големите празници на Православната църква. Сред народа празникът е известен като Малка Богородица. Този празник е първото събитие, свързано с Евангелието и се възпоменава в настъпващата нова църковна година. Божият промисъл подготвил постепенно появяването на св. Дева Мария. В дълга редица поколения благородството се издигало непрекъснато, човешката природа ставала по-съвършена, докато най-после благословената двойка Йоаким и Ана се явила като благодатна почва, на която могла да поникне такава чудна издънка – пресвета Богородица. Според преданието Дева Мария е дъщеря на праведните юдеи Йоаким и Анна, потомци на цар Давид. Дълго време двамата нямат деца, докато накрая Бог чува молитвите им и ги дарява с дъщеря. В Назарет Анна родила светата Девица. Родителите дават обет да посветят детето си на Господ. Именно за това, когато Мария навършила 3-годишна възраст, я посвещават на Бога. \r\nМарияна ВАЛЕНТИНОВА", "date": "2018.09.08", "title": "Варна: Архиерейска света Литургия се отслужва в храмовете в града по повод Малка Богородица"}
{"url": "http://www.focus-news.net/news/2018/09/08/2564658/api-dvizhenieto-po-pat-ii-16-svoge-sofiya-se-osashtestvyava-v-edna-lenta-poradi-polagane-na-horizontalna-markirovka.html", "text": "Движението по път II-16 Своге – София, се осъществява в една лента, поради полагане на хоризонтална маркировка. Това съобщиха от пресцентъра на  Агенция \"Пътна инфраструктура\" . Движението се регулира с пътни знаци и полиция.", "date": "2018.09.08", "title": "АПИ: Движението по път II-16 Своге – София, се осъществява в една лента, поради полагане на хоризонтална маркировка"}
{"url": "http://www.focus-news.net/news/2018/09/08/2564664/shumen-ogranicheno-e-dvizhenieto-po-avtomagistrala-hemus-sled-shumen-v-posoka-varna-zaradi-obarnal-se-tir-trafikat-se-prenasochva-prez-kaspichan.html", "text": "Обърнал се ТИР заема пътното платно на автомагистрала  „Хемус“ в посока Варна (след Шумен), съобщи слушател на  Радио „Фокус\" . Той добави, че движението по автомагистралата е спряно и автомобилите се отклоняват през Каспичан.", "date": "2018.09.08", "title": "Шумен: Ограничено е движението по автомагистрала  „Хемус“ след Шумен в посока Варна заради обърнал се ТИР, трафикът се пренасочва през Каспичан"}
{"url": "http://www.focus-news.net/news/2018/09/08/2564662/dots-kostadin-nushev-tsarkvata-naricha-bogoroditsa-presveta-zashtoto-ima-spetsialno-myasto-v-bozhieto-tsarstvo.html", "text": "Църквата нарича Богородица пресвета, защото има специално място в Божието царство. Това каза богословът доц. Костадин Нушев в интервю за  Агенция „Фокус“  за Рождество Богородично, което отбелязваме на 8 септември. Той поясни, че специалното ѝ място е свързано с това, че тя се е удостоила да стане майка на Божия син, който става човек заради нас и нашето спасение. „Нейният свободен избор, воля и решение да предостави своята човешка природа за изпълнение на това велико тайнство я издига на много високо място в Божието царство“, обясни доц. Нушев. Богословът допълни, че Пресвета Богородица стои по-високо от ангелите и от серафимите. „Знаем, че в православните химни тя се възпява като издигната от Бога чрез своята чистота, девство и свободен избор до много висока степен на святост, която е и в основата на това да се почита тя като по-горна и по-възвеличавана“, допълни още доц. Нушев.  Той разказа, че Света Богородица се е родила в семейството на праведните Йоаким и Анна. „Това са нейните родители, които църквата отбелязва на следващия ден след Рождество Богородично. Те са били праведни юдеи, от Давидовото коляно, които са се удостоили с Божието благословение да станат родители на Света Дева Мария. Те дълго време не са имали свои деца, затова в една продължителна и гореща молитва към Бога са изпросили раждането на своето дете“, каза богословът. Той допълни, че именно за това се приема, че и  самото зачеване и раждане на Света Богородица също е едно чудо и е извършено по силата на специално Божие благословение.  \r\nДеница КИТАНОВА Пълния текст на интервюто четете по-късно в „Мнение”", "date": "2018.09.08", "title": "Доц. Костадин Нушев: Църквата нарича Богородица пресвета, защото има специално място в Божието царство"}
{"url": "http://www.focus-news.net/news/2018/09/08/2564652/reuters-armiyata-na-sasht-obmislya-vazmozhnostite-za-deystvie-ako-siriya-izpolzva-himichesko-orazhie.html", "text": "Началникът на общото командване на щабовете на въоръжените сили на САЩ ген. Джоузеф Дънфорд заяви, че в момента общува с Белия дом относно възможностите в случай, че правителството на Сирия реши да използва химическо оръжие по време на очакваното си настъпление към провинция Идлиб, контролирана от опозицията, предава   Reuters. \r\nГен. Дънфорд заяви, че все още не е взето решение от САЩ да се употреби военна сила в случай на употреба на химическо оръжия в Сирия. \r\n„Ние поддържаме постоянен диалог с президента, за да го осведомяваме относно плановете ни да предотвратим употребата на химическо оръжие“, посочи той. „Тръмп очаква да имаме различни възможности за действие  и му предаваме развитието им.  \r\nСирийският президент Башар Асад е струпал армията си на фронтовите линии в провинция Идлиб – прелюдия за настъпление към последния бастион на сирийската опозиция в страната.  \r\nГен. Дънфорд същевременно не уточни какво да се очаква от Тръмп, ако Сирия използва химическо оръжие. Той също така отказа да коментира дали има разузнавателна информация, че сирийското правителство подготвя употребата на химическо оръжие.   Виктор Турмаков", "date": "2018.09.08", "title": "Reuters: Армията на САЩ обмисля възможностите за действие, ако Сирия използва химическо оръжие"}
{"url": "http://www.focus-news.net/news/2018/09/08/2564665/hasan-rouhani-sasht-izprashtat-na-iran-poslaniya-ezhednevno-za-da-zapochnem-pregovori.html", "text": "Президентът на Иран Хасан Роухани заяви, че САЩ постоянно изпращат послания на страната му с предложения за начало на преговори, предава   Reuters. \r\nНапрежението между Иран и САЩ се засили, след като президентът Тръмп се оттегли от Иранското ядрено споразумение през май и наложи санкции срещу Ислямската република. Същевременно той заяви, че е готов да провежда срещи с иранските лидери. \r\n„От една страна те се опитват да притиснат народа на Иран, а от друга те изпращат послания ежедневно през различни канали, че трябва да дойдем да преговаряме“, заяви Роухани.  Виктор Турмаков", "date": "2018.09.08", "title": "Хасан Роухани: САЩ изпращат на Иран послания ежедневно, за да започнем преговори"}
{"url": "http://www.focus-news.net/news/2018/09/08/2564666/blagoevgrad-v-grada-se-izvarshva-dezakarizatsiya-na-zelenite-ploshti-za-obshtestveno-polzvane-detski-gradini-i-uchilishta.html", "text": "В града се извършва дезакаризация на зелените площи за обществено ползване, детски градини  и училища, както и обработка против влечуги. Това съобщиха от пресцентъра на  Община Благоевград . Целта на третирането на зелените площи в Благоевград е да бъде ограничено разпространението на инфекциозни заболявания. То се  извършва в малките и ранните часове на денонощието, като карантинният срок е 24 часа. Във всеки обработен терен или обект ще бъдат поставени указателни табели, потвърждаващи третирането, с точно фиксирана дата, час на извършване и карантинен период. За предстоящата дезакаризация Община Благоевград е уведомила директорите на учебните заведения, социалните домове и детските заведения. \r\nТази година това е поредна допълнителна обработка,  по разпореждане на кмета д-р Атанас Камбитов. Третирането се налага поради спецификата на климатичните условия (топлото и влажно време) и се извършва с цел осигуряване безопасността на населението. \r\nОбщината призовава жителите да не пускат деца на детските площадки и да не влизат в тревните площи 24 часа след пръскането.", "date": "2018.09.08", "title": "Благоевград: В града се извършва дезакаризация на зелените площи за обществено ползване, детски градини  и училища"}
{"url": "http://www.focus-news.net/news/2018/09/08/2564660/ria-novosti-v-kosovo-obyaviha-che-poseshtenieto-na-prezidenta-na-sarbiya-e-saglasuvano-pod-natiska-na-sasht-i-na-es.html", "text": "Външният министър на Косово Беджет Пацоли съобщи, че властите на страната са били принудени под натиска на САЩ и на ЕС да разрешат на президента на Сърбия Александър Вучич да посети всички по-рано забранени обекти в северната част на страната, предава  РИА Новости. \r\nПрезидентът на Сърбия Александър Вучич на 8 и 9 септември е на посещение в Косово. В петък вечерта той съобщи, че властите в Прищина „първо в писмена форма забраниха“ да посети езеро и ВЕЦ „Газивода“ в северната част на Косово, а след това устно да не посещава други райони на страната. Според него от косовска страна в случай на посещение са го заплашвали със „задържане, тормоз и оскърбления“, но и че той няма да промени маршрута си. \r\n„Посещението е одобрено. Решението е взето преди половин час. Нямахме избор след натиска на ЕС и на САЩ“, заяви министърът на външните работи на Косово.  \r\n„Ние повторно разгледахме молбата за посещение и планът бе одобрен според първоначалното искане и правила на посещение на високопоставените гости по Брюкселското споразумение“, уточни Пацоли. \r\nПресслужбата на сръбското президентство в събота публикува програмата на първия ден на посещение на Вучич в Косово. Тя започва със забраненото по-рано от косоварите посещение в община Зубин Поток, а също така с преглед на бента на ВЕЦ „Газивода“, след това се очаква Вучич да посети местни сръбски семейства в село Ибарско-Постене, а след това да се срещне с местни сръбски политици в Звечан.  Виктор Турмаков", "date": "2018.09.08", "title": "РИА Новости: В Косово обявиха, че посещението на президента на Сърбия е съгласувано под натиска на САЩ и на ЕС"}
{"url": "http://www.focus-news.net/news/2018/09/08/2564667/shumen-nyama-postradali-pri-intsidenta-s-obarnaliya-se-tir-na-avtomagistrala-hemus.html", "text": "Няма пострадали при инцидента с обърналия се ТИР на автомагистрала „Хемус“. Това съобщиха от  ОДМВР - Шумен . Сигналът за инцидента е подаден малко след 8.00 часа тази сутрин в дежурната оперативна част на ОДМВР - Шумен. Съобщено е за възникнал пътен инцидент на км 355+700 на автомагистрала „Хемус“ в посока Варна на около километър край бензиностанцията преди Нови пазар. Към мястото на произшествието са насочени екипи на полицията и пожарната. След пристигане пътните полицаи установили, че водач на товарен автомобил \"Ивеко\" с варненска регистрация се преобърнал върху пътното платно, като част от каросерията била в насрещната лента за движение. Водачът с инициали А.К. (на 54 г./) от Аксаково не е пострадал. Правоспособен е, тестван е за алкохол, наличие не е установено. Движението се осъществява през алтернативен маршрут, пътни полицаи регулират автомобилите и ги насочват през етапна връзка. Шофьорите трябва да спазват указанията на екипите на „Пътна полиция\". Установени са водачи, които са навлезли в насрещната лента за движение на АМ „Хемус\", като към тях ще бъде взето отношение по Закона за движение по пътищата.", "date": "2018.09.08", "title": "Шумен: Няма пострадали при инцидента с обърналия се ТИР на автомагистрала „Хемус“"}
{"url": "http://www.focus-news.net/news/2018/09/08/2564671/kyustendil-shofyorite-tryabva-da-se-dvizhat-s-povisheno-vnimanie-na-tretoklasen-pat-bobov-dol-zhedna-ot-km-14-do-km-15-zaradi-stroezh-na-novo-trase.html", "text": "Шофьорите трябва да се движат с повишено внимание на третокласен път 623 Бобов дол - Жедна от км 14+800 до км 15+560, тъй като се изгражда ново трасе и се усвояват нови площи. Това съобщи за  Радио ‘‘Фокус’’ – Пирин  дежурният в Областно пътно управление - Кюстендил. Нормално интензивен е трафикът по главен Е-79 и автомагистрала „Струма“ в участъка от областта. Двупосочно в една лента се извършва движението на третокласен път 107 в участъка между село Пастра и Рилски манастир от км 27+575 до км 27+825 поради извършване на аварийно-възстановителни дейности по обрушване на ската. Движението се ограничава за кратки периоди от 10 минути и се регулира от светофарна уредба  и при необходимост от сигналисти. Ограничено е движението на третокласен път 6222 Смоличано - Пелатиково от км 10+000 до км 14+000 поради пропадане на част от пътното платно на няколко места. \r\nНатали СТЕФАНОВА", "date": "2018.09.08", "title": "Кюстендил: Шофьорите трябва да се движат с повишено внимание на третокласен път Бобов дол - Жедна от км 14 до км 15 заради строеж на ново трасе"}
{"url": "http://www.focus-news.net/news/2018/09/08/2564670/dobrich-prodalzhavat-remontnite-deynosti-po-patya-dobrich-varna-ot-km-25-do-km-43-dvizhenieto-tryabva-da-se-osashtestvyava-s-povisheno-vnimanie.html", "text": "Добри са условията за пътуване на територията на област Добрич, пътните настилки са сухи, а видимостта е добра, предаде репортер на  Радио „Фокус“ – Варна . Продължават ремонтните дейности по част от пътната инфраструктура в областта. Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка, като трафикът е регулиран с пътни знаци. Движението по пътя Добрич – Силистра от км 36+760 до км 38+000 и от км 99+500 до км 105+400 трябва да се осъществява с повишено внимание поради ремонтни дейности на асфалтовата настилка. Трафикът по Околовръстния път на Добрич от км 7+824 до км 16+539 трябва да се осъществява с повишено внимание поради частични ремонтни дейности на асфалтовата настилка. Работи се и по направлението Владимирово-Добрич от км 49+00 до км 70+00, както и в участъка Одринци - Ведрина от км 0+000 до км 9+000. \r\nМарияна ВАЛЕНТИНОВА", "date": "2018.09.08", "title": "Добрич: Продължават ремонтните дейности по пътя Добрич – Варна от км 25 до км 43, движението трябва да се осъществява с повишено внимание"}
{"url": "http://www.focus-news.net/news/2018/09/08/2564654/ministar-neno-dimov-za-rokadite-v-kabineta-ne-sam-ubeden-che-podoben-tip-ostavki-reshavat-takiva-problemi.html", "text": "Не съм убеден, че подобен тип оставки решават такива проблеми. Това каза министърът на околната среда и водите Нено Димов в „Тази събота“ по  бТВ   във връзка с рокадите в кабинета „Борисов“ 3 и подадените оставки от министрите Валентин Радев, Ивайло Московски и Николай Нанков заради трагедията край Своге. Според него в политиката е важно да има обективност върху причините. Той отчете, че на този етап не е приключило разследването около инцидента. „Уважавам тяхното решение и предполагам, че това е един от начините, по които трябва да се носи отговорност“, обясни Нено Димов.  \r\nПопитан дали трябва да се изчисти кабинетът, министърът обясни: „Това е въпрос, който лидерите на коалициите трябва да решат. Като цяло всеки от нас се стреми да изпълни програмата, с която е поел този пост. В частност едно от основните неща, които „Обединени патриоти“ имаха като програма и тя стана елемент от програмата и на управляващата коалиция, е повишаването на доходите. Политиката, която аз се опитвам да правя в рамките на околната среда е именно в това. Как да може да бъде намерен балансът между опазването на околната среда и повишаването на доходите“, коментира Димов. По думите му кризата в управляващата коалиция приключва. \r\nВъв връзка с казаното от премиера, че не е доволен и от други министри и на въпрос дали е притеснен, министър Нено Димов заяви: „Не чувствам притеснение“.   \r\nНа въпрос дали е чиста държава България, министър Нено Димов коментира, че трябва да се сравни с нещо. „Няма абсолютно чисто или абсолютно мръсно. При всички положения България днес е много по-чиста, отколкото да кажем преди 5 или 6 години“, обясни министър Димов. Според него човек винаги е недоволен и иска повече, което ни тласка към прогрес.", "date": "2018.09.08", "title": "Министър Нено Димов за рокадите в кабинета: Не съм убеден, че подобен тип оставки решават такива проблеми"}
{"url": "http://www.focus-news.net/news/2018/09/08/2564672/sputnik-shestima-sa-zaginali-39-sa-raneni-pri-avtobusna-katastrofa-kray-ankara.html", "text": "Най-малко шестима души са загинали, а 39 са ранени при автобусна катастрофа по пътя между турския град Аксарай и столицата Анкара, предава   Sputnik. \r\nСпоред данните на местни медии пътническият автобус се е преобърнал в канавка край град Ортакьой. В момента се провежда спасителна операция, като на място са пристигнали линейки и противопожарни коли. \r\nПричините за инцидента се изясняват  Виктор Турмаков", "date": "2018.09.08", "title": "Sputnik: Шестима са загинали, 39 са ранени при автобусна катастрофа край Анкара"}
{"url": "http://www.focus-news.net/news/2018/09/08/2564673/plovdiv-prodalzhavat-dnite-na-kubinskata-kultura-v-grada.html", "text": "Продължават Дните на кубинската култура в Пловдив, предаде репортер на  Радио „Фокус“ - Пловдив . Днес и утре в Пловдивския културен институт известният кубински танцьор, инструктор и хореограф Османи Сегура ще представи интересни уроци по кубински танци – салса, афро-кубинска боди изолация и регетон. От 10 до 12 септември ще се състои танцова фиеста в Цар-Симеоновата градина, водена отново от кубинската звезда, тематични лекции и фоторазкази, демонстрация и дегустация на кубински коктейли. Такова събитие се организира за първи път в града. \r\nМария РУСЕВА", "date": "2018.09.08", "title": "Пловдив: Продължават Дните на кубинската култура в града"}
{"url": "http://www.focus-news.net/news/2018/09/08/2564668/pazardzhik-praznichna-sveta-liturgiya-se-otsluzhva-v-tsarkvata-sveto-vavedenie-bogorodichno-v-panagyurishte-po-povod-rozhdestvo-na-presveta-bogoroditsa.html", "text": "Празнична света Литургия се отслужва в църквата „Свето Въведение Богородично“ в Панагюрище по повод днешния християнски празник Рождество на Пресвета Богородица, предаде репортер на  Радио „Фокус“ – Пазарджик . Празничната литургия започна в 8.30 часа, като след края ѝ ще бъде раздаден курбан за здраве и благоденствие. Още от сутринта много миряни положиха цветя и запалиха свещи в храма. Имаше и много млади семейства с деца, които също уважиха празника. Свещениците миропомазваха пристъпващите прага на храма миряни.  \r\nЦърквата е строена през 1818 година от майстори зидари от Банско, а резбарите са от Дебърско. Изгорена е по време на Априлското въстание и е възстановена през 1878 – 1880 година от брациговски майстори. Основна забележителност в храма е композицията „Тайната вечеря“, която е творение на панагюрския иконописец Иванчо Зографина. \r\nРадослава МУРДЖЕВА", "date": "2018.09.08", "title": "Пазарджик: Празнична света Литургия се отслужва в църквата „Свето Въведение Богородично“ в Панагюрище по повод Рождество на Пресвета Богородица"}
{"url": "http://www.focus-news.net/news/2018/09/08/2564674/mvr-34-dushi-sa-postradali-pri-katastrofi-v-stranata-prez-izminaloto-denonoshtie.html", "text": "34 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 22 тежки пътнотранспортни произшествия. В София са регистрирани 42 леки и две тежки катастрофи, при които са пострадали 6 души.", "date": "2018.09.08", "title": "МВР: 34 души са пострадали при катастрофи в страната през изминалото денонощие"}
{"url": "http://www.focus-news.net/news/2018/09/08/2564669/redzhep-tayip-erdogan-turtsiya-nyama-da-stoi-i-da-gleda-ot-kulisite-ubiystvata-v-siriya.html", "text": "Президентът на Турция Реджеп Тайип Ердоган заяви, че страната му няма да бъде свидетел на избиване на цивилни в Сирия в името на интересите на правителството ѝ, предава  Anadolu Agency. \r\nЕрдоган заяви от профила си в социалната мрежа „Туитър“, че Турция нито ще гледа отстрани, нито ще участва в операцията „ако светът си затвори очите пред убийствата на десетки хиляди невинни жители на Сирия“.  \r\nТой заяви това след срещата си в петък със своите руски и ирански колеги Владимир Путин и Хасан Роухани в Техеран, където бяха обсъдени усилията да се сложи край на гражданската война в Сирия. \r\nТурският президент заяви, че Турция се опитва да прекрати кръвопролитията на Сирия от началотон а кризата. „Без дискриминация, ние се притекохме към нашите сирийски братя и сестри. Днес, както в миналото няма да позволим на нашите сирийски братя и сестри да страдат – дори и от кръвотечение от носа“, допълни той и заяви, че употребата на насилие при поемането на контрола над провинция Идлиб от сирийското правителство „само ще играе в полза на терористите“.  Виктор Турмаков", "date": "2018.09.08", "title": "Реджеп Тайип Ердоган: Турция няма да стои и да гледа от кулисите убийствата в Сирия"}
{"url": "http://www.focus-news.net/news/2018/09/08/2564675/plovdiv-mazh-i-dete-sa-postradali-sled-katastrofa-mezhdu-karutsa-i-bus-na-patya-plovdiv-karlovo.html", "text": "Мъж и дете са пострадали след катастрофа по пътя Пловдив - Карлово, съобщиха за  Радио „Фокус“ - Пловдив  от Центъра за спешна медицинска помощ. Пътният инцидент е станал в 06.30 часа между бус и каруца. От пътнотранспортното произшествие са пострадали 57-годишен мъж и 13-годишно дете. Мъжът е в по-тежко състояние, с комоцио и контузия на главата, а детето е с контузия на гръбначния стълб. И двамата са хоспитализирани в УМБАЛ „Свети Георги“. \r\nМария РУСЕВА", "date": "2018.09.08", "title": "Пловдив: Мъж и дете са пострадали след катастрофа между каруца и бус на пътя Пловдив - Карлово"}
{"url": "http://www.focus-news.net/news/2018/09/08/2564677/veliko-tarnovo-den-na-kokoshata-chorba-se-provezhda-v-selo-kozarevets.html", "text": "Ден на кокошата чорба се отбелязва за осма поредна година в лясковското село Козаревец. Това съобщи за  Радио „Фокус” – Велико Търново  Йорданка Андреева, секретар на НЧ „Земеделец” – Козаревец. Празникът започна в 11.00 часа, а записани за участие са 16 кулинарни отбора от три общини –  Лясковец, Горна Оряховица и Стражица. Те ще приготвят вкусната чорба в общо 16 казана по уникална рецепта от населеното място, което представляват. Последният казан е за Кметство Козаревец, като от супата, която ще ври в него, ще опитат всички гости и участници в празника. Жури, съставено от професионални кулинари и готвачи, ще оцени техните ястия. Предвидени са награди за първо, второ и трето място за най-вкусна чорба. Отличените ще получат купи и диплом. За втора поредна година ще бъде връчена награда на кмета на село Козаревец Красимира Колева. Статуетка ще получи участникът, подредил най-красив щанд, а медал ще бъде връчен на най-атрактивния готвач. Докато кулинарите приготвят чорбата, на импровизирана сцена в парка ще се представят самодейни хороводни състави. Очаква се във фолклорния маратон да се включат състави от близко далеч. Участие ще вземе група и от шуменското село Пет могили. За настроението на всички присъстващи ще се погрижи народният певец Петър Кирилов. Фолклорната програма ще започне в 11.00 часа и ще приключи в 13.30 часа, когато йеромонах Димитрий от църква „Света Параскева – Петка Търновска“ в селото ще отслужи водосвет и ще освети чорбите, иконите и сувенирите, които ще бъдат раздадени на участниците. В 14.00 часа ще бъдат обявени призьорите в кулинарната надпревара. Очаква се в празника да се включат около 500 участници и гости. \r\nНадежда КРЪСТЕВА", "date": "2018.09.08", "title": "Велико Търново: Ден на кокошата чорба се провежда в село Козаревец"}
{"url": "http://www.focus-news.net/news/2018/09/08/2564663/predsedatelyat-na-parlamenta-tsveta-karayancheva-ministerskite-ostavki-nyama-da-reshat-problemite-no-sa-moralen-akt.html", "text": "Оставките на министрите на вътрешните работи, регионалното развитие и транспорта, подадени след жестоката катастрофа край Своге, няма да решат проблемите, но са морален акт на поемане на политическа отговорност. Това каза в предаването „Събуди се” по  Нова телевизия  председателят на Народното събрание Цвета Караянчева. \r\nТя каза, че парламентарната група на ГЕРБ като цяло не е съгласна с оттеглянето на Николай Нанков, Валентин Радев и Ивайло Московски, но всичко зависи от решенията на Коалиционния съвет. \r\n„Как може един министър да знае какво се случва на всички нива в администрацията? Има много хора, които трябва да отговарят за отделните проблеми. На парламентарния контрол в петък Нанков отговори на 16 въпроса и дори депутатите от опозицията му ръкопляскаха, защото е изключително компетентен”, коментира Караянчева. \r\nТя допълни, че следващата седмица в пленарна зала ще бъде обсъден законопроектът за задължителното поставяне на колани в автобусите. Идеята обаче срещала сериозна съпротива. \r\nПредседателят на НС коментира и напрежението в управляващата коалиция. Караянчева изрази надежда, че партньорите ще спрат да си комуникират чрез медиите и каза, че очаква ГЕРБ да изкара пълен мандат и да изпълни поетите чрез предизборната програма ангажименти поне на 90%.", "date": "2018.09.08", "title": "Председателят на парламента Цвета Караянчева: Министерските оставки няма да решат проблемите, но са морален акт"}
{"url": "http://www.focus-news.net/news/2018/09/08/2564678/d-r-nadezhda-todorovska-bchk-vav-vsichki-oblasti-dnes-shte-napravim-veriga-koyato-shte-simvolizira-parvata-pomosht.html", "text": "Във всички области днес ще направим верига, която ще символизира първата помощ. Това каза заместник-генералният директор на БЧК д-р Надежда Тодоровска в интервю за  Агенция „Фокус“  по повод Световния ден на първата помощ. Тя отбеляза, че Българският червен кръст вече 18 години прави тези събития заедно със своите партньори. „С тях отбелязваме важността на първата помощ и необходимостта от нейното използване в критични ситуации. В България ще направим във всички области в 12.00 часа верига, която ще символизира веригата на първата помощ. Всички в кръг ще дадем своето символистично участие в този ден, за да покажем, че сме съпричастни към болката и страданието на хората и че сме готови да помогнем в случай на нужда“, каза още д-р Тодоровска. Тя обясни, че БЧК заедно с останалите 189 национални червенокръстки дружества има амбицията да просвети повече хора, които да могат да бъдат полезни при различни кризисни ситуации, каквито са земетресенията, наводненията и пътнотранспортните произшествия и всякакви други бедствия. „За нас най-важната ценност е да опазим хората“, каза още д-р Тодоровска \r\nДеница КИТАНОВА Пълния текст на интервюто четете по-късно в „Мнение”", "date": "2018.09.08", "title": "Д-р Надежда Тодоровска, БЧК: Във всички области днес ще направим верига, която ще символизира първата помощ"}
{"url": "http://www.focus-news.net/news/2018/09/08/2564679/razgrad-vremenno-e-ogranicheno-dvizhenieto-pat--204-razgrad-blagoevo-poradi-patnotransportno-proizshestvie.html", "text": "Временно е ограничено движението път III-204 Разград – Благоево поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Обходният маршрут е през път III-2004 – с. Балкански. Движението се регулира от „Пътна полиция“.", "date": "2018.09.08", "title": "Разград: Временно е ограничено движението път III-204 Разград – Благоево поради пътнотранспортно произшествие"}
{"url": "http://www.focus-news.net/news/2018/09/08/2564683/usgs-na-filipinite-e-registrirano-zemetresenie-s-magnitud-61-po-skalata-na-rihter.html", "text": "Земетресение с магнитуд 6,1 по скалата на Рихтер е регистрирано край източното крайбрежие на филипинския остров Минданао, показна справка на страницата в интернет на Геологическата служба на САЩ  (USGS). \r\nЗеметресението е регистрирано в 10:16 часа българско време на 95 км. от град Давао, основното пристанище на Минданао. Дълбочината на труса е 10 км. \r\nГеологическата служба на САЩ е издала жълто код за опасност, което означава, че са възможни ограничени жертви и разрушения.  Виктор Турмаков", "date": "2018.09.08", "title": "USGS: На Филипините е регистрирано земетресение с магнитуд 6,1 по скалата на Рихтер"}
{"url": "http://www.focus-news.net/news/2018/09/08/2564684/kyustendil-bez-opasnost-za-zhivota-e-postradalata-yuzhnokoreyka-v-rayona-na-hizha-skakavitsa.html", "text": "Пострадалата южнокорейка снощи в района на хижа „Скакавица“ е без опасност за живота, вероятно е със счупен крак. Това съобщи за  Радио „Фокус“ - Пирин  Божидар Джокин, планински спасител в Дупнишкия спасителен отряд. Той посочи, че жената е била на 60 години и е била в планината заедно с още две жени и един мъж. По думите му пострадалата е стъпила накриво и глезенът ѝ е бил обърнат. „Отидохме при нея, шинирахме я, свалихме я с планинска количка до колата, закарахме я до тяхната кола и близките ѝ я взеха“, допълни Джокин. Той каза още, че след това близките ѝ са я закарали в УМБАЛСМ „Н. И. Пирогов“. \r\nНатали СТЕФАНОВА", "date": "2018.09.08", "title": "Кюстендил: Без опасност за живота е пострадалата южнокорейка в района на хижа „Скакавица“"}
{"url": "http://www.focus-news.net/news/2018/09/08/2564686/prof-aleksandar-marinov-nyama-po-golyam-absurd-v-politikata-ot-podadena-i-neprieta-ostavka.html", "text": "Няма по-голям абсурд в политиката от подадена и неприета или отхвърлена оставка. Това каза за предаването „Метроном“ на  Радио „Фокус“  проф. Александър Маринов.  Той уточни, че оставката не е ход, който има обратна сила, а е важен акт на удовлетворяване на общественото възмущение и е повод за коригиране на политиките. „Премиерът иска да минимизира политическите щети и се възползва от случая, за да се освободи от двама министри, които бяха натрупали доста негативи – министърът на вътрешните работи Валентин Радев и министърът на транспорта Ивайло Московски. Министърът на регионалното развитие и благоустройство просто е най-прако свързан с проблематиката. Очевидно е, че има сериозни пропуски в политиките на министерството и на неговите агенции. Премиерът Борисов отрязва възможностите късото съединение във властта да удари пряко по него. Той искаше да подскаже, че държи здраво кормилото на властта и в партията, и в правителството и той решава кога, кой и как ще поема отговорност. Става дума за нарушени квотни баланси, но не в смисъла на политическото представителство, а в смисъла на представителството на икономически интереси“, обясни проф. Александър Маринов. Според него има няколко причини за поведението на „Обединени патриоти“, освен силното влияние на икономически интереси. Патриотите искат да покажат, че не са безгласна буква, каза той и уточни, че някои от тях се притесняват да не бъде поискана оставката на човек от тяхната квота. Целта е да се създаде впечатление, че коалицията е нормална и равностойна, което проф. Маринов преценява за невярно. Управлението на кабинета „Борисов 3“ върви към своя край, защото проблемите на обществото не се решават, а се задълбочават, обобщи професорът.", "date": "2018.09.08", "title": "проф. Александър Маринов: Няма по-голям абсурд в политиката от подадена и неприета оставка"}
{"url": "http://www.focus-news.net/news/2018/09/08/2564676/sitel-makedoniya-srabskiyat-prezident-e-na-poseshtenie-v-kosovo.html", "text": "Сръбският президент Александър Вучич ще започне двудневно посещение в Косово днес с посещение на язовир „Газодода“ и „Зубин Поток“, предава скопският телевизионен канал   „Сител“. \r\nВ Зубин Поток Вучич ще посети Центъра за развитие на екологията и спорта и Центъра за Червен кръст. В Лепосавич сръбският президент ще изнесе реч пред бизнес-форум. Късно следобед се организира среща с политически представители на сърбите от Косово. \r\nПолицията в Косово съобщи вчера, че няма да позволи на Вучич да посети разделеното езеро Газивода. \r\nТова искане от страна на сръбската страна бе първоначално отхвърлено от косовското външно министерство като „неоснователно“ като се има предвид, както отбеляза министър Бехджет Пацоли, там няма нито градско селище, нито население.  Виктор Турмаков", "date": "2018.09.08", "title": "„Сител“ (Македония): Сръбският президент е на посещение в Косово"}
{"url": "http://www.focus-news.net/news/2018/09/08/2564681/plovdiv-okolo-100-dobrovoltsi-i-obuchiteli-ot-bchk-shte-se-vklyuchat-v-sabitiyata-posveteni-na-okazvaneto-na-parva-pomosht-i-patnata-bezopasnost.html", "text": "Около 100 доброволци и обучители на територията на област Пловдив ще се включат в събитията през септември, посветени на оказването на първа помощ и пътната безопасност. Това каза за  Радио „Фокус“ - Пловдив  Таня Георгиева, председател на БЧК - Пловдив. По думите ѝ инициативите са нови и се организират на много места в България. Една от тях са опреснителни курсове за шофьори. По време на курсовете ще се обяснят кои са най-често използваните техники за животоспасяване и най-вече какъв е алгоритъмът при злополука - как се подава сигнал към спешния номер 112, какви са действията, каква помощ е позволена да се окаже към пострадали и как да се обезопаси мястото на инцидента. „Защото оказването на първата долекарска помощ или първите няколко минути при пътен инцидент са решаващи и са от значение за запазване на човешкия живот. Все повече тежки катастрофи показват колко е важно всеки от нас, който е на пътя, да бъде подготвен и да предоставя адекватна долекарска помощ“, добави още Георгиева. По думите ѝ интересът към курсовете е голям, тъй като още в първия час на обявяването му са се записали 10 души. Според нея жертвите от катастрофи са намалели наполовина благодарение на множеството кампании, които се провеждат непрекъснато за пътна безопасност не само от страна на БЧК, но и на други организации. „Въпреки всичко има много жертви, така че ако всеки ден говорим и ако всеки осмисля своето поведение не само като водач, но и като пешеходец, като участник в движението и всички институции са с адекватни мерки и действия, мисля, че ще се постигне много повече“, каза още Георгиева. По повод седмицата за пътна безопасност БЧК организира различни демонстрации, предимно насочени към младежи и деца. „Не по-малко внимание отделяме на възрастните хора като участници в движението, които са със забавени рефлекси, така че ще организираме предимно информационна кампания към различни възрастови групи“, каза Георгиева. Ще се обяви телефон за набиране на средства за деца, пострадали от катастрофи. В края на септември ще се проведе и кръводарителска акция. \r\nМария РУСЕВА", "date": "2018.09.08", "title": "Пловдив: Около 100 доброволци и обучители от БЧК ще се включат в събитията, посветени на оказването на първа помощ и пътната безопасност"}
{"url": "http://www.focus-news.net/news/2018/09/08/2564687/agentsiya-fokus-be-otlichena-na-godishnite-nagradi-na-yuzogioztochnoevropeyskiya-meditsinski-forum.html", "text": "Агенция \"Фокус\" бе отличена на годишните награди на Юзогиозточноевропейския медицински форум (ЮЕФМ). Медията получи награда за цялостен принос към отразяването и популяризирането на дейстността на организацията. Всяка година ЮЕМФ, в който участват медицински организации от близо 20 страни, сред които България, Гърция, Азербайджан, Украйна, Босна и Херцеговина, Словения, Македония, Албания и др., раздава своите награди на най-заслужилите лекари от региона, както и на личностите и институциите, подкрепящи работата му. Отличието на Агенция \"Фокус\" бе връчено лично от президента на ЮЕФМ доц. д-р Андрей Кехайов с пожелание за още по-ползотворно сътрудничество в бъдеще. От екипа на медията от своя страна пожелаха на лекарите и всички членове на Форума да бъдат здрави и да правят здрави всички около тях. На официалната церемония присъстваха повече от 400 лекари и официални лица от Югоизточна Европа. Доц. д-р Кехайов ги приветства с думите, че те трябва да са обединени, за едно по-добро бъдеще на региона. \r\nЮгоизточноевропейският медицински форум (ЮЕМФ) провежда своя Девети международен медицински конгрес в Баня Вручица, Теслич, Република Сръбска, Босна и Херцеговина. В рамките му се представят близо 60 доклада за социално значими заболявания и близо 400 лекари от Югоизточна Европа обсъждат как биха могли с идеите си да допринесат за по-ефективни политики в системите на здравеопазването в своите страни.  Югоизточноевропейският медицински форум (ЮЕМФ) е основан през 2005 г. от медицински организации от Албания, България, Гърция и Македония като сдружение на лекарски организации от страните от Югоизточна Европа – съседни държави със сходни проблеми в системите на здравеопазването. Впоследствие към ЮЕМФ се присъединяват медицински асоциации от Словения, Босна и Херцеговина, Черна гора, Украйна, Грузия, Казахстан, Беларус, Узбекистан, Азербайджан, Молдова и Чешката република. Президент на ЮЕМФ е доц. д-р Андрей Кехайов – председател на Сдружение „Български лекар”, вицепрезиденти са проф. д-р Павел Поредош – бивш председател на Словенска Медицинска Асоциация, д-р Олег Мусий – член на Върховната Рада на Украйна и председател на Украинска Медицинска Асоциация, и проф. д-р Гиа Лобзханидзе – председател на Грузинска Медицинска Асоциация, генерален секретар е д-р Стилянос Антипас, Атина, Гърция. Целта на организацията е да насърчава партньорството между представителите на медицинската професия от страните-членки; да бъде форум за обсъждане на проблемите в здравеопазването и изнамирането на решения; да улеснява обмяната на опит, да укрепва връзките и да разработва общи подходи в целия спектър на дейност на медицинските организации; да допринася за продължаващото медицинско образование посредством медицински конгреси и други форми на съвместна дейност; да подпомага членовете за подобряване на тяхната медицинска и управленска квалификация; да установява контакти и партньорство с други международни организации. \r\nВесела АЛЕКСАНДРОВА", "date": "2018.09.08", "title": "Агенция \"Фокус\" бе отличена на годишните награди на Юзогиозточноевропейския медицински форум"}
{"url": "http://www.focus-news.net/news/2018/09/08/2564682/razgrad-17-dushi-sa-otkarani-v-bolnitsa-sled-chelen-udar-mezhdu-mikrobus-i-tir-na-patya-razgradblagoevo.html", "text": "Микробус и ТИР са се сблъскали челно по пътя Разград –Благоево, 17 души са откарани в болница. Това съобщиха за  Агенция „Фокус“  от пресцентъра на  ОДМВР – Разград. \r\nМикробусът и камионът са се ударили край местността Пчелина. По първоначални данни 17 души са пътували в микробуса и са откарани в болница за преглед. Все още не е ясно състоянието им.  \r\nДеница КИТАНОВА", "date": "2018.09.08", "title": "Разград: 17 души са откарани в болница след челен удар между микробус и ТИР на пътя Разград–Благоево"}
{"url": "http://www.focus-news.net/news/2018/09/08/2564685/mvr-bez-seriozni-naranyavaniya-sa-postradalite-pri-katastrofata-mezhdu-mikrobus-i-tir-na-patya-razgrad-blagoevo.html", "text": "Без сериозни наранявания са пострадалите при катастрофата между микробус и ТИР на пътя Разград – Благоево. Това съобщиха от пресцентъра на  МВР . Сигналът за инцидента е подаден малко след 10.00 часа тази сутрин. По първоначални данни на пътя Разград – Благоево на завой ТИР и микробус са се закачили, вследствие на което микробусът се преобърнал в канавка. В резултат на удара един човек е с фрактури, а други 16 души са откарани за преглед в болнично заведение, без сериозни наранявания. На място се извършва оглед. Пътни полицаи регулират движението на моторните превозни средства.", "date": "2018.09.08", "title": "МВР: Без сериозни наранявания са пострадалите при катастрофата между микробус и ТИР на пътя Разград – Благоево"}
{"url": "http://www.focus-news.net/news/2018/09/08/2564688/12-dushi-sa-zadarzhani-za-uchastie-v-organizirana-prestapna-grupa-za-razprostranenie-proizvodstvo-i-otglezhdane-na-narkotitsi.html", "text": "12 души са задържани за участие в организирана престъпна група за разпространение, производство и отглеждане на наркотици. Това съобщиха от пресцентъра на  МВР . Операцията е реализирана на територията на Бургаска област след утвърден план от главния секретар на МВР гл. комисар Младен Маринов и под прякото ръководство на Специализираната прокуратура. В нея са участвали служители на териториалния сектор „Борба с организираната престъпност“ към ГДБОП - МВР в Бургас и колегите им от Отдел „Наркотици“ при ГДБОП.  \r\nВ хода на полицейските действия са задържани 12 участници в групата. На четирима от тях – на възраст 37 г., 39 г., 28 г. и 22 г., е повдигнато обвинение за извършено престъпление по чл.321 вр. чл.354а от НК. С решение на Специализирания наказателен съд им е повдигнато обвинение по чл. 321 от НК и им е наложена мярка за неотклонение „Задържане под стража“.  \r\nВ рамките на операцията са извършени множество процесуално-следствени действия в жилища и ползвани от задържаните леки автомобили. Иззети са около 1 кг различни видове наркотични вещества - суха зелена тревна маса - канабис, метамфетамин, кокаин, хашиш. Открити са 48 растения от рода на конопа, 18 от които били отглеждани в специално оборудвано за целта помещение на къща. При претърсванията са иззети още - газово оръжие, ножове и палки, а в дома на лидера на групата е открита и парична сума в размер на 15 490 лв. По първоначални данни групата е действала от началото на тази година на територията на страната и Бургаска област. Установено е, че участниците са прибягвали до използването на насилствени методи - заплахи и побои, при осъществяване на престъпната си дейност.   \r\nПо случая е образувано досъдебно производство, работата по което продължава под надзора на Специализираната прокуратура.", "date": "2018.09.08", "title": "12 души са задържани за участие в организирана престъпна група за разпространение, производство и отглеждане на наркотици"}
{"url": "http://www.focus-news.net/news/2018/09/08/2564691/varna-detsko-obrazovatelno-izlozhenie-oranzhevo-moreto-se-provezhda-v-morskata-gradina.html", "text": "Детско образователно изложение „Оранжево морето“ се провежда в Културно-развлекателен комплекс „Морско казино” в Морската градина във Варна, предаде репортер на  Радио „Фокус“ – Варна . Събитието е посветено на началото на учебната година представя на варненските деца и родители училища, детски градини, занимални, школи и работилници, присъстват също езикови центрове, школи по фотография и роботика. В двата фестивални дни от 10.00 до 19.00 часа са предвидени много безплатни работилници, чрез които по забавен начин участниците ще представят дейността си. Осигурени са много награди за децата. Очакват ги състезание по ориентиране, литературно четене, изработка на слайм, управление на робот, фотосесии и много други. \r\nМарияна ВАЛЕНТИНОВА", "date": "2018.09.08", "title": "Варна: Детско образователно изложение „Оранжево морето“ се провежда в Морската градина"}
{"url": "http://www.focus-news.net/news/2018/09/08/2564693/haskovo-kmetat-dobri-belivanov-posreshtna-v-obshtinata-chuzhdi-ofitsialni-delegatsii-po-povod-praznika-na-grada.html", "text": "Кметът  Добри Беливанов посрещна в сградата на Община Хасково чуждите официални делегации гости на града по повод празника на Хасково. Това съобщиха от пресцентъра на  Общината . \r\n„Скъпи Добри, радвам се, че съм тук!“. Така на чист български език поздрави кмета на френския град Шатион  Мишел Етроа. Той подчерта, че преди дни в неговия град е гостувал хасковски хор, а сега той води в Хасково повече от 50 деца и млади хора. Според него  контактите между младите хора ще допринесат за по-доброто общо бъдеще. Кметът на Шатион изказа удовлетворението си, че именно при посещението си в Хасково се е запознал и са започнали контакти с общини от други страни като Русия и Германия. \r\nС приветствия към кмета и жителите на Хасково се обърнаха  и представителите на Лестър - Великобритания, Шатура - Русия, Визеу - Португалия, Крефелд - Германия. \r\nВсички делегации  благодариха за топлият прием, отчетоха много доброто сътрудничество с Хасково.Те подариха сувенири на кмета, който също беше приготвил подаръци за тях - вино и сувенири. След срещата участниците в нея си направиха снимка за спомен пред сградата на Общината. \r\nНа 10 септември  в 10.00 часа в залата на втория етаж на Общината ще бъде подписано споразумение за продължаване на договора за сътрудничество между Хасково и  Лестър, Великобритания.", "date": "2018.09.08", "title": "Хасково: Кметът Добри Беливанов посрещна в Общината чужди официални делегации по повод празника на града"}
{"url": "http://www.focus-news.net/news/2018/09/08/2564692/d-r-nadezhda-todorovska-bchk-ako-v-parvite-pet-minuti-nyama-koy-da-okazhe-parva-dolekarska-pomosht-postradaliyat-nyama-mnogo-shansove-da-se-vazstanovi-ili-da-ozhivee.html", "text": "Ако в първите пет минути няма кой да окаже първа долекарска помощ, пострадалият няма много шансове да се възстанови или да оживее. Това каза заместник-генералният директор на БЧК д-р Надежда Тодоровска в интервю за  Агенция „Фокус“  по повод Световния ден на първата помощ. \r\nПо думите ѝ е важно да се овладеят няколко на брой техники, но да могат да се приложат винаги, когато това се налага. „За съжаление, бедите идват, когато най-малко ги очакваме и в един миг променят нашия живот“, каза още д-р Тодоровска.  \r\nПо думите ѝ статистиката в Европа показва, че 57% от смъртните случаи при пътнотранспортни произшествия се намаляват в резултат на това, че някой е оказал първа долекарска помощ на пътя. „Факт е, че наистина първата помощ спасява човешки живот, затова тя е изключително важен елемент, напълно равностоен с всички останали елементи на пътната безопасност. Затова и тази година по време на годишното състезание \"Пътен полицай на годината\", това е един от четирите модула, по които ще бъдат изпитвани пътните полицаи, за да знаят как да оказват първа долекарска помощ. Вие знаете, че те са едни от първите, които пристигат на произшествието. На практика вместо да констатират, че се е случило, те биха могли да окажат първа помощ на пострадалите, ако има такива“, допълни още заместник-генералният директор на БЧК.  \r\nДеница КИТАНОВА Пълния текст на интервюто четете по-късно в „Мнение”", "date": "2018.09.08", "title": "Д-р Надежда Тодоровска, БЧК: Ако в първите пет минути няма кой да окаже първа долекарска помощ, пострадалият няма много шансове да се възстанови или да оживее"}
{"url": "http://www.focus-news.net/news/2018/09/08/2564694/plovdiv-tezhko-e-sastoyanieto-na-postradalite-mazh-i-dete-sled-katastrofata-po-patya-plovdiv-karlovo.html", "text": "Тежко е състоянието на пострадалите мъж и дете след катастрофата по пътя Пловдив - Карлово. Това съобщи за  Радио „Фокус“ - Пловдив  говорителят на ОДМВР - Пловдив. След 06.00 часа днес е получен сигналът за възникналото пътнотранспортно произшествие по пътя между Черноземен и Долна махала между бус и каруца. Бусът е блъснал отзад движещата се необозначена каруца. Водачът ѝ на 59 години и придвижващото се в нея дете на 13 години са настанени в болница със сериозни наранявания. 58-годишният шофьор на буса е с отрицателна проба за алкохол. Причините за възникването на катастрофата се изясняват от служителите на РУ - Хисаря. \r\nМария РУСЕВА", "date": "2018.09.08", "title": "Пловдив: Тежко е състоянието на пострадалите мъж и дете след катастрофата по пътя Пловдив - Карлово"}
{"url": "http://www.focus-news.net/news/2018/09/08/2564680/vecher-makedoniya-aleksandar-vulin-zayavi-che-poseshtenieto-na-srabskiya-prezident-v-kosovo-e-diplomaticheska-pobeda.html", "text": "Сръбският министър на отбраната Александър Вулин заяви, че посещението на сръбския президент в Косово Александър Вучич е „голяма дипломатическа победа за Сърбия“. Той оцени, че посещението сред  сръбската общност в Косово е показател, че Сърбия е равен фактор в международните отношения, предава македонското електронно издание    „Вечер“. \r\n„Това посещение е международна победа на Александър Вучич. Това показва, че нещата в международната общност са се променили за Сърбия“, убеден е министърът. \r\nВулин допълни, че ситуацията е „много сложна“, но властите на Сърбия „държат под око развитието на място и ще направят всичко, за да осигурят сигурността на Вучич“, докато е в Косово.  Виктор Турмаков", "date": "2018.09.08", "title": "„Вечер\" (Македония): Александър Вулин заяви, че посещението на сръбския президент в Косово е дипломатическа победа"}
{"url": "http://www.focus-news.net/news/2018/09/08/2564695/d-r-sotir-ivanov-im-petrich-srednovekovnata-tsarkva-v-selo-kulata-e-s-ukrasa-mnogo-blizka-do-dvortsovata-i-tsarkovnata-arhitektura-v-pliska-i-preslav.html", "text": "Средновековната църква в село Кулата е с украса, която е много близка до дворцовата и църковната архитектура в старите български столици Плиска и Преслав. Това каза за  Радио „Фокус“ - Пирин  д-р Сотир Иванов, директор на Исторически музей - Петрич. Той уточни, че по пода са наредени големи мраморни плочи. По думите му църквата има интересна съдба, тъй като първоначално е разкопана от проф. Атанас Милчев през същата година, през която започват редовните археологически проучвания и на античния град Хераклея Синтика с тази особеност, че когато става въпрос за Хераклея Синтика, проф. Милчев се спира на една по-ранна хипотеза, която предполага, че в местността Рупите е разположен град Петра, който е свързан с медите, а не със синтите. Д-р Иванов посочи, че всичко това се случва през юли 1958 година. „Когато говорим за църквата в село Кулата, която е изключително интересна като архитектура и история, за нея Националният археологически институт с музей при Българската академия на науките, всъщност има малко по-ранни данни, защото още през месец февруари 1958 година започва да се строи ново училище и всъщност в двора на училището са открити стени от тази църква. Църквата е триконхална с кръстовиден план“, допълни той. По думите му проф. Милчев счита, че тази църква е свързана с покръстването на българската държава по времето на княз Борис I Михаил, и тя е специално изградена за вярващите в югозападните предели на българското царство, където всъщност се намират под опеката на епископ Климент Охридски. \r\nНатали СТЕФАНОВА", "date": "2018.09.08", "title": "Д-р Сотир Иванов, ИМ - Петрич: Средновековната църква в село Кулата е с украса, много близка до дворцовата и църковната архитектура в Плиска и Преслав"}
{"url": "http://www.focus-news.net/news/2018/09/08/2564690/razgrad-18-dushi-sa-otkarani-v-bolnitsa-sled-tezhkata-katastrofa-na-patya-razgrad-blagoevo-edin-ot-tyah-e-s-mnozhestvo-naranyavaniya.html", "text": "18 души са откарани в болница след тежката катастрофа на пътя Разград - Благоево, един от тях е с множество наранявания.. Това съобщиха от  ОДМВР - Разград . Тежката катастрофа е затворила пътя Разград - Попово около 10.00 часа днес. Микробус \"Форд Транзит\" със силистренска регистрация се е ударил челно в разградски ТИР на един от завоите към местността Пчелина. В буса, шофиран от 57-годишния П.Ш., пътували 17 души - пенсионери от силистренското село Страцимир, които отивали на събор в поповското село Садина. При сблъсъка бусът се преобърнал в крайпътното дере. Всички 18 човека (с водача) са откарани в МБАЛ - Разград. По първоначални данни от болницата един от пътниците е пострадал по-сериозно - има множество фрактури. Шофьорът на ТИР-а, П.С. на 48 години от Разград, не е пострадал. Продължава огледът на местопроизшествието за изясняване на причините, довели до катастрофата.", "date": "2018.09.08", "title": "Разград: 18 души са откарани в болница след тежката катастрофа на пътя Разград - Благоево, един от тях е с множество наранявания"}
{"url": "http://www.focus-news.net/news/2018/09/08/2564696/afp-pravitelstvenata-delegatsiya-na-yemen-napusna-pregovorite-s-opozitsiyata-v-zheneva-sled-provala-im.html", "text": "Представителите на правителството на Йемен, които трябваше да участват в Женева за преговори с опозицията под егидата на ООН, се завърнаха, след като делегацията на опозицията не е пристигнала, предава   AFP. \r\nАнонимен източник от правителството на Йемен съобщи, че делегацията е решила да се завърне у дома, след като преговорите са били отлагани в течение на три дни. \r\nДелегацията на шиитските бунтовници хути отказа да пристигне, докато ООН не даде гаранции, че членовете ѝ ще могат да се върнат необезпокоявани на контролираните от тях територии.  Виктор Турмаков", "date": "2018.09.08", "title": "AFP: Правителствената делегация на Йемен напусна преговорите с опозицията в Женева след провала им"}
{"url": "http://www.focus-news.net/news/2018/09/08/2564697/haskovo-s-tarzhestvena-liturgiya-i-ritual-po-izdigane-na-natsionalniya-flag-zapochnaha-sabitiyata-posveteni-na-praznika-na-grada.html", "text": "Тържествена Литургия по повод Рождество на Св. Богородица и ритуал по издигане на националния флаг белязаха началото на празничните събития по повод празника на Хасково. Това съобщиха от пресцентъра на  Общината . В ритуала по издигането на националното знаме участваха военни от хасковския гарнизон, командвани от подполковник Николай Александров. Под съпровода на Духовия оркестър на Общината военнослужещите издигнаха трикольора. \r\nВ церемонията участваха кметът Добри Беливанов, председателят на Общинския съвет Таня Захариева, секретарят на Общината Яница Динкова представители на чужди делегации гости на Хасково за празника от Русия, Великобритания, Португалия, Германия,Франция, Гърция и Румъния.", "date": "2018.09.08", "title": "Хасково: С тържествена Литургия и ритуал по издигане на националния флаг започнаха събитията, посветени на празника на града"}
{"url": "http://www.focus-news.net/news/2018/09/08/2564702/trend-izgrazhdaneto-na-gazoviya-interkonektor-balgariya-gartsiya-zapochva-v-kraya-na-2018-godina.html", "text": "Българският министър на енергетиката Теменужка Петкова заяви, че началото на изграждането на  газовия интерконектор България-Гърция, по който трябва да се транспортира азербайджански газ към страната ѝ, се планира да започне в края на настоящата година, предава   Trend. \r\nТя заяви това по време на Югоизточноевропейския енергиен форум, провел се в Солун. Петкова заяви,\t че проектът е от геостратегическо значение за България и региона по отношение на диверсификацията на източниците на България. \r\n„Огромен прогрес е постигнал благодарение на политическото ангажиране на правителствата на България и Гърция, както и на Европейската комисия и САЩ“, допълни тя.  \r\nМинистърът уточни, че източниците на финансиране на интерконектора са вече заложени.   Виктор Турмаков", "date": "2018.09.08", "title": "Trend: Изграждането на газовия интерконектор България-Гърция започва в края на 2018 година"}
{"url": "http://www.focus-news.net/news/2018/09/08/2564700/razgrad-edin-ot-postradalite-pri-katastrofata-na-patya-razgrad-blagoevo-e-v-koma-a-shofyorat-na-tir-a-shte-bade-zadarzhan.html", "text": "Един от пострадалите при катастрофата на пътя Разград - Благоево е в кома, а 48-годишният шофьор на ТИР-а с инициали П.С. от Разград ще бъде задържан. Това съобщиха от  ОДМВР - Разград . Единият от пътниците в микробуса е в кома, други трима са с различни фрактури и наранявания.", "date": "2018.09.08", "title": "Разград: Един от пострадалите при катастрофата на пътя Разград - Благоево е в кома, а шофьорът на ТИР-а ще бъде задържан"}
{"url": "http://www.focus-news.net/news/2018/09/08/2564701/blagoevgrad-bez-zabavyaniya-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяния се извършва преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образуването на задръствания или колони от автомобили. Нормално натоварено е ѝ движението на пунктовете между България и Македония, които се намират в Югозападна България. \r\nЛивия НИНОВА", "date": "2018.09.08", "title": "Благоевград: Без забавяния се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/09/08/2564698/varna-s-reditsa-initsiativi-v-ramkite-na-natsionalnata-mladezhka-akademiya-za-dobrovoltsi-bchk-varna-otbelyaza-svetovniya-den-na-parvata-pomosht.html", "text": "С различни инициативи в рамките на националната младежка академия за доброволци БЧК – Варна отбеляза Световния ден на първата помощ. Това каза за  Радио „Фокус“ – Варна  Илия Раeв, председател на БЧК – Варна. Над 100 участници от 12 държави участват в най-мащабното обучително събитие на БМЧК „Академия за доброволци“ в Санаторно-оздравителен комплекс – Камчия. Тази година целта на Академията бе бъдещото развитие на обучителните теми, на доброволчеството и на мотивацията на доброволците. В рамките на инициативата под мотото „Завръщане в бъдещето“ доброволци и щатни специалисти от 26 областни организации на БЧК бяха обучени по темите „Здравословно хранене и здравословен начин на живот“, „Превенция на зависимости“, „Превенция на сексуално-рисково поведение“, „Социално-помощна дейност“, „Промоция на хуманитарните ценности“, „Лидерство и младежко сътрудничество“. По време на обучението бе формирана и група за разработване на аудио-визуални рекламни продукти за социалните мрежи и електронните медии, подпомагана от представители на Италианския младежки Червен кръст. За четвърта поредна година в рамките на „Академия за доброволци“ се проведе и специализиран курс за лидерство и международно сътрудничество. \r\nОфициалното закриване на „Академия за доброволци“ ще се проведе от тази вечер от 20.00 часа. \r\nМарияна ВАЛЕНТИНОВА", "date": "2018.09.08", "title": "Варна: С редица инициативи в рамките на националната младежка академия за доброволци БЧК – Варна отбеляза Световния ден на първата помощ"}
{"url": "http://www.focus-news.net/news/2018/09/08/2564689/sitel-makedoniya-angela-merkel-e-na-poseshtenie-v-makedoniya-po-sluchay-27-godini-ot-nezavisimostta-na-stranata.html", "text": "Германският канцлер Ангела Меркел е на посещение в Македония, докато страната бележи 27-годишнината от независимостта си. Това е първото посещение на германски канцлер в балканската държава и нейния престой е част от подкрепата, която международната общност дава за предстоящия референдум, насрочен за 30 септември, когато гражданите трябва да се произнесат по Споразумението от Преспа и интегрирането в НАТО и ЕС, предава скопският телевизионен канал   „Сител“. \r\nМеркел оглавява германската правителствена делегация на официално посещение в страната, която тази сутрин ще бъде  празнично посрещната пред сградата на правителството. След съвместната среща премиерът Зоран Заев и германският канцлер ще проведат съвместна пресконференция. \r\n„Съвпадението на посещението на Меркел с македонския държавен празник 8 септември само по себе си говори за символика“, заяви по-рано тази седмица говорителят на правителството Миле Бошняковски.. \r\nВ навечерието на референдума на посещение в Македония пристигнаха генералният секретар на НАТО Йенс Столтенберг, министърът на външните работи на Люксембург Жан Аселборн, австрийският канцлер Себастиан Курц.  Виктор Турмаков", "date": "2018.09.08", "title": "„Сител“ (Македония): Ангела Меркел е на посещение в Македония по случай 27 години от независимостта на страната"}
{"url": "http://www.focus-news.net/news/2018/09/08/2564703/otets-spas-veselinski-simitli-praznuva-na-malka-bogoroditsa-zashtoto-tsarkvata-v-grada-nosi-imeto-rozhdestvo-bogorodichno.html", "text": "Град Симитли празнува своя празник на 8 септември, тъй като църквата в населено място носи името „Рождество Богородично“, а на днешния ден отбелязваме именно това църковно събитие. Това каза за  Радио „Фокус“ – Пирин  отец Спас Веселински, свещено служител в храма. „Светата ни Православна църква на този ден чества рождението на Пресвета Богородица. Празникът се нарича Рождество Богородично в чест на раждането на „изпросената“ с много молитви от нейните родители Йоаким и Анна – Света Богородица. Бог чу молитвите им и ги дари с чедо, което той беше подготвил още от грехопадението на Адам и Ева, за да изпрати своя земероден син, който да се роди от жена, да приеме човешки облик, така че да може всички ние човеците да се съединим с Бог. Именно тя се удостои с честа да приеме в себе си този, който е наричан „невместимия“, този който сътвори света, този който сътвори човека. Той прие човешки вид чрез Света Богородица. На 8 септември Православната църква отдава чест именно на това събитие – Рождеството на Пресвета Богородица“, каза още отец Веселински. Той добави, че съгласно традицията храмът, който е построен в дадено населено място и носи името на определен светия или събитие от живота на църквата с годините, се е утвърдило като практика и градът, в който е разположен храма да празнува своя празник на този ден. „Населените места честват тези дни като свои празници, събори, празненства. Затова и Симитли в чест на празника, който е на църква чества и своя празник“, посочи отец Веселински. \r\nЛивия НИНОВА", "date": "2018.09.08", "title": "Отец Спас Веселински: Симитли празнува на Малка Богородица, защото църквата в града носи името „Рождество Богородично“"}
{"url": "http://www.focus-news.net/news/2018/09/08/2564705/mvnr-nyama-danni-za-postradali-balgari-pri-katastrofata-v-turtsiya-po-pat-aksaray-ankara.html", "text": "Няма данни за пострадали българи при катастрофата в Турция по път Аксарай – Анкара. Това съобщиха за  Агенция „Фокус“  от пресцентъра на  Министерство на външните работи.  \r\nОт Министерството уточниха, че са установили контакт с българското посолство в Анкара и към този момент няма данни за пострадали български граждани.  Агенция „Фокус“ припомня:   \r\nНай-малко шестима души са загинали, а 39 са ранени при автобусната катастрофа по пътя между турския град Аксарай и столицата Анкара. Според данните на местни медии пътническият автобус се е преобърнал в канавка край град Ортакьой. В момента се провежда спасителна операция, като на място са пристигнали линейки и противопожарни коли. Причините за инцидента се изясняват. \r\nДеница КИТАНОВА", "date": "2018.09.08", "title": "МВнР: Няма данни за пострадали българи при катастрофата в Турция по път Аксарай – Анкара"}
{"url": "http://www.focus-news.net/news/2018/09/08/2564706/tass-ruskata-armiya-shte-zapochne-da-poluchava-dostavki-na-letyashtiya-radar-a-100-kam-2020-2021-godina.html", "text": "Източник от руската оръжейна индустрия съобщи, че серийните доставки за военните на новия многофункционален авиационно-радарен комплекс А-100 ще започнат през 2020 или 2021 г., предава  ТАСС. \r\n„Серийните доставки на самолета започват през 2020-2021 година“, заяви източникът. По-рано министърът на отбраната на Русия Сергей Шойгу заяви, че комплексът А-100 ще започне да лети до края на тази година. \r\nНовият самолет за далечно радиолокационно откриване и управление А-100 „Премиер“ е създаден на базата на Ил-76МД-90А. Той е способен да усилва бързо радиолокационното поле на зададено оперативно направление, да открива и съпровожда въздушни и други цели, да участва в управлението на изтребителната и ударната авиация при насочването им на въздушни, наземни и морски цели.  Виктор Турмаков", "date": "2018.09.08", "title": "ТАСС: Руската армия ще започне да получава доставки на летящия радар А-100 към 2020-2021 година"}
{"url": "http://www.focus-news.net/news/2018/09/08/2564707/shumen-vazstanoveno-e-dvizhenieto-po-avtomagistrala-hemus-pri-km-355-v-posoka-varna.html", "text": "Възстановено е движението по автомагистрала „Хемус“ при км 355 в посока Варна. Това съобщиха от пресцентъра на  Агенция „Пътна инфраструктура“ .", "date": "2018.09.08", "title": "Шумен: Възстановено е движението по автомагистрала „Хемус“ при км 355 в посока Варна"}
{"url": "http://www.focus-news.net/news/2018/09/08/2564708/veselin-iliev-starshi-spasitel-flagat-na-burgaskiya-plazh-e-zelen-moreto-e-spokoyno-i-bezopasno-za-plazhuvashtite.html", "text": "Флагът на бургаския плаж е зелен. Това каза за  Радио „Фокус“ – Бургас  Веселин Илиев, старши спасител. По думите му морето е много спокойно, няма никакви вълни и плажът е пълен с хора. „Морето е перфектно, духа много слаб източен вятър и по плажа има много хора. Разполагаме с шест поста с по двама спасители на пост. Безопасно е за плажуващите“, добави още Илиев. \r\nМария КУРТЕВА", "date": "2018.09.08", "title": "Веселин Илиев, старши спасител: Флагът на бургаския плаж е зелен, морето е спокойно и безопасно за плажуващите"}
{"url": "http://www.focus-news.net/news/2018/09/08/2564709/nikolay-nikolov-bsp-bezotgovornostta-na-rayonnata-administratsiya-i-na-institutsiite-dovede-do-intsidenta-v-ovcha-kupel-1.html", "text": "Пълната безотговорност на районната администрация и на институциите доведе до инцидента в \"Овча купел-1\". Това заяви общинският съветник от БСП в Столичния общински съвет Николай Николов, съобщиха от пресцентъра на Градския съвет на  БСП - София.   В продължение на 12 часа - от 9,00 до 21,00 часа - той беше с гражданите край срутилата се стена на изкоп на строителен обект и проследи действията на органите. Както е известно, в петък сутринта свлачище в изкопа на строителен обект на ул. \"Братя Бартел\" в столичния квартал \"Овча купел-1\" погълна част от улица и автомобил. \r\n\"Този инцидент си има предистория. В последния месец бяха организирани два протеста на граждани от квартала срещу презастрояването и конкретно срещу работата по обекта, на който се случи вчерашният инцидент, каза Николай Николов. - На тези протести хората говореха за очевидни нарушения около въпросния строеж - като се започне от това, че теренът е бил отреден за изграждане на детска градина, до отстоянието от съседния блок 412. От стената на този блок до изкопа разстоянието е само 7 метра - едно от големите нарушения на строителните наредби. След срутването, това разстояние вече е около 5 метра. На тези протести гражданите показваха жалби, оплаквания и всякакви сигнали, които са подавали до различни институции с молби да бъдат направени проверки на обекта. Никой не им обръщаше внимание. Дори районният кмет и администрацията в \"Овча купел\" не проявиха никакъв интерес. На протестите нито веднъж не дойде техен представител, нито представител на Столична община. Никой! На празника на район \"Овча купел\" на 6-и септември, четвъртък, вечерта (около 12 часа преди срутването в обекта) с четирима представители на Инициативния комитет, който организираше протестите, отидохме при кмета Христина Семерджиева, за да се опитаме да говорим за тези проблеми. Тогава тя категорично и с усмивка заяви, че инвеститорът има всички разрешителни, че всичко е законно и според правилата, че отстоянията са спазени, че е имало обществено обсъждане и че тя си е свършила нейната работа. Около 12 часа по-късно се случи срутването. Около 20 часа по-късно ДНСК спря строежа с обяснението, че изпълнителят на обекта е допуснал \"съществено отклонение от одобрените строителни книжа\". \r\nСпоред Николай Николов инцидентът със срутването на строителния обект в \"Овча купел\" е поредният пример за прехвърляне на топката между институциите и размиване на отговорността. \"Не трябва ли районният архитект да изпрати инженер и геодезист, които да упражнят контрол и да проверят дали са спазени всички условия по документите, попита общинският съветник. - Защо в продължение на 7 часа нито една институция не дойде на мястото на инцидента, за да информира притеснените граждани и да им каже дали има опасност за живеещите в блок 412? Защо, когато благоволиха да се появят, служителите на институциите се държаха арогантно и дори се опитаха да избягат от гражданите, без да им обяснят какво се случва? А на всичкото отгоре представители на фирмата-инвеститор се усъмниха, че гражданите сами са срутили обекта и са бутнали автомобила в него! Истината е, че този инцидент в \"Овча купел\" е поредният в резултат на безотговорността и липсата на контрол от страна на администрацията. Добре, че по щастливо стечение на обстоятелствата този път няма пострадали хора и жертви!\".", "date": "2018.09.08", "title": "Николай Николов, БСП: Безотговорността на районната администрация и на институциите доведе до инцидента в \"Овча купел-1\""}
{"url": "http://www.focus-news.net/news/2018/09/08/2564711/pazardzhik-zapochna-vtoriyat-den-ot-plyus-festival-2018-all-stars-s-mladezhkoto-izlozhenie-pazardzhik-ekspo.html", "text": "Започна вторият ден от Плюс Фестивал 2018 All Stars с младежкото изложение „Пазарджик Експо”, съобщиха за  Радио „Фокус“ - Пазарджик  организаторите на събитието. Атмосферата е фестивална, с много песни и танци, а за най-малките посетители има и  специален детски кът. Събитието разкрива възможностите, които град Пазарджик предоставя за развитието на децата и младите хора. На площад „Константин Величков“ са разположени организации и клубове в сферите на спорта, изкуството, младежката ангажираност, неформалното образование, които с нетърпение очакват да споделят повече за интересните дейности, с които се занимават. Плюс Фестивал 2018 All Stars ще продължи тази вечер с концерт  на легендарните гласове на Б.Т.Р. и Дичо Христов от 20.00 часа. На 9 септември, когато е и краят на фестивала на сцената ще шестват 100 Кила, Skiller, Александър Савов, The Hopers, Християна Дънкова, Макаров & Смокера, Da Clique, Briella, Станислава Христова, МС Мистерия. \r\nРадослава МУРДЖЕВА", "date": "2018.09.08", "title": "Пазарджик: Започна вторият ден от Плюс Фестивал 2018 All Stars с младежкото изложение „Пазарджик Експо”"}
{"url": "http://www.focus-news.net/news/2018/09/08/2564710/pregled-na-mezhdunarodnite-novini-do-13-chasa-agentsiya-fokus.html", "text": "Повече от 4000 полицейски са мобилизирани в Солун, където днес са обявени протести срещу мерките за строги икономии. Премиерът Алексис Ципрас ще обяви новата си икономическа платформа след дълъг период на чуждестранна помощ, получена от Гърция. \r\n Протестите са планирани пред Международния панаир, където Ципрас ще се срещне с делегация от американски бизнесмени, ръководена от министъра на търговията Уилбър Рос. \r\n***  Германският канцлер Ангела Меркел е на посещение в Македония, докато страната бележи 27-годишнината от независимостта си. Това е първото посещение на германски канцлер в балканската държава и нейния престой е част от подкрепата, която международната общност дава за предстоящия референдум, насрочен за 30 септември, когато гражданите трябва да се произнесат по Споразумението от Преспа и интегрирането в НАТО и ЕС. \r\nМеркел оглавява германската правителствена делегация на официално посещение в страната, която тази сутрин ще бъде  празнично посрещната пред сградата на правителството. След съвместната среща премиерът Зоран Заев и германският канцлер ще проведат съвместна пресконференция. \r\n„Съвпадението на посещението на Меркел с македонския държавен празник 8 септември само по себе си говори за символика“, заяви по-рано тази седмица говорителят на правителството Миле Бошняковски.. \r\nВ навечерието на референдума на посещение в Македония пристигнаха генералният секретар на НАТО Йенс Столтенберг, министърът на външните работи на Люксембург Жан Аселборн, австрийският канцлер Себастиан Курц. \r\n***  Представителите на правителството на Йемен, които трябваше да участват в Женева за преговори с опозицията под егидата на ООН, се завърнаха, след като делегацията на опозицията не е пристигнала. \r\nАнонимен източник от правителството на Йемен съобщи, че делегацията е решила да се завърне у дома, след като преговорите са били отлагани в течение на три дни. \r\nДелегацията на шиитските бунтовници хути отказа да пристигне, докато ООН не даде гаранции, че членовете ѝ ще могат да се върнат необезпокоявани на контролираните от тях територии. \r\n***  Земетресение с магнитуд 6,1 по скалата на Рихтер е регистрирано край източното крайбрежие на филипинския остров Минданао. \r\nЗеметресението е регистрирано в 10:16 часа българско време на 95 км. от град Давао, основното пристанище на Минданао. Дълбочината на труса е 10 км. \r\nГеологическата служба на САЩ е издала жълто код за опасност, което означава, че са възможни ограничени жертви и разрушения. \r\n***  Най-малко шестима души са загинали, а 39 са ранени при автобусна катастрофа по пътя между турския град Аксарай и столицата Анкара. \r\nСпоред данните на местни медии пътническият автобус се е преобърнал в канавка край град Ортакьой. В момента се провежда спасителна операция, като на място са пристигнали линейки и противопожарни коли. \r\nПричините за инцидента се изясняват \r\n***  Въпреки острите думи на президента на САЩ Доналд Тръмп към НАТО, Вашингтон ще увеличи присъствието си в Германия, прехвърляйки 1500 души в европейската държава. Макар и да не е силно увеличаване на броя им, това е силен сигнал на подкрепата на САЩ към Алианса. \r\nМежду сега и септември 2020 г. 1500 допълнителни войници ще се присъединят към 33 000 американски военнослужещи в Германия. Ще бъде разположен щаба на допълнителна артилерийска бригада, както и два батальона ракетни войски край град Нюрмберг, както и батальон за ПВО в Ансбах.  \r\nЕвропейският щаб на  армията на САЩ  разположен край Франкфурт уточни, че новите войници ще бъдат постоянно разположени „като демонстрация на нашия ангажимент към НАТО и нашето колективно решение да подкрепил европейската сигурност“ \r\n***", "date": "2018.09.08", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/09/08/2564704/veliko-tarnovo-katedralniyat-hram-v-grada-i-kilifarevskiyat-manastir-otbelyazvat-hramov-praznik-na-rozhdestvo-bogorodichno.html", "text": "Катедралният храм във Велико Търново и Килифаревският манастир отбелязват храмов празник на Рождество Богородично, предаде репортер на  Радио „Фокус“ – Велико Търново . Катедралният храм „Рождество Пресв. Богородица“ е построен върху старата църква „Рождество Богородично“, дело на Кольо Фичето в периода 1842 – 1844 г. Настоящата Катедрална (Съборната) църква е построена от дядо Грозю през 1933 – 1934 г. Старата църква е разрушена от земетресението през 1913 г. \r\nКилифаревският манастир „Рождество Богородично“ е основан през 1348 година от видния български исихаст Теодосий Търновски с подкрепата на цар Иван Александър. При падането на Търново манастирът е разрушен от османските турци. През 1442 година Килифаревският манастир се споменава отново в изворите, а през 1596 година в него се укривали оцелелите въстаници от Второто търновско въстание. Именно заради това манастирът е опожарен от турците и крепостните му зидове са сринати напълно. През 1718 година манастирът е издигнат на днешното му място на брега на река Белица, на 400 метра западно под стария манастир. През 1840 година възрожденският майстор Колю Фичето започва изграждането на сегашната църква „Св. Димитър“. Той запазва част от старата олтарна стена и параклисите на св. Теодосий и св. Иван Рилски. Храмът е завършен през 1842 година. \r\nХрамът „Рождество на Пресвета Богородица“ в село Плаково също отбелязва храмов празник днес. Той е осветен през 1847 година. Църквата „Рождество Богородично“ е строена вероятно от добър ученик на майстор Колю Фичето, който по това време е строял камбанарията на Плаковския манастир и църквата на Килифаревския манастир. Към храма е съществувало килийно училище от 1810 година. \r\nНадежда КРЪСТЕВА", "date": "2018.09.08", "title": "Велико Търново: Катедралният храм в града и Килифаревският манастир отбелязват храмов празник на Рождество Богородично"}
{"url": "http://www.focus-news.net/news/2018/09/08/2564712/burgas-intenzivno-e-dvizhenieto-na-motorni-prevozni-sredstva-na-gkpp-malko-tarnovo.html", "text": "Интензивно е движението на моторни превозни средства на ГКПП „Малко Търново“. Това каза за  Радио „Фокус“ – Бургас  дежурният на пункта. Той добави, че към този час има образувана колона от автомобили. \r\n„Има колона от моторни превозни средства по пътя за Турция, нямаме данни колко точно е дълга колоната, но трафик със сигурност има“, допълни дежурният. \r\nМария КУРТЕВА", "date": "2018.09.08", "title": "Бургас: Интензивно е движението на моторни превозни средства на ГКПП „Малко Търново“"}
{"url": "http://www.focus-news.net/news/2018/09/08/2564713/gd-granichna-politsiya-intenziven-e-trafikat-na-izhod-pri-gkpp-kalotina-i-kapitan-andreevo.html", "text": "Интензивен е трафикът на изход при ГКПП \"Калотина\" за автомобили и при ГКПП \"Капитан Андреево\" за товарни моторни превозни средства. Това съобщиха от пресцентъра на  Главна дирекция \"Гранична полиция\" .  \r\nНа останалите гранични пунктове трафикът се осъществява нормално.", "date": "2018.09.08", "title": "ГД \"Гранична полиция\": Интензивен е трафикът на изход при ГКПП \"Калотина\" и \"Капитан Андреево\""}
{"url": "http://www.focus-news.net/news/2018/09/08/2564718/pazardzhik-intenziven-e-trafikat-po-patya-varvara-velingrad.html", "text": "Интензивен е трафикът по пътя Варвара – Велинград, предаде репортер на  Радио „Фокус” – Пазарджик . По отсечката се движат много микробуси и автобуси. По направлението трябва да се преминава внимателно заради повишената опасност от падащи камъни. Такава има също по още две натоварени направления в Родопската част на Пазарджишко – Пещера – Батак – Широка поляна и Белово – Юндола. \r\nРадослава МУРДЖЕВА", "date": "2018.09.08", "title": "Пазарджик: Интензивен е трафикът по пътя Варвара – Велинград"}
{"url": "http://www.focus-news.net/news/2018/09/08/2564715/varna-festival-na-shevitsata-se-provezhda-v-beloslav-za-vtora-poredna-godina.html", "text": "Фестивал на шевицата се провежда в Белослав за втора поредна година. Това съобщиха за  Радио „Фокус“ – Варна  от Община Белослав. Мотото тази година е „Култът към майката и оброците за плодородие“. Събитието се провежда на площад „Възраждане“ в града в рамките на два дни – днес и утре, като представя трибуна на една особено колоритна част от бита и традиция ни – везбата. На фокус ще са автентичната шевица и нейните съвременни интерпретации с израз в различни артикули и продукти на ръчното творчество. Фестивалът е насочен към любители и професионалисти в областта на везмото. По време на фестивала жителите и гостите на Белослав ще могат да видят разнообразие от дейности като кратка тематична беседа с участието на видни етнографи, изложби, ревю на носии, разнообразие от работилници, концертна част – народни песни и танци. Предвидени са и занимателни секции за най-малката аудитория. \r\nОрганизатори на фестивала са „История в шевици“, НЧ „Съзнание 1926“ – Белослав, „Виртуален музей на България“. Инициативата се провежда със съдействието на Община Белослав. \r\nМарияна ВАЛЕНТИНОВА", "date": "2018.09.08", "title": "Варна: Фестивал на шевицата се провежда в Белослав за втора поредна година"}
{"url": "http://www.focus-news.net/news/2018/09/08/2564717/dzhumhuriet-ankara-iznenadana-i-bez-informatsiya-za-predavaneto-na-zhivo-na-sreshtata-erdogan-putin-rouhani-s-tehnite-pozitsii-za-idlib.html", "text": "Стана известно, че Иран стои зад излъчването на живо на лидерската среща в Техеран, на която в петък Реджеп Тайип Ердоган, Владимир Путин и Хасан Роухани изложиха позициите си по отношение на ситуацията в Идлиб, пише вестник „Джумхуриет”. Анадолската агенция твърди, че Турция и Русия не са били информирани за това предаване на живо. Стана известно, че на тази тристранна среща лидерите не са променили позициите си за Идлиб.  \r\nНа срещата на най-високо равнище в Техеран тримата лидери са се съгласили, че трябва да се прави разлика между цивилното население и терористичните елементи в Идлиб.  Не е бил постигнат обаче никакъв напредък по отношение на възгледите за мащабите на военната операция, статута на града и връзките със сирийското правителство. На съвместната пресконференция турският президент Ердоган коментира едновременно двете опорни точки на Анкара. А именно, за „жизнено важното значение на запазването на сегашния статут на Идлиб” и за „продължаването на господството в града от страна на подкрепяната от Анкара  умерена въоръжена опозиция”.  \r\nПрезидентът на Русия отговори на това искане на Ердоган лаконично и категорично: „Легитимното правителство в Сирия трябва да контролира напълно цялата територия на страната.”, посочва още „Джумхуриет”.  Георги Димов", "date": "2018.09.08", "title": "„Джумхуриет”: Анкара изненадана и без информация за предаването на живо на срещата Ердоган – Путин - Роухани с техните позиции за Идлиб"}
{"url": "http://www.focus-news.net/news/2018/09/08/2564699/makfaks-poveche-ot-4000-politsai-osiguryavat-sigurnostta-na-protestite-v-solun.html", "text": "Повече от 4000 полицейски са мобилизирани в Солун, където днес са обявени протести срещу мерките за строги икономии. Премиерът Алексис Ципрас ще обяви новата си икономическа платформа след дълъг период на чуждестранна помощ, получена от Гърция, предава  македонската информационна агенция   „Макфакс“. \r\n Протестите са планирани пред Международния панаир, където Ципрас ще се срещне с делегация от американски бизнесмени, ръководена от министъра на търговията Уилбър Рос.  Виктор Турмаков", "date": "2018.09.08", "title": "„Макфакс“: Повече от 4000 полицаи осигуряват сигурността на протестите в Солун"}
{"url": "http://www.focus-news.net/news/2018/09/08/2564716/yordan-kostov-istorik-simitli-e-obyaven-za-grad-s-darzhaven-ukaz-prez-1969-godina.html", "text": "Симитли е един от новите градове в България с указ на Държавния съвет през 1969 година. Това каза за  Радио „Фокус“ – Пирин  Йордан Костов, историк и дългогодишен директор на СУ „Св. св. Кирил и Методий“ – Симитли. Той уточни, че районът има много богата история, а доброто разположение на община Симитли винаги я е правило привлекателен център. „Историята и запазените археологически останки показват, че живот в района е имало още от дълбока древност. Някога през общината е минавал и римски път, който е свързвал Сердика със Солун. Първите жители на този край са били траките, като в района на града е живяло племето на Медите“, каза още Костов. Той добави, че първите сведения за Симитли датират от 1576 година, като тогава селището се е наричало Баня. „По подробни сведения на селището ни дава изследователят на този край Антон Стоилов от село Лешко. В неговите изследвания се посочва, че в миналото е имало две селищата – българско на 2 км северозападно от центъра на града и българо-мохамеданско около днешните минерални извори“, допълни Костов. Той отбеляза, че някога минералните извори на територията на община Симитли са били 27, а температурата на вода е била около 60 градуса. \r\nЛивия НИНОВА", "date": "2018.09.08", "title": "Йордан Костов, историк: Симитли е обявен за град с държавен указ през 1969 година"}
{"url": "http://www.focus-news.net/news/2018/09/08/2564720/aydan-hyusein-balgarska-turisticheska-kamara-modelat-ol-inkluziv-vse-oshte-e-aktualen-sred-turistite.html", "text": "Моделът „ол инклузив“ е все още актуален сред туристите. Това каза за  Радио „Фокус“ - Бургас  Айдън Хюсеин, член на Българската туристическа камара. По думите му много хора все още предпочитат именно този пакет, защото той позволява спокойно пребиваване в хотелските комплекси без да се налага туристът да носи пари със себе си. „Гостите предпочитат тази услуга, защото могат свободно да се разхождат из хотелските комплекси без да е необходимо да плащат за всичко. Туристите, които избират този пакет, обикновено са семейства с малки деца и така се чувстват по-спокойни. Свободно могат да се снабдят с напитки, храна и различни лакомства по всяко едно време, без да се налага да плащат на място“, добави още Хюсеин. „Разбира се, има и други предпочитания сред туристите. Някои от тях не се възползват от пакета „ол инклузив“, защото решават да посещават музеите, природните забележителности и архитектурните паметници в околностите. Така пакетът включващ всичко се обезсмисля, защото гостите на хотела почти през целия ден са извън него. Обикновено такъв тип туристи заплащат само нощувка със закуска или закуска с вечеря“, посочи още г-н Айдън Хасан. \r\nТой каза още, че Българската туристическа камара, на която той е почетен член, правят всичко възможно за подобряване на родния туризъм и вдигане качеството на услугите, които се предлагат на пазара. „Българската туристическата камара и Бургаската регионална туристическа камара се опитваме да защитаваме интересите на своите членове и подпомагаме тяхното развитие. Подпомагаме черноморските и други общини, и кметства с разработка на програма за устойчиво развитие. Туристическите камари дават предложения на държавните органи по различни нормативни документи, свързани с развитието на туризма в страната“, добави още г-н Хюсеин. \r\nМария КУРТЕВА", "date": "2018.09.08", "title": "Айдън Хюсеин, Българска туристическа камара: Моделът „ол инклузив“ все още е актуален сред туристите"}
{"url": "http://www.focus-news.net/news/2018/09/08/2564719/afp-kyurdskite-vaorazheni-sili-v-siriya-saobshtiha-za-18-zaginali-pri-sblasatsi-s-pravitelstvenite-sili.html", "text": "Въоръжените сили на кюрдите в Сирия съобщиха, че при сблъсъци с правителствените сили в град Камишли са загинали 18 души, предава   AFP. \r\nКюрдските сили за сигурност съобщават, че при редкия случай на сблъсъци с представителите на Дамаск са загинали 11 сирийски войници и седем кюрдски бойци.  \r\nИ базираната в Лондон „Сирийска обсерватория за правата на човека“ съобщава за такъв брой жертви.  Виктор Турмаков", "date": "2018.09.08", "title": "AFP: Кюрдските въоръжени сили в Сирия съобщиха за 18 загинали при сблъсъци с правителствените сили"}
{"url": "http://www.focus-news.net/news/2018/09/08/2564714/makfaks-makedoniya-zoran-zaev-posreshtna-angela-merkel-v-skopie.html", "text": "В Македония пристигна германският канцлер Ангела Меркел, която бе посрещната от министър-председателя на страната-домакин Зоран Заев, предава македонската информационна агенция    „Макфакс“,  посочвайки, че по-късно двамата ще излязат на съвместна пресконференция.  \r\nМеркел е първият канцлер, който идва в Македония след Герхард Шрьодер, който накратко посети страната по време на кризата в Косово през 1999 г.   Виктор Турмаков", "date": "2018.09.08", "title": "„Макфакс“ (Македония): Зоран Заев посрещна Ангела Меркел в Скопие"}
{"url": "http://www.focus-news.net/news/2018/09/08/2564723/prof-mihail-nedelchev-9-septemvri-e-sabitie-koeto-potapya-balgarskiya-narod-v-novo-robstvo.html", "text": "9 септември е събитие, което потапя българския народ в ново робство. Това каза за предаването „Метроном“ на  Радио „Фокус“  проф. Михаил Неделчев. Социално-психологически, икономически и политически последици от него се наблюдават и днес в манталитета и инициативността на част от българите, обясни той. Според него част от българското общество, която възприема социализма като време на сигурност и спокойствие, не осъзнава дълбоката несвобода на мисълта, личността и правата на онова време и изпитва носталгия. “Българите като национална общност все още не могат да се консолидират така, че да хомогенизират националното пространство, да изравнят разликите между бедността и безпричинно богатите хора, да постигнат земеделие, което да не в полза на т.нар. „зърнари“, които са присвоили най-често огромни площи и изтощават прекрасната българска земя. В сравнение със страни като Словакия, Словения, Чехия и други, които също бяха в този социалистически лагер, последствията в България са деструкция и желание да се напусне страната”, обясни проф. Михаил Неделчев. Той каза още, че днешните българи не осъзнават значимостта на датата 6 септември не само като конкретен исторически, политически и военен акт, но и като част от  един много дълъг процес на съединение. Той допълни, че причините за това са в резултат от деструктивността на 9 септември и последвалите го събития. Проф. Неделчев призова българският народ да търси единението, но не механистично, а истински и промислено в името на бъдещето на България.", "date": "2018.09.08", "title": "Проф. Михаил Неделчев: 9 септември е събитие, което потапя българския народ в ново робство"}
{"url": "http://www.focus-news.net/news/2018/09/08/2564721/ria-novosti-sadat-v-kayro-utvardi-smartnite-prisadi-za-75-chlenove-na-myusyulmanski-bratya.html", "text": "Наказателният съд в Кайро утвърди смъртната присъда на 75 лица, членове на забранената в страната организация „Мюсюлмански братя“ по обвинение, че са организирали въоръжена съпротива срещу силите на реда през 2013 г., предава   РИА Новости. \r\nСъгласно законите на страната, смъртната присъда е утвърдена от върховния мюфтия на Египет. Освен това още 46 членове на организацията, сред които върховният наставник на организацията Мухамед Бадиа са осъдени на доживотен затвор. \r\nВ момента практически цялото висше ръководство на „Мюсюлмански братя“ се намира в затвора или се укрива от правосъдието. Ислямистите са обвинени, че подкопават реда в страната и за нападения срещу полицейски служители и военни.  Виктор Турмаков", "date": "2018.09.08", "title": "РИА Новости: Съдът в Кайро утвърди смъртните присъди за 75 членове на „Мюсюлмански братя“"}
{"url": "http://www.focus-news.net/news/2018/09/08/2564725/dots-teofana-gaydarova-ezikoved-gramotnostta-ne-se-e-promenila-koy-znae-kolko-v-sravnenie-s-minaloto.html", "text": "Грамотността не се е променила кой знае колко в сравнение с миналото. Това каза за  Радио „Фокус“ - Пловдив  доц. д-р Теофана Гайдарова, езиковед и преподавател по съвременен български език в Пловдивски университет „Паисий Хилендарски“, по повод Международния ден на грамотността. По думите ѝ както в миналото, така и днес има хора, които не познават добре граматичните правила и не са наясно с правилното използване на български език. За нея много по-тревожна е функционалната неграмотност. „Защото хората могат да прочетат даден текст, но сякаш не разбират какво четат, т.е. не разбират какво всъщност означава този текст“, каза още доц. д-р Гайдарова. Според нея проблемът може да разреши чрез четенето на повече книги. „Мисля, че четенето на книги е един спасителен пояс в днешно време, защото само така човек ще може да стигне до същността и същината на написаното, а не просто да се плъзга по повърхността“, каза още доц. д-р Гайдарова. \r\nМария РУСЕВА", "date": "2018.09.08", "title": "Доц. Теофана Гайдарова, езиковед: Грамотността не се е променила кой знае колко в сравнение с миналото"}
{"url": "http://www.focus-news.net/news/2018/09/08/2564724/haskovo-na-tarzhestvena-tseremoniya-byaha-udostoeni-6-pochetni-grazhdani.html", "text": "На тържествена церемония в Деня на града - 8 септември в Хасково бяха връчени отличията на 6 души, които Общински съвет е удостоил със званието „Почетен гражданин“. Това съобщиха от пресцентъра на  Общината . \r\nТова са музикантът и основател на „Джаз фест Хасково“Димитър Русев, дългогодишният диригент на хор „Родна песен“ Вела Казакова, баскетболната легенда Пейо Парапанов, футболистът и треньор Костадин Латинов,  хореографът Ана Димитрова, и удостоеният посмъртно Кирил Бакърджиев. \r\nВ словото си кметът Добри Беливанов поздрави съгражданите си и им благодари за усърдието Хасково да бъде все по-хубав и благоденстващ град “Нека да продължим да работим заедно с достойнство и вяра за нашият град- Хасково!  „ каза кметът. \r\nПредседателят на общинския съвет Таня Захариева също поздрави присъстващите с парзника на Хасково. \r\nБяха прочетени поздравителни адреси от Президента Румен Радев, от Министър-председателя Бойко Борисов, от областния упавител Станислав Дечев и от евродепутата Ева Мейдел.", "date": "2018.09.08", "title": "Хасково: На тържествена церемония бяха удостоени 6 почетни граждани"}
{"url": "http://www.focus-news.net/news/2018/09/08/2564730/burgas-rayonen-sad-nesebar-zadarzha-pod-strazha-angliyskiya-turist-napadnal-chovek-v-hotel-v-kk-slanchev-bryag.html", "text": "Районен съд – Несебър задържа под стража английския турист, нападнал човек в хотел в к.к. Слънчев бряг, съобщиха от пресцентъра на  Районен съд – Несебър . Английският гражданин Дани К. е привлечен като обвиняем за непристойни действия, грубо нарушаващи обществения ред и причиняване на лека телесна повреда по хулигански подбуди. Двете престъпления са извършени на 6 септември 2018 г. около 00.40 часа в к.к. Слънчев бряг, в хотелски комплекс до външен бар на басейн и до рецепцията на хотела. Обвиняемият извършил непристойни действия, грубо нарушаващи обществения ред и изразяващи явно неуважение към обществото – буйствал, замервал с обувки служители на хотела, нанесъл удари с юмрук по лицето на лице с инициали Ц. П., както и ритник с крак по десния глезен на лице с инициали К. И. Дани К. е обвиняем и за това, че на същата дата и място в коридор на комплекса, чрез стискане за гърлото и нанасяне на удари по лицето, гърба и гърдите, причинил на К. Р. лека телесна повреда, причинена по хулигански подбуди.", "date": "2018.09.08", "title": "Бургас: Районен съд – Несебър задържа под стража английския турист, нападнал човек в хотел в к.к. Слънчев бряг"}
{"url": "http://www.focus-news.net/news/2018/09/08/2564728/gd-granichna-politsiya-intenziven-e-trafikat-na-izhod-na-gkpp-kapitan-andreevo-i-gkpp-kalotina.html", "text": "Интензивен е трафикът на изход на ГКПП „Капитан Андреево“ и ГКПП „Калотина“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 14.00 часа. На българо-сръбската граница на ГКПП „Калотина“ трафикът е интензивен на изход за леки автомобили. На българо-турската граница на ГКПП „Капитан Андреево“ трафикът е интензивен на изход за товарни автомобили. На българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове", "date": "2018.09.08", "title": "ГД „Гранична полиция“: Интензивен е трафикът на изход на ГКПП „Капитан Андреево“ и ГКПП „Калотина“"}
{"url": "http://www.focus-news.net/news/2018/09/08/2564732/haskovo-lipsa-na-razreshitelno-ot-agentsiya-patna-infrastruktura-otmenya-traditsionniya-kros-vanko-dyakov.html", "text": "Липсата на документ от Агенция „Пътна инфраструктура“, разрешаващ преминаването на лекоатлети по пътя Хасково - Димитровград, е причината да бъде отменен легоатлетическият крос „Ванко Дяков“ планиран за 9 септември. Това съобщиха от пресцентъра на  Община Хасково . Необходимите документи с искането за провеждането на кроса са подадени в АПИ, но до момента няма разрешение за провеждането на кроса. По традиция всяка година в дните на Хасково стотици лекоатлети от цялата страна стартират в Димитровград и финишират в Хасково. В бягането се включват както деца, така и ветерани на над 70 години. \r\nИзискването за провеждане на крос да има разрешение от АПИ е въведено от миналата година. \r\n„Съжалявам, че се налага да бъде отменено това традиционно за Хасково състезание. Ще проведем кроса на първа възможна дата, за която имаме разрешение от АПИ“, коментира кмета на Хасково Добри Беливанов.", "date": "2018.09.08", "title": "Хасково: Липса на разрешително от Агенция „Пътна инфраструктура“ отменя традиционния крос „Ванко Дяков“"}
{"url": "http://www.focus-news.net/news/2018/09/08/2564735/sofiya-zatrudneno-shte-bade-dvizhenieto-po-pat-borovets-selo-raduil-i-po-pat-samokov-dupnitsa-v-rayona-na-selo-klisura-zaradi-protestni-shestviya-na-9-septemvri.html", "text": "Във връзка със заявени протестни шествия за утре – 9 септември, ще има затруднения в движението от 8.30 до 9.30 часа по пътя Боровец – село Радуил и от 14.00 до 16.00 ч. по пътя Самоков – Дупница, в района на село Клисура. Това съобщиха за  Агенция „Фокус“  от  ОДМВР – София . Мероприятията ще бъдат обезпечени със засилено полицейско присъствие и видеоконтрол, като за всяко установено нарушение на обществения ред и на Закона за движение по пътищата ще бъдат прилагани строги санкции спрямо извършителите. \r\nЦветилена СИМЕОНОВА", "date": "2018.09.08", "title": "София: Затруднено ще бъде движението по път Боровец – село Радуил и по път Самоков – Дупница, в района на село Клисура, заради протестни шествия на 9 септември"}
{"url": "http://www.focus-news.net/news/2018/09/08/2564734/blagoevgrad-s-kontsert-na-melina-aslanidu-v-bansko-shte-priklyuchi-programata-na-festivala-bansko-balkan-fest.html", "text": "Гръцката звезда Мелина Асланиду закрива „Банско Балкан Фест“. Това каза за  Радио „Фокус“ - Пирин  кметът на Община Банско Георги Икономов. По думите му днес е и последният ден от тазгодишното издание на фестивала. Кметът Икономов отбеляза, че концертът започва след 19.00 часа и не е определено колко точно ще продължи, понеже в повечето случаи чуждестранните изпълнители пеят по 2 - 3 часа. Кметът подчерта, че Банско е познато място на целия Балкански полуостров, така че най-естественото място за фестивал, който да срещне всички балкански народи, е именно там. „В крайна сметка всички слушаме такава музика – македонска, сръбска или гръцка, но по отделно и затова на нас ни хрумна идеята просто да съберем за няколко дни точно такива изпълнители в Банско, които да бъдат разнообразни, така че едната вечер да бъде сръбска, другата – гръцка и т.н. Мисля, че това е много интересно, още повече че Банско е точно като кръстопът на всички балкански народи, защото и през зимата, и през лятото при нас е пълно с такива туристи – гърци, румънци, сърби, македонци, турци и албанци“, коментира той. Георги Икономов обясни, че са решили да организират такъв тип фестивал, защото не са имали досега такъв жанр – малко по-лек, не толкова претенциозен, не така специфичен като оперния и джаз фестивалите. \r\nНатали СТЕФАНОВА", "date": "2018.09.08", "title": "Благоевград: С концерт на Мелина Асланиду в Банско ще приключи програмата на фестивала „Банско Балкан Фест“"}
{"url": "http://www.focus-news.net/news/2018/09/08/2564726/fokus-makedoniya-angela-merkel-shte-se-sreshtne-v-makedoniya-s-hristiyan-mitskovski-no-ne-i-s-georgi-ivanov.html", "text": "Германският канцлер Ангела Меркел, която пристигна на посещение в Македония и бе посрещната с почести от министър-председателя Зоран Заев, по-късно ще проведе среща с председателя на основната опозиционна партия ВМРО-ДПМНЕ Християн Мицковски, предава македонският   „Фокус“. \r\nСпоред официалното заявление на партията, Мицковски ще проведе среща с Меркел ранният следобед в Германското посолство в Скопие. Засега няма данни, че тя ще се среща с президента на страната Георги Иванов.  Виктор Турмаков", "date": "2018.09.08", "title": "„Фокус“ (Македония): Ангела Меркел ще се срещне в Македония с Християн Мицковски, но не и с Георги Иванов"}
{"url": "http://www.focus-news.net/news/2018/09/08/2564722/", "text": "Обществото е настроено скептично, защото много рядко след шумни арести се стига до присъди на известни лица. Това каза за седмичното обзорно предаване  „Метроном“  на  Радио „Фокус“  Тихомир Безлов от Центъра за изследване на демокрацията. Той добави, че полицейските акции от седмицата предизвикват много реторични въпроси без отговор. „Проблемът с незаконните цигарени фабрики е огромна тема в ЕС. Начинът, по който еволюираха тези фабрики е действително доста конспиративен, те са доста внимателно изграждани. Имам чувството, че тук е неяснотата – дали в едно градче като Карнобат всички ще си мълчат, ако виждат превозни средства, които излизат от двора на един склад. Не е толкова лесно разкриването на нелегални фабрики особено на сегашното им ниво на развитие – със собствени генератори за електричество, с климатични системи, за да няма миризма от производството и т.н.“, коментира Тихомир Безлов. Той каза още, че съдът предпочита оправдателни присъди. Според него няма как да се натрупат милиони без политически чадър.", "date": "2018.09.08", "title": "Тихомир Безлов, Център за изследване на демокрацията: Обществото е настроено скептично, защото много рядко след шумни арести се стига до присъди на известни лица"}
{"url": "http://www.focus-news.net/news/2018/09/08/2564727/adelina-stefanova-hram-vavedenie-bogorodichno-blagoevgrad-praznikat-rozhdestvo-bogorodichno-e-obyaven-ot-naroda-kato-zhenski.html", "text": "Празникът Рождество Богородично е обявен от народа като женски. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград. По думите ѝ днес жените правят курабии, гевречета и други дребни хапки, които раздават на осиротели деца. „Подаряват им дрешки, парички, защото Дева Мария живяла без родители и изпитала скръбта. Невеста, която все още не е станала майка, казват че се води в църква или манастир с името на Дева Мария, като се прави курбан за здраве за по-скорошно зачеване. Друга млада булка се води на целебен извор, който според легендата лекува безплодие. Преспива се до извора, пие се от него, очите се мият, а стомна се пълни с вода и се пие докато се усети бременността. Когато се влезе в Божий храм трябва да се запали свещ, да се целуне иконата, да се остави дар и да се помолим за рожба“, каза още Аделина Стефанова. Тя добави, че Малка Богородица не е само за бъдещите майки, но и за всички онези, които имат на този ден своя празник. \r\nЛивия НИНОВА", "date": "2018.09.08", "title": "Аделина Стефанова, храм „Въведение Богородично“ – Благоевград: Празникът Рождество Богородично е обявен от народа като женски"}
{"url": "http://www.focus-news.net/news/2018/09/08/2564740/aydan-hyusein-balgarska-turisticheska-kamara-ochakvam-sledvashtiyat-leten-sezon-da-bade-dosta-po-truden-ot-nastoyashtiya.html", "text": "Очаквам следващия летен сезон да бъде доста по-труден от настоящия. Това каза за  Радио „Фокус“ - Бургас  Айдън Хюсеин, член на Българската туристическа камара. По думите му заради очакваното повишение на тока и водата и на всички останалите основни стоки, които са жизнено важни, както и поради задълбочаващия се проблем с набирането на кадри, следващия сезон се очертавал да бъде по-труден от текущия. \r\n„Въпреки очертаващия се труден сезон догодина, не мисля, че ще има спад на туристите у нас, спрямо сезон 2018, даже напротив. Тенденцията да се увеличават процентите ще продължи“, посочи г-н Хюсеин. \r\nМария КУРТЕВА", "date": "2018.09.08", "title": "Айдън Хюсеин, Българска туристическа камара: Очаквам следващият летен сезон да бъде доста по-труден от настоящия"}
{"url": "http://www.focus-news.net/news/2018/09/08/2564731/vitseprezidentat-iliyana-yotova-prekrati-uchastieto-si-v-sabora-v-selo-sadina-zaradi-katastrofata-na-patya-razgrad-blagoevo-i-poseti-postradalite-v-bolnitsata.html", "text": "Вицепрезидентът Илияна Йотова посети МБАЛ „Св. Иван Рилски - Разград”, където са настанени 18-те пострадали при сблъсъкa на тир и микробус на пътя Разград – Благоево. Това съобщиха от  прессекретариата на държавния глава.  Илияна Йотова разговаря с екипите, които са приели пострадалите, за да се информира за тяхното състояние. Вицепрезидентът предложи съдействие в случай на необходимост.  \r\nПътниците в микробуса са пътували към Капански събор „Здрав корен – жив дух“ в село Садина, община Попово. Тазгодишното издание на събора се провежда под патронажа на вицепрезидента. Илияна Йотова откри събора в Народно читалище „Съединение - 1889“ и се отправи към болницата в Разград, веднага щом научи вестта за инцидента.", "date": "2018.09.08", "title": "Вицепрезидентът Илияна Йотова прекрати участието си в събора в село Садина заради катастрофата на пътя Разград – Благоево и посети пострадалите в болницата"}
{"url": "http://www.focus-news.net/news/2018/09/08/2564729/washington-post-ministarat-na-targoviyata-na-sasht-e-priet-v-porazena-ot-retsesiya-gartsiya.html", "text": "Министърът на търговията на САЩ Уилбър Рос участва на търговския панаир в Солун – вторият по големина град в Гърция, чието правителство търси методи за привличане на инвестиции след продължила няколко години икономическа криза, пише   Washington Post. \r\nРос се присъедини към гръцкия министър-председател Алексис Ципрас при откриването на ежегодния панаир. САЩ е почетен гост на събитието тази година и американският министър е пристигнал с делегация от представители на десетки американски компании. \r\nГърция миналия месец приключи своя трети спасителен план и сега трябва да се върне на пазарите, които са разтърсени от притесненията по съседна Италия. \r\nОколо 4000 полицейски служители са мобилизирани в северния гръцки град, където се очакват едновременно няколко протеста, водени от профсъюзите.  Виктор Турмаков", "date": "2018.09.08", "title": "Washington Post: Министърът на търговията на САЩ е приет в поразена от рецесия Гърция"}
{"url": "http://www.focus-news.net/news/2018/09/08/2564737/api-vazstanoveno-e-dvizhenieto-po-pat-ii-51-byala-popovo.html", "text": "Възстановено е движението по път II-51 Бяла – Попово. Това съобщиха от пресцентъра на  Агенция „Пътна инфраструктура“ .", "date": "2018.09.08", "title": "АПИ: Възстановено е движението по път II-51 Бяла – Попово"}
{"url": "http://www.focus-news.net/news/2018/09/08/2564738/miroslav-iliev-agrometeorolog-usloviyata-na-poleto-shte-ostanat-blagopriyatni-za-rabota-prez-pochti-vsichki-dni-ot-mesets-septemvri.html", "text": "През месец септември валежите за Североизточна България ще бъдат до месечната норма – около 40-50 л/кв. м. Това заяви за   Радио „Фокус” - Варна  Мирослав Илиев, агрометеоролог от Националния институт по метеорология и хидрология (НИМХ), филиал Варна. „Като цяло месецът ще бъде сравнително сух и без съществени валежи. Очертават се слаби превалявания в средата и в края на месеца. Средномесечната температура ще остане около нормата – между 13 и 16 градуса, с дневни стойности минимални 15 градуса, максимални до 30 градуса“, допълни Мирослав Илиев. „В районите на агростанциите Царев брод (област Шумен), Долни чифлик (област Варна), Карнобат (област Бургас), в землищата на Силистра и Русе влагата, изразена в проценти в слоя 40 - 50 см при стърнище, ще бъде в границите между 40% до 75% от пределната полска влагоемност\", каза още Мирослав Илиев. По думите му условията на полето за работа ще останат благоприятни през почти всички дни от месеца, с изключение на дните със слаби превалявания след 25 септември. \r\nМарияна ВАЛЕНТИНОВА", "date": "2018.09.08", "title": "Мирослав Илиев, агрометеоролог: Условията на полето ще останат благоприятни за работа през почти всички дни от месец септември"}
{"url": "http://www.focus-news.net/news/2018/09/08/2564744/d-r-nadezhda-todorovska-bchk-neobhodimi-sa-promeni-v-normativnata-uredba-za-da-se-garantira-povtaryaemostta-na-obucheniyata-po-parva-pomosht-na-shofyorite.html", "text": "Необходими са промени в нормативната уредба, за да се гарантира повтаряемостта на обученията по първа помощ на шофьорите. Това каза заместник-генералният директор на БЧК д-р Надежда Тодоровска в интервю за  Агенция „Фокус“  по повод Световния ден на първата помощ. \r\nТя уточни, че 23-24 % от хората в България са минали базисно обучение по първа долекарска помощ. „Разбира се, курсистите, които искат да вземат удостоверение за управление на МПС, минават задължително един осемчасов курс при нас за обучение по първа долекарска помощ. За да бъдат трайни знанията след 20-30 години стаж като шофьор, едни осем часа не са достатъчни още повече, когато говорим за професионалните шофьори, които са постоянно на пътя и които карат освен товари и пътници. В един автобус има много хора и трябва да се знае как да се реагира при една ситуация с множество наранени хора. Тя поясни, че БЧК предлага още най-рисковите водачи на МПС, на които са отнети точките за управление, не само да минават отново за курсове за припомняне на познанията, но и отново да преминат на опреснителни курсове в рамките на 4 учебни часа в първо долекарска помощ. „Там основно ще бъдат насочени усилията ни към практическото приложение на тези знания. Човек най-много се чувства несигурен, когато трябва да приложи знанията си. Чрез манекени и други учебни помагала в нашите курсове правим всичко възможна интерактивно да обучаваме курсистите. Искаме те да усетят колко силно трябва да натиска гръдния кош, когато трябва да правят изкуствено дишане и как трябва да притиснат раната, когато трябва да се направи кръвоспираща превръзка. Това става, когато го пипнеш с ръка и няколко пъти направиш упражнението, за да го приложиш с по-голяма увереност в реална обстановка, където има критична ситуация и човек е наранен“, допълни заместник-генералният директор на БЧК.  \r\nДеница КИТАНОВА Пълния текст на интервюто четете в „Мнение”", "date": "2018.09.08", "title": "Д-р Надежда Тодоровска, БЧК: Необходими са промени в нормативната уредба, за да се гарантира повтаряемостта на обученията по първа помощ на шофьорите"}
{"url": "http://www.focus-news.net/news/2018/09/08/2564745/targovishte-37-godishen-mazh-e-zaginal-pri-katastrofa-na-patya-byala-popovo.html", "text": "37-годишен мъж е загинал при катастрофа на пътя Бяла - Попово. Това съобщиха от  ОДМВР - Търговище . Сигналът за инцидента е подаден в 06.25 часа тази сутрин в РУ - Попово. Съобщено е за възникнало пътнотранспортно произшествие на път II-51 при км 30+300 на територията на община Попово в близост до къмпинг „Водица“. Правоспособният водач с инициали Б.Б. (на 37 години от Варна), управлявайки лек автомобил „Фолксваген Голф“ при движение с несъобразена с пътните условия скорост в посока Попово - Бяла, на хоризонтална права е навлязъл в лентата за насрещно движение, където се е блъснал челно в товарен автомобил „ДАФ“ с прикачено полуремарке, управляван от правоспособен 58-годишен водач от с. Старчище, община Антоново. В резултат на удара водачът на лекия автомобил е починал на място. По случая е образувано досъдебно производство по описа на РУ - Попово. \r\nДо приключване на огледа на местопроизшествието движението на МПС в участъка се е осъществявало в едната лента за движение и е регулирано от служители на РУ - Попово. След извличането на двете МПС от пътя и почистване на пътното платно движението отново е възстановено.", "date": "2018.09.08", "title": "Търговище: 37-годишен мъж е загинал при катастрофа на пътя Бяла - Попово"}
{"url": "http://www.focus-news.net/news/2018/09/08/2564739/nova-makedoniya-zoran-zaev-i-angela-merkel-zayaviha-che-uspehat-na-referenduma-m-makedoniya-e-vazhen-za-otvaryaneto-na-vratite-na-nato-i-es-pred-neya.html", "text": "По време на съвместна конференция в Скопие министър-председателят на Македония Зоран Заев и германският канцлер Ангела Меркел заявиха, че референдумът за името на балканската държава, насрочен за 30 септември, е историческа възможност и призоваха населението ѝ да отбележи висока избирателна активност, предава македонската медия   „Нова Македония“. \r\nС поред нея успешен референдум е възможност да се отворят врати за членството на страната в НАТО и Европейския съюз (ЕС). \r\nГерманският канцлер благодари на министър-председателите на Македония, България и Гърция Зоран Заев, Бойко Борисов и Алексис Ципрас за политическата си смелост да решат проблемите на Балканите.  \r\nСъщевременно Меркел, отговаряйки на въпросите на журналистите, уточни, че съобщенията на Брюксел за референдума не трябва да се възприемат като заплаха. \r\n„Ако успее референдумът, ще станете част от НАТО и ЕС. Въпросът за името и членството в НАТО и ЕС са свързани, без членство, няма уреден въпрос. Това не е заплаха. Хората на 30 септември имат възможност да гласуват дали вратата ще се отвори за НАТО и ЕС“, заяви тя. Същевременно германският политик изтъкна доброто икономическо сътрудничество между двете страни, като добави, че 100 000 македонски граждани живеят и работят в Германия. \r\nМеркел посочи, че Германия ще инвестира 2,5 млн. Евро в професионалното образование за млади хора в Македония.  Виктор Турмаков", "date": "2018.09.08", "title": "„Нова Македония“: Зоран Заев и Ангела Меркел заявиха, че успехът на референдума м Македония е важен за отварянето на вратите на НАТО и ЕС пред нея"}
{"url": "http://www.focus-news.net/news/2018/09/08/2564742/varna-okolo-6-000-avtomobila-parkirat-dnevno-v-sinyata-zona-na-grada-sabranite-prihodi-sa-okolo-498-000-leva.html", "text": "Около 6 000 автомобила паркират дневно в „Синята зона“ във Варна, обособена между бул. „Христо Ботев“, бул. „Мария Луиза“, бул. „Осми приморски полк“, бул. „Цар Освободител“, бул. „Приморски“ и ул. „Девня“. Това съобщиха за  Радио „Фокус“ – Варна  от общинското предприятие „Общински паркинги и синя зона“. Събраните средства от старта на зоната са около 498 000 лева, което включва сумите от кратковременно паркиране и абонаменти на живущи и юридически лица. \r\nРаботното време на зоната е от 9.00 до 19.00 часа, като през уикенда и в празнични дни паркирането е безплатно. Таксата за престой е 1 лев на час. Плащането може да бъде чрез SMS, мобилно приложение или плащане в брой в търговски обекти, намиращи се в обхвата на зоната. Мобилното приложение – Виртуален паркинг метър, може да бъде изтеглено от сайта на общинското дружество. Единствено мобилното приложение дава възможност да се заплати и половинчасов престой на цена 50 стотинки. Системата изпраща и предупредително съобщение 5 минути преди изтичане на периода на паркиране. Друг начин за заплащане е чрез изпращане на съобщение. Клиентите на българските мобилни оператори изпращат SMS на номер 1352 с текст – номера на автомобила. Съдържанието на SMS трябва да възпроизвежда буквално табелата с регистрационния номер на съответното пътно-превозно средство. Системата приема изписване на кирилица и латиница с максимално допустим брой 10 символа. Таксуването на паркиране с SMS е за един час. Цената за едно съобщение е 1 лев плюс стойността на SMS към мобилния оператор. Успешно заплащане се счита за извършено, когато клиентът получи обратно потвърдително съобщение. Системата изпраща и напомняне 5 минути преди изтичане на периода за паркиране. Третият начин за заплащане е в брой и се извършва в търговски обекти, които са отбелязани със стикер, на който е изписано на български и английски език „Тук можете да платите кратковременно паркиране „Синя зона“. Цената е също 1 лв. на час. Паркирането в „Синята зона“ е разрешено до 3 часа. При достигане на максималния период, системата няма да приема и таксува опити за последващи заплащания и клиентът трябва да премести своя автомобил извън обхвата на зоната.  Нов тричасов престой може да започне след като изминат 30 минути от изтичане на предходния. \r\nМарияна ВАЛЕНТИНОВА", "date": "2018.09.08", "title": "Варна: Около 6 000 автомобила паркират дневно в „Синята зона“ на града, събраните приходи са около 498 000 лева"}
{"url": "http://www.focus-news.net/news/2018/09/08/2564733/fokus-angela-merkel-prizova-makedoniya-da-provede-uspeshen-referendum-za-imeto.html", "text": "Германският канцлер Ангела Меркел заяви на днешната съвместна пресконференция с премиера на Македония Зоран Заев, че се надява страната скоро да стане част от семейството на ЕС и НАТО, предава македонският   „Фокус“. \r\n„Разговаряхме за възможността да отворим врати за евроатлантическото семейство за Македония. Това отнема много работа, но предпоставката е да има успешен референдум. Не искам да се намесвам във вашето решение, но това е историческа възможност. На 30 септември, не останете вкъщи в този исторически ден, използвайте своя шанс. 30 септември е ден от решаващо значение за вашето бъдеще“, заяви Меркел.  Виктор Турмаков", "date": "2018.09.08", "title": "„Фокус“: Ангела Меркел призова Македония да проведе успешен референдум за името"}
{"url": "http://www.focus-news.net/news/2018/09/08/2564749/dots-teofana-gaydarova-ezikoved-slabite-otsenki-na-kandidat-studentite-po-balgarski-ezik-i-literatura-varirat-mezhdu-15-i-17.html", "text": "Слабите оценки на кандидат-студентите по български език и литература варират между 15% и 17%. Това каза за  Радио „Фокус“ - Пловдив  доц. д-р Теофана Гайдарова, езиковед и преподавател по съвременен български език в Пловдивски университет „Паисий Хилендарски“. По думите ѝ резултатите от изпитите са подобни на миналогодишните, т.е. има кандидат-студенти, които са овладели много добре правилата за правопис и пунктуация, които умеят да създават текстове по зададена тема. Има и такива, които не показват умения за добра и пълноценна употреба на езика. Доц. Гайдарова добави, че изпитът по български език и литература не е труден. Той се състои от три текста. В първия трябва да се открият и поправят правописните грешки, а във втория - да се поставят пропуснатите препинателни знаци. Третата задача е свързана със създаване на текст по зададена тема, която е философско-естетическа. „Не искаме да ограничаваме желанията им, т.е. те могат да напишат есе, друг вид текст, могат да напишат съчинение-разсъждение или разказ. Свободни са в избора на жанр“, каза още доц. Гайдарова. \r\nМария РУСЕВА", "date": "2018.09.08", "title": "Доц. Теофана Гайдарова, езиковед: Слабите оценки на кандидат-студентите по български език и литература варират между 15% и 17%"}
{"url": "http://www.focus-news.net/news/2018/09/08/2564748/miroslav-iliev-agrometeorolog-ochakvanite-dobivi-pri-dobre-poddarzhanite-lozovi-masivi-v-severoiztochna-balgariya-shte-badat-visoki-sredno-nad-300-kgdka.html", "text": "Високи добиви и добра захарност се очаква при директните сортове лози в Североизточна България. Това заяви за  Радио „Фокус” - Варна  Мирослав Илиев, агрометеоролог от Националния институт по метеорология и хидрология (НИМХ), филиал Варна. „Високи добиви и добра захарност се очаква при директните сортове лози, например липа, при винените сортове Каберне Совиньон, Димят, Памид и десертните Болгар, Хамбургски мискет, Италия. Продължителните валежи от месеците юни и юли създадоха условия за развитие на гъбни болести като мана, което оказа своето неблагоприятно влияние и влоши качеството на чепките“, допълни Мирослав Илиев. По думите му очакваните добиви при добре поддържаните лозови масиви ще бъдат високи - средно над 300 кг/дка. През целия месец се очакват благоприятни дни, а продукцията ще може да се прибира без прекъсвания, каза още Мирослав Илиев. \r\nМарияна ВАЛЕНТИНОВА", "date": "2018.09.08", "title": "Мирослав Илиев, агрометеоролог: Очакваните добиви при добре поддържаните лозови масиви в Североизточна България ще бъдат високи - средно над 300 кг/дка"}
{"url": "http://www.focus-news.net/news/2018/09/08/2564741/fokus-makedoniya-zoran-zaev-kam-angela-merkel-za-men-e-golyama-chest-da-ni-posetite-shte-se-varnem-s-uspeshen-referendum.html", "text": "Македонският министър председател Зоран Заев посрещна тържествено германския канцлер Ангела Меркел в Скопие и я увери, че референдумът за името, който е насрочен на 30 септември ще бъде успешен, предава македонският    „Фокус“. \r\n„Днес преди 27 години гражданите излязоха да гласуват за независимостта си.  Днес за първи път имам честта да посрещна един германски канцлер. Щастлив съм, че имаме съюзници, с които споделяме едни и същи ценности. Подкрепата, която получаваме, е огромна и приятелска. Този жест е стимул за нас и ни помага да изградим силно общество, основаващо се на европейските ценности. Това посещение е знак, че великите сили подкрепят споразумението за името с Гърция, така че сме готови да направим историческия стъпка“, заяви  Заев на съвместна пресконференция с Меркел. \r\nТой отново подчерта, че посещението на Меркел е голяма чест за македонския народ. \r\n„Ще се върнем с успешен референдум“, увери македонският министър-председател.  Виктор Турмаков", "date": "2018.09.08", "title": "„Фокус“ (Македония): Зоран Заев към Ангела Меркел: За мен е голяма чест да ни посетите, ще се върнем с успешен референдум!"}
{"url": "http://www.focus-news.net/news/2018/09/08/2564751/ministar-krasimir-valchev-navsyakade-uchebnata-godina-shte-zapochne-normalno-vapreki-remontite-na-uchilishtata.html", "text": "Навсякъде учебната година ще започне нормално, въпреки ремонтите на училищата. Това каза министърът на образованието и науката Красимир Вълчев след работна среща в Русе, предаде репортер на  Агенция „Фокус“ . Вълчев обясни, че в момента се диференцира срокът за преминаване на всички училища в България в едносменен режим. По думите му най-голям ще бъде срокът в големите общини – 10 години в София, около 9 години във Варна и т.н. „Това включва и дострояване на училища, и намаляване на приема на ученици“, обясни образователният министър.  \r\nВълчев посочи, че приемът на ученици няма да бъде намален в математическите гимназии, като политиката за увеличаване на приема ще продължи и в техническите и професионалните гимназии ще продължи. „Стартираме и голям проект и по ОП „Наука и образование за интелигентен растеж“, по който ще финансираме дейности по интереси в областта на компютърното програмиране от първи клас. Учителите ще получават допълнителни средства за това, че ще създават отворено образователно съдържание“, коментира още той. Министърът на образованието обясни, че от 1 януари започва финансирането на дейности по интереси от държавния бюджет, като за следващата година са предвидени 25 млн. лв. за това. \r\n„Няма как в рамките на една ваканция от 3 месеца да се направят всички ремонтни дейности. За съжаление, те водят до временни неудобства – и вкъщи да правим ремонт, пак ще има временни неудобства. Най-проблемният случай е в Кърджали, защото там се ремонтира 60% от базата, в която учат учениците. Но навсякъде децата ще започнат учебната година нормално, въпреки ремонтите“, обясни Вълчев.", "date": "2018.09.08", "title": "Министър Красимир Вълчев: Навсякъде учебната година ще започне нормално, въпреки ремонтите на училищата"}
{"url": "http://www.focus-news.net/news/2018/09/08/2564743/telma-makedoniya-spored-aleksis-tsipras-dogovorat-za-imeto-s-makedoniya-pomaga-na-solun-da-zaeme-vodeshta-rolya-v-regiona.html", "text": "Македонският министър-председател Алексис Ципрас заяви, че Договорът за името с Македония спомага на Солун да стане град-лидер на Балканския полуостров и основна търговска, транспортна, енергийна и икономическа точка в региона, предава скопският телевизионен канал   „Телма“. \r\n „Първата стъпка за това Солун да получи водеща роля на Балканите е сделката с Македония, която променя посоката и ориентацията на града и Северна Гърция. Той ще се превърне в основна търговска, транспортна, енергийна, икономическа точка на Балканите. Солун да бъде първото пристанище на Балканите“, убеден е Ципрас, заявил това по време на Търговския панаир във втория по големина град в Гърция, на който присъства и министърът на търговията на САЩ Уилбър Рос.  Виктор Турмаков", "date": "2018.09.08", "title": "„Телма“ (Македония): Според Алексис Ципрас договорът за името с Македония помага на Солун да заеме водеща роля в региона"}
{"url": "http://www.focus-news.net/news/2018/09/08/2564747/otets-spas-veselinski-hram-rozhdestvo-bogorodichno-simitli-tryabva-da-nosim-vyarata-v-sartsata-i-umovete-si-ako-iskame-bog-da-chue-molitvite-ni.html", "text": "Трябва да носим вярата в сърцата и умовете си, ако искаме Бог да чуе молитвите ни. Това каза за  Радио „Фокус“ – Пирин  отец Спас Веселински, свещено служител в храм „Рождество Богородично“ – Симитли. По повод Малка Богородица той апелира към хората с вяра се обръщат към Бог, защото както престарелите родители на Света Богородица с искрена молитва и вяра молеха Бог да ги дари с чедо и той чу молитвите им. „Нека такава бъде вярата на всички – искрена и жива. Само така ще може Бог да ни дава това, което искаме и което е полезно за спасението на душите ни“, каза още отец Веселински.  \r\nПо повод празника на Симитли той пожела на жителите и гостите на града да прекарат заедно с радост, веселие и отворени сърца деня към всички техни близки и не близки. „Знаем, че Бог ни поръча именно това – да обичаме близките си, но и тези, които не са ни толкова близки, защото само когато имаме тази любов в нас и Бог ще ни обича и откликва на нашите молитви“, посочи отец Веселински. \r\nЛивия НИНОВА", "date": "2018.09.08", "title": "Отец Спас Веселински, храм „Рождество Богородично“ – Симитли: Трябва да носим вярата в сърцата и умовете си, ако искаме Бог да чуе молитвите ни"}
{"url": "http://www.focus-news.net/news/2018/09/08/2564746/nova-makedoniya-angela-merkel-prizova-makedontsite-da-ne-sedyat-u-doma-si-v-denya-na-referenduma.html", "text": "Германският канцлер Ангела Меркел призова на 30 септември гражданите на Македония да се възползват от възможността, да не остават вкъщи, а да излязат и да кажат какво бъдеще искат за своята страна нва референдума за името, предава македонската електронна медия   „Нова“. \r\n„Не искам да се намесвам с решението на вашите граждани, но от моя собствен опит мога да кажа, че това е шанс, който едно поколение има само веднъж в живота. Не оставайте вкъщи в този исторически ден и приемете възможността да кажете какво мислите“, заяви Меркел в Скопие  на съвместна пресконференция с премиера на Македония Зоран Заев. \r\n„Вие, граждани на тази страна, трябва да решите бъдещето на вашата страна. Ако има положителен резултат от референдума, може да станете член на НАТО и част от семейството на ЕС. Предпоставките трябва да бъдат изпълнени за това. Има спор между вашата страна и Гърция и трябваше да се намери решение, в противен случай няма да има членство. Ето защо тези два въпроса са тясно свързани. Това не е  заплаха“, заяви  Меркел, добавяйки, че на 30 септември гражданите имат възможност както преди 27 години, да гласуват, но този път за отваряне на вратата към ЕС и НАТО.   \r\nСпоред нея това изисква едновременното приемане на Договора с Гърция, т.е. прилагането на настоящото споразумение без никаква заплаха.  Виктор Турмаков", "date": "2018.09.08", "title": "„Нова“ (Македония): Ангела Меркел призова Македонците да не седят у дома си в деня на референдума"}
{"url": "http://www.focus-news.net/news/2018/09/08/2564755/tass-ministerstvoto-na-otbranata-na-rusiya-saobshti-che-instseniraneto-na-himichesko-napadenie-v-siriya-se-planira-vecherta-na-8-septemvri.html", "text": "Прессекретарят на министерството на отбраната на Русия Игор Конашенков заяви, че инсценирането на химическото нападение в Сирия, за което се говори в последните седмици, се планира за вечерта на 8 септември. Сигнал за началото трябва да стане специалната команда на „определени чуждестранни приятели на сирийската революция“, предава  ТАСС. \r\nСпоред наличната на министерството информация, на 7 септември в Идлиб е преминала среща между лидерите на групировките „Хаят Тахрир аш Шам“ (с бивше  име „Джебхат ан Нусра), „Хизб ат Туркестан ал Ислами“ и с участието на местните координатори на „Сирийската гражданска отбрана“ (познати като „Белите каски“. \r\nКонашенков отбеляза, че по време на събирането е утвърден сценария за провеждането на снимките на постановъчна акция, в която уж правителствените сили на Сирия са използвали химическо оръжие против цивилни. Очаква се провокациите да се проведат в населените места Джиср Еш Шугур, Сармин, Серакаб и Тафтаназ.  \r\nОчаква се участниците в провокацията да са готови вечерта на 8 септември. Сигнал за началото на практическата фаза на операцията трябва да стане „специална команда от чуждестранните приятели на сирийската революция“, заяви Конашенков. Той подчерта, че „руското министерство на отбраната продължава да следи обстановката в Сирия и действията на различните групировки въоръжени сили“.  Виктор Турмаков", "date": "2018.09.08", "title": "ТАСС: Министерството на отбраната на Русия съобщи, че инсценирането на химическо нападение в Сирия се планира вечерта на 8 септември"}
{"url": "http://www.focus-news.net/news/2018/09/08/2564757/vasil-arnaudov-sobstvenik-na-turisticheska-firma-v-pazardzhik-planiranite-prez-septemvri-pochivki-za-sasedna-turtsiya-obhvashtat-70-ot-turisticheskiya-pazar.html", "text": "Планираните през септември почивки за съседна Турция обхващат 70% от туристическия пазар, другите 30% са за Гърция, Испания и Италия. Това каза за  Радио „Фокус“ – Пазарджик  Васил Арнаудов, собственик на туристическа фирма в Пазарджик. По думите му много от жителите на областта са предпочели курорти като Кушадасъ, Бодрум, Дидим и Мармарис, като освен ниската цена, курортите предлагат и обслужване на високо ниво. „Пакетите за почивка са за 7-дневен престой с ол инклузив обслужване, което също е предимство и улеснение за туристите. Като цяло тази година има доста добро движение на туристическия пазар и може само да се похвалим от добрата организация и доволните ни клиенти“, каза Арнаудов. \r\nРадослава МУРДЖЕВА", "date": "2018.09.08", "title": "Васил Арнаудов, собственик на туристическа фирма в Пазарджик: Планираните през септември почивки за съседна Турция обхващат 70% от туристическия пазар"}
{"url": "http://www.focus-news.net/news/2018/09/08/2564752/razgrad-vazstanoveno-e-dvizhenieto-po-pat-iii-204-razgrad-blagoevo.html", "text": "Възстановено е движението по път III-204 Разград – Благоево. Това съобщиха от пресцентъра на  Агенция „Пътна инфраструктура“ .", "date": "2018.09.08", "title": "Разград: Възстановено е движението по път III-204 Разград – Благоево"}
{"url": "http://www.focus-news.net/news/2018/09/08/2564753/yordan-kostov-istorik-interesna-legenda-za-krali-marko-razkazva-ot-kade-idva-imeto-na-simitli.html", "text": "Интересна легенда за Крали Марко разказва от къде идва името на Симитли. Това каза за  Радио „Фокус“ – Пирин  Йордан Костов, историк и дългогодишен директор на СУ „Св. св. Кирил и Методий“ – Симитли. Той каза, че някога през общината е минавал пътя за София, където самият Крали Марко редовно се черкувало. „Винаги, когато минавал покрай Симитли, той спирал  до една хубава равнина с тучна трева. Неговият кон Шарко се спуснал и започнал да пасе, а покрай него започнали да идват селяни, които му се оплаквали от различни неща. Сцената се повторила няколко пъти, затова един ден Крали Марко дошъл в района и донесъл един много хубав хляб, който се наричал Симит“, добави Костов. Той посочи, че Крали Марко разказал на хората, че такъв хляб се яде в Битоля, откъдето тръгнал. „На хората много им харесало това име Симит и започнали да го използват между тях. Постепенно това наименование се утвърдило и в разговорния език сред хората“, допълни Костов. Той припомни, че първото име на Симитли е било Баня, но тъй като имало много селища с това име, месните решили да не го използват. Вместо това започвали да казват, че са от Симитли. „Според други краеведи името на града произлиза от средищното местоположение на селището, а именно Симен, което значи център“, отбеляза Костов. \r\nЛивия НИНОВА", "date": "2018.09.08", "title": "Йордан Костов, историк: Интересна легенда за Крали Марко разказва от къде идва името на Симитли"}
{"url": "http://www.focus-news.net/news/2018/09/08/2564759/stoyan-mirchev-bsp-viziya-za-balgariya-predlaga-konkretni-resheniya-po-strategicheski-za-stranata-vaprosi.html", "text": "„Визия за България\" е надпартиен, отворен документ, който има за цел да представи конкретни решения по стратегическите за страната ни въпроси - икономика и доходи, регионално развитие, здравеопазване и образование. Това каза на срещата си със социалистите от община Дулово народният представител Стоян Мирчев, съобщиха от пресцентъра на  НС на БСП . БСП предлага „икономическа държава\", а не „бездържавна икономика”, добави Мирчев, като уточни, че една от промените, предлагани от левицата, е намаляване на ДДС за основни храни и лекарства. \r\nНародният представител от Силистра се включи и в отбелязването на 73-годишнината от 9-ти септември. \r\nТази вечер Мирчев ще посети община Ситово, където ще разговаря с местния актив на левицата.", "date": "2018.09.08", "title": "Стоян Мирчев, БСП: „Визия за България” предлага конкретни решения по стратегически за страната въпроси"}
{"url": "http://www.focus-news.net/news/2018/09/08/2564756/mariya-dimitrova-obrazovatelen-konsultant-golyama-chast-ot-detsata-ucheshti-v-chuzhbina-se-zavrashtat-v-balgariya-sled-kato-zavarshat-obrazovanieto-si.html", "text": "Голяма част от децата, учещи в чужбина, се завръщат в България след като завършат образованието си. Това съобщи за  Радио „Фокус“ – Велико Търново  Мария Димитрова, офис мениджър във фирма за образователни консултации. По думите ѝ завръщайки се, те успяват успешно да се реализират, продължавайки семеен бизнес или стартирайки свой собствен такъв. Мария Димитрова посочи, че една част от продължилите образованието си в западни университети, остават в чужбина и също се реализират успешно на трудовия пазар там. „За съжаление не всички кандидати успяват да се върнат и да ни кажат какво се случва с тях, но за нас това е много важно. Имаме информация само за някой от тях. Някои деца, които са завършили специалност „Психология“, вече практикуват тази професия във Великобритания. „Фармацията“ също е доста популярна и доста ценена специалност. Така че имаме успешни истории“, допълни Мария Димитрова. \r\nНадежда КРЪСТЕВА", "date": "2018.09.08", "title": "Мария Димитрова, образователен консултант: Голяма част от децата, учещи в чужбина, се завръщат в България след като завършат образованието си"}
{"url": "http://www.focus-news.net/news/2018/09/08/2564754/ministar-krasimir-valchev-tryabva-da-vazpitame-detsata-si-da-uvazhavat-uchitelya.html", "text": "Министерството на образованието и науката ще финансира от догодина дейности по интереси, свързани с математически, технически и природни науки, както и обучения по компютърно моделиране още от първи клас. Това съобщи министър Красимир Вълчев след среща с директори, учители, представители на общините и синдикатите в област Русе, съобщиха от пресцентъра на  МОН . \"Днешните деца ще са на пазара на труда през 2060 година, когато все повече професии ще изискват дигитални умения\", каза министър Вълчев. Затова трябва още от първи клас да се свърже креативността с уменията за програмиране и да бъдат подготвени дигитални създатели. През следващата година при изготвяне на държавния план прием ще се акцентира на паралелки с изучаване на математика, технически науки и професии. По думите на министъра професионалното образование и дуалното обучение са важни, за да се осигурят специалисти за местната икономика. \r\nПреди новата учебна година министър Вълчев апелира родителите да изпращат децата си в градина и на училище с доверие в учителя. \"Трябва да възпитаме децата си да уважават учителя\", каза министърът. Той препоръча на преподавателите да положат максимални усилия за взаимодействие с родителите. По думите му въвеждането на електронни дневници ще помогне да се изгради доверие между родители и учители. Очаква се около 1000 училища да въведат електронни дневници. \r\nУчилището трябва да възпитава и в толерантност, когато учи децата на правилата на движение по пътищата, каза министърът по повод увеличението на часовете по пътна безопасност от тази година. \r\nДруг акцент в срещата с директорите на детски градини и училища бяха новите моменти в организацията на работа, дейността на екипите за обхват на децата в образователната система, преминаването към едносменен режим и обновяването на материалната база. \r\nМинистър Вълчев заяви, че учебната година ще започне навсякъде, независимо от ремонтите, които се извършват в училищата. В Русе заедно с кмета Пламен Стоилов и народния представител Пламен Нунев той посети детски градини, които се модернизират със средства по ОП „Региони в растеж“. С европейски средства в града се ремонтират СУ \"Христо Ботев\", ПМГ \"Баба Тонка\", ЦДГ \"Пинокио 1\", ЦДГ \"Пинокио 2\" и ЦДГ \"Русалка 2\".", "date": "2018.09.08", "title": "Министър Красимир Вълчев: Трябва да възпитаме децата си да уважават учителя"}
{"url": "http://www.focus-news.net/news/2018/09/08/2564758/interfaks-priklyuchiha-ruskite-voenni-ucheniya-v-sredizemno-more.html", "text": "Съвместните учения на частите на руските военноморски сили и авиация, които преминаха между 1 и 8 септември в Средиземно море, приключиха. Според главнокомандващия на ВМФ на Русия адмирал Владимир Корольов всички цели на маневрите са постигнати, предава   Интерфакс. \r\n„Завършиха най-големите учения на междувидовата групировка сили и войски на военноморския флот и на въздушно-космическите сили в Средиземно море. Още днес може да се каже, че целите еднозначно са постигнати“, заяви Корольов.   Виктор Турмаков", "date": "2018.09.08", "title": "Интерфакс: Приключиха руските военни учения в Средиземно море"}
{"url": "http://www.focus-news.net/news/2018/09/08/2564762/varna-nova-sportna-ploshtadka-i-striyt-fitnes-sa-izgradeni-na-kraybrezhnata-aleya-v-beloslav.html", "text": "Нова спортна площадка и стрийт фитнес са изградени на Крайбрежната алея в Белослав. Това съобщиха за  Радио „Фокус“ – Варна  от Община Белослав. Дейностите по изграждането на фитнес центъра на открито приключиха окончателно и съоръженията вече могат да се ползват от жителите и гостите на града. Площадката е подходяща за подрастващи, възрастни и напреднали спортисти. От администрацията отправят апел към всички ползватели на фитнес съоръженията да пазят и съхраняват новоизградената площадка. С цел избягване на нежелани инциденти е забранено ползването на уредите за деца под 12 години без придружител. Уредите не трябва да бъдат използвани, ако има техническа повреда или хлабави елементи. \r\nМарияна ВАЛЕНТИНОВА", "date": "2018.09.08", "title": "Варна: Нова спортна площадка и стрийт фитнес са изградени на Крайбрежната алея в Белослав"}
{"url": "http://www.focus-news.net/news/2018/09/08/2564750/makfaks-makedoniya-uilbar-ros-i-aleksis-tsipras-otkriha-mezhdunarodniya-panair-v-solun-na-fona-na-protesti.html", "text": "Американският министър на икономиката Уилбър Рос и министър-председателят на Гърция Алексис Ципрас откриха Международния панаир в Солун, където се провеждат масови протести срещу мерките за бюджетни ограничения, предава македонската информационна агенция    „Макфакс“. \r\nОколо 4000 полицаи осигуряват сигурността в града по време на панаира и протестите.  \r\nПо време на панаира Ципрас ще проведе серия срещи с делегацията американски бизнесмени, водени от Уилбър Рос.  Виктор Турмаков", "date": "2018.09.08", "title": "„Макфакс“ (Македония): Уилбър Рос и Алексис Ципрас откриха Международния панаир в Солун на фона на протести"}
{"url": "http://www.focus-news.net/news/2018/09/08/2564761/d-r-sotir-ivanov-im-petrich-srednovekovnata-tsarkva-v-selo-kulata-e-imala-vazhna-rolya-za-priemaneto-i-razprostranenieto-na-hristiyanstvoto-po-balgarskite-zemi.html", "text": "Средновековната църква в село Кулата се намира в двора на училището, което е довело до нейното запазване. Това каза за  Радио „Фокус“ - Пирин  д-р Сотир Иванов, директор на Исторически музей - Петрич. Според него самата църква би могла да бъде реставрирана, тъй като структурата ѝ и дори част от стенописите са запазени. „Много малко предмети от нея се съхраняват в Исторически музей - Петрич, като например нашия символ – грифонът, защото точно от църквата в село Кулата е една средновековна паница, в дъното на която е изобразен грифон. През тази епоха грифонът е символ на Христос, защото обхваща две природи, тъй като той е комбинация между лъв и орел, а знаете, че самият Христос е богочовек – той има своята божествена и човешка природа. Много често грифонът се използва за символ на Иисус Христос, като например и при дърворезбата на вратите на църквата в Хрельовата кула“, отбеляза той. Д-р Сотир Иванов допълни, че църквата е съществувала през IX-X век и е имала важна роля във връзка с приемането и разпространението на християнството по българските земи. По думите му тази църква има и един средновековен живот, защото се превръща в центъра на религиозния живот в региона, вероятно не само за село Кулата, а за един по-голям регион, който обхваща цялата долина на Средна Струма между Рупелското и Кресненското дефиле. \r\nНатали СТЕФАНОВА", "date": "2018.09.08", "title": "Д-р Сотир Иванов, ИМ - Петрич: Средновековната църква в село Кулата е имала важна роля за приемането и разпространението на християнството по българските земи"}
{"url": "http://www.focus-news.net/news/2018/09/08/2564760/tass-zoran-zaev-smyata-che-poseshtenieto-na-angela-merkel-e-garantsiya-za-prisaedinyavaneto-na-stranata-kam-es-i-kam-nato.html", "text": "Министър-председателят на Македония Зоран Заев в събота по време на съвместна пресконференция с германския канцлер Ангела Меркел заяви, че посещението на германския политик представлява значителна подкрепа в навечерието на референдума за присъединяването на страната към ЕС и НАТО, предава  ТАСС. \r\n„За мен е чест  днес, на 8 септември, 27 години след обявяването на независимостта на Македония, да ви приема като гост в нашата страна. Предстои референдум за бъдещето на Македония. Посещението на Меркел е силен стимул за успеха на  референдума, подкрепата на договора с Гърция и гаранцията за присъединяване към ЕС и НАТО“, заяви Заев. \r\nМинистър-председателят подчерта, че Македония високо цени подкрепата на Германия, но завършването на процеса на евроатлантическа интеграция изисква пълното осъществяване на реформите в страната. „Нашата задача е да покажем резултати и да проведем успешен референдум“, допълни той.  \r\nНа свой ред германският канцлер поздрави македонските граждани за Деня на независимостта и призова за размисъл за тяхното бъдеще. \r\n„Искаме да има по-близки отношения между двете страни, федералното правителство и аз сме в полза на задълбочаването на нашите връзки. Референдумът отваря вратата за присъединяване на страната ви към ЕС и НАТО“, заяви тя.  Виктор Турмаков", "date": "2018.09.08", "title": "ТАСС: Зоран Заев смята, че посещението на Ангела Меркел е гаранция за присъединяването на страната към ЕС и към НАТО"}
{"url": "http://www.focus-news.net/news/2018/09/08/2564765/miroslav-iliev-agrometeorolog-prez-septemvri-usileno-shte-se-podgotvyat-ploshti-za-esenna-seitba-na-pshenitsa-i-echemik-kakto-i-na-zimna-rapitsa.html", "text": "През септември усилено ще се подготвят площи за есенна сеитба на пшеница и ечемик, както и на зимна рапица. Това каза за  Радио „Фокус” - Варна  Мирослав Илиев, агрометеоролог от Националния институт по метеорология и хидрология (НИМХ), филиал Варна. По думите му земеделските производители ще продължат с беритбата на плодове, предимно ябълки и късни сортове праскови, на зеленчуци, десертни и винени сортове грозде, както и на окосена люцерна. „Условията на открито ще са подходящи за складиране и изнасяне на готовата продукция от полето. В началото на първата десетдневка от месеца при късните хибриди царевица започна прибиране на площите от полето. Очаква се да започне и прибиране на реколтата от слънчоглед, като добивите се очертават средно от 180 кг до 350 кг/дка. През второто десетдневие ще приключва прибирането на царевица за зърно и силаж. До края на третото десетдневие от месеца ще бъдат подготвени нови участъци за сеитба на есенници, като зимна пшеница, рапица и ечемик“, допълни Мирослав Илиев. \r\nМарияна ВАЛЕНТИНОВА", "date": "2018.09.08", "title": "Мирослав Илиев, агрометеоролог: През септември усилено ще се подготвят площи за есенна сеитба на пшеница и ечемик, както и на зимна рапица"}
{"url": "http://www.focus-news.net/news/2018/09/08/2564763/blagoevgrad-normalno-se-osashtestvyava-preminavaneto-na-avtomobili-prez-gkpp-kulata.html", "text": "Нормално се осъществява преминаването на автомобили през ГКПП „Кулата“. Това съобщиха за  Радио „Фокус“ - Пирин  от „Гранична полиция“. С нормална натовареност е и движението на ГКПП „Маказа“ и в двете посоки. Без забавяне се осъществява преминаването на ГКПП „Илинден“. Нормално интензивно е движението и на останалите гранични пунктове с Република Гърция. \r\nНатали СТЕФАНОВА", "date": "2018.09.08", "title": "Благоевград: Нормално се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/09/08/2564768/burgas-natovareno-e-dvizhenieto-po-pat-atiya-sozopol-primorsko-i-po-pat-pomorie-aheloy-slanchev-bryag.html", "text": "Интензивен е трафикът в област Бургас в края на съботния  ден. Това каза за  Радио „Фокус“ – Бургас  дежурният от Областно пътно управление. Натоварено е движението на юг от Бургас в посока Атия – Созопол – Приморско. Интензивен е трафикът и в посока Северното Черноморие – по пътя Поморие – Ахелой – Слънчев бряг. \r\nИнтензивно е движението и по основните бургаски улици и булеварди.  По-натоварен е трафикът по булевардите „Демокрация“,  „Сан Стефано“, „Стефан Стамболов“ и „Тодор Александров“, както и по бул. „Захари Стоянов“ в жилищен комплекс „Меден Рудник“. По-интензивен е трафикът и по централните улици на града – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2018.09.08", "title": "Бургас: Натоварено е движението по път Атия – Созопол – Приморско и по път Поморие – Ахелой – Слънчев бряг"}
{"url": "http://www.focus-news.net/news/2018/09/08/2564770/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79 по направлението София – Кулата и обратно, предаде репортер на  Радио „Фокус“ – Пирин . Към момента няма данни за образуването на задръствания или големи колони от автомобили. Натоварен трафик се наблюдава и по второкласен път-19 Симитли – Гоце Делчев, особено в района на Симитли, където днес се провежда празник на града. По тази причина полицейското присъствие е засилено. С повишено внимание трябва да се извършва преминаването в района на стадион „Септември“ в града, където ще се провежда тържествена програма.  \r\nПрез деня няма регистрирани тежки пътни инциденти в областта. Повишена опасност от падащи камъни има в Кресненското дефиле и в района на прохода Предел. Няма ремонтни дейности по Републиканската пътна мрежа в областта и няма въведени ограничения за движението на леки и товарни автомобили. \r\nБез големи забавяния се извършва преминаването през граничните пунктове „Кулата“ и „Илинден“ на вход и изход. Спокойна пък обстановката на българо-македонската граница. \r\nСтационарни камери в областта има преди Монца и в град Кресна. \r\nЛивия НИНОВА", "date": "2018.09.08", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/09/08/2564767/dzhumhuriet-rusiya-prenebregna-dumite-na-govoritelya-na-erdogan-i-udari-siriya.html", "text": "Русия и Сирия отново започнаха военни удари в Идлиб, който е единствената провинция под контрола на джихадистите, пише вестник   „Джумхуриет”.   \r\n По този начин Москва не се съобрази с предупрежденията на говорителя на турското Президентство Ибрахим Калън. В статия за вестник „Сабах” Ибрахим Карън написа, че „докато турските войски са в Идлиб, сухопътните сили на Сирия с подкрепата на руските бойни самолети просто няма да посмеят да извършат нападение”.  \r\nЗа да разрешат сложната ситуация, вчера в Техеран се събраха лидерите на Турция,\tИран и Русия. Там обаче не бе постигната никаква договорка. Нито Ердоган, нито Роухани, нито Путин, не отстъпиха от своите позиции. А пред камерите се разигра странна дискусия за евентуално прекратяване на огъня, на която стана свидетел целият свят, посочва още „Джумхуриет”.  Георги Димов", "date": "2018.09.08", "title": "„Джумхуриет”: Русия пренебрегна думите на говорителя на Ердоган и удари Сирия"}
{"url": "http://www.focus-news.net/news/2018/09/08/2564771/regnum-germanskiyat-vanshen-ministar-pristigna-v-ankara-za-obsazhdane-na-polozhenieto-v-idlib.html", "text": "Външният министър на Германия Хайко Маас пристигна в Анкара, за да проведе среща с президента на Турция Реджеп Тайип Ердоган и с колегата си Мевлют Чавушоглу, посветени на ситуацията в сирийската провинция Идлиб. Според Германия позицията на Турция по въпроса може да стане решаваща, предава   Regnum. \r\nМинистър Маас е отбелязал, че Германия има намерение да напрани всичко за това в Идлиб да се предотвратят кръвопролития. Той допълни, че Германия има намерение да окаже подкрепа на турските си партньори и че Анкара може да повлияе на ситуацията в региона. \r\nИдлиб в момента е единственият регион в Сирия, който остава в ръцете на незаконните въоръжени формирования.   Виктор Турмаков", "date": "2018.09.08", "title": "Regnum: Германският външен министър пристигна в Анкара за обсъждане на положението в Идлиб"}
{"url": "http://www.focus-news.net/news/2018/09/08/2564772/syozdzhyu-turskata-opozitsiya-sas-6-predlozheniya-kam-pravitelstvoto-za-spravyane-sas-situatsiyata-v-idlib.html", "text": "На фона на продължаващата подготовка на Русия и Сирия за мащабна военна операция в района на Идлиб, основната опозиционна Народнорепубликанска партия (НРП) изготви и предложи на правителството „пътна карта” за справяне с опасната за Анкара ситуация, пише вестник  „Сьозджю”.  Предложенията са общо шест, а най-интересното от тях е турското правителство отново да установи контакт с режима на Башар Асад. Зам.-генералният председател на НРП Юнал Джевизкьой изтъкна, че на тристранната лидерска среща в Техеран на 7 септември турският президент Реджеп Тайип Ердоган е „останал неубедителен в опитите си да разясни притесненията на Анкара от опасната ситуация в Идлиб”. НРП прави констатацията, че в публикуваното след срещата на върха в Техеран комюнике не се вижда „никаква гаранция за продължаване на затишието и липсата на сражения в Идлиб” и при тази ситуация „не е премахната вероятността от сериозна хуманитарна трагедия в района”. \r\nШестте предложения на НРП са следните: \r\n1. Да се отправи призив към всички заинтересовани държави и международни организации и преди всичко към ООН, за освобождаването от Идлиб и оставането в рамките на Сирия на цивилното население и на групите, нямащи връзки с тероризма. Да се полагат усилени действия за достигането на този резултат. \r\n2. Турция е длъжна да поиска и да положи сериозни усилия да убеди всички опозиционни групи в Идлиб да изоставят оръжията и да се откажат от въоръжената борба. \r\n3. Въпросът за Идлиб за Турция е въпрос на национална сигурност. Успоредно със силното подчертаване и разясняване на нашата позиция по време на контактите с Техеран и с Москва, вече е време да се премине към преки контакти и със сирийското ръководство. За целта е уместно да се възстанови и съживи духът от договореностите между двете държави от Адана от 1998 година. \r\n4. По въпроса за Сирия по време на разговорите със САЩ не трябва да се ограничаваме само със ситуацията в Манбидж и Партията на демократичното единство (ПДС) на сирийските кюрди и нейните Отряда за защита на населението (ОНС). Успоредно с тези теми разговорите ни със САЩ трябва да бъдат в много по-широки рамки. Да се споделят информации във връзка с процесите за разрешаване на сирийската криза от Астана и Сочи, както и последната тристранна среща в Техеран. \r\n5. По време на разговорите с ЕС трябва да се извежда на преден план хуманитарното измерение на темата и да се виждат мерки за предотвратяване на една нова бежанска вълна. Турция е длъжна специално и настоятелно да обяснява на ЕС, че по същество проблемът с Идлиб застрашава нейната собствена национална сигурност. Да внушава на ЕС, че е нужно засилване на сътрудничеството с ЕС в дейностите по установяването на мира и стабилността в Сирия. \r\n6. Турция е длъжна да създаде силен и надежден механизъм за наблюдение и контрол, за да не допусне каквото и да е нападение срещу разположените в Идлиб турски войски в рамките на зоните за деескалация на напрежението. Да не допусне сирийските власти да предприемат подобни подстрекателски действия. Да вземе нужните мерки за защита сигурността на нашите военни.  Георги Димов", "date": "2018.09.08", "title": "Сьозджю: Турската опозиция със 6 предложения към правителството за справяне със ситуацията в Идлиб"}
{"url": "http://www.focus-news.net/news/2018/09/08/2564773/pazardzhik-v-grada-shte-se-provede-blagotvoritelen-bazar-za-nabirane-na-sredstva-za-bezdomni-zhivotni.html", "text": "Благотворителен базар за набиране на средства за бездомни животни, изпаднали в беда и преминали лечение в клиника ще се проведе в Пазарджик. Това съобщиха за  Радио „Фокус“ – Пазарджик  организаторите на проявата. Базарът ще се състои в района на старата автогара в Пазарджик пред салона за красота близо до Бялата къща. Събраните средства ще бъдат използвани за лечение, кастрации, храна и медикаменти за бездомните животни. На базара ще се предлагат най-разнообразни вещи, дрехи, книги и др. Всеки може да се включи в инициативата, като си закупи нещо от базара или дари вещи, които са годни и могат да бъдат продадени. Ако някой иска да подпомогне каузата на доброволците, може да занесе храна за животните или да пусне някакви пари в кутията за дарения. Началото на събитието ще бъде дадено на 9 септември в 9.00 часа и ще продължи до 15.00 часа. Приканват се всички хора, които са загрижени за съдбата на безпризорните животни и имат възможност да помогнат, да присъстват и да дадат своя принос към благородната кауза. Благотворителният базар е иницииран от Фейсбук групата PAW- Pazardjik Animal Welfare. \r\nРадослава МУРДЖЕВА", "date": "2018.09.08", "title": "Пазарджик: В града ще се проведе благотворителен базар за набиране на средства за бездомни животни"}
{"url": "http://www.focus-news.net/news/2018/09/08/2564775/veliko-tarnovo-ogranicheno-e-dvizhenieto-v-uchastak-ot-pat-stefan-stambolovo-obedinenie-poradi-remontni-deynosti.html", "text": "Добри са условията за пътуване на територията на областта, предаде репортер на  Радио „Фокус“ – Велико Търново . Времето е слънчево. Температурата е 27 градуса. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, а обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното платно. Обходният маршрут е Дебелец – Велико Търново – Лясковски кантон – Миндя – Елена. Ограничено е движението на МПС над 3.5 тона на път Чешма - Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село - Джулюница - Кесарево. Затворен за движение е пътят Велико Търново – с. Шемшево, през Западна промишлена зона, поради изграждане на мостово съоръжение. Обходният маршрут за селата: с. Шемшево, с. Буковец, с. Керека се извършва по главен път I-4 през с. Леденик. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235 (за Полски Сеновец) път I-5 Полски Тръмбеш – път-502 – Обединение и обратно. \r\nДвижението в участък от път Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.09.08", "title": "Велико Търново: Ограничено е движението в участък от път Стефан Стамболово – Обединение поради ремонтни дейности"}
{"url": "http://www.focus-news.net/news/2018/09/08/2564776/varna-274-kgdka-e-sredniyat-dobiv-na-slanchogled-v-oblastta-pribiraneto-na-rekoltata-prodalzhava.html", "text": "274 кг/дка е средният добив на слънчоглед във Варненска област към момента, прибирането на реколтата продължава. Това съобщиха за  Радио „Фокус” – Варна  от Областна дирекция „Земеделие” във Варна. Площите със слънчоглед във Варненска област са общо 414 773 дка, като прибраната реколта към момента е около 25%. Реколтираните площи със слънчоглед са 104 651 дка, получената продукция е 28 711 тона. На територията на областта земеделските производители отглеждат и 125 525 дка царевица за зърно, като прибирането ѝ все още не е започнало. На този етап не се съобщава за пропаднали площи при тези две култури. \r\nМарияна ВАЛЕНТИНОВА", "date": "2018.09.08", "title": "Варна: 274 кг/дка е средният добив на слънчоглед в областта, прибирането на реколтата продължава"}
{"url": "http://www.focus-news.net/news/2018/09/08/2564769/varna-nad-30-dushi-sa-izsledvani-za-spin-v-grada-prez-poslednata-sedmitsa-v-ramkite-na-natsionalnata-lyatna-anti-spin-kampaniya.html", "text": "Над 30 души са изследвани за СПИН във Варна през последната седмица. Това съобщиха за  Радио „Фокус“ – Варна  от Регионалната здравна инспекция във Варна. За периода от 31 август до 6 септември в кабинета за анонимно и безплатно консултиране за ХИВ/СПИН в Регионалната здравна инспекция в града са изследвани 22-ма души. В рамките на Националната лятна анти СПИН кампания, която продължава до 15 септември, чрез мобилния кабинет, разположен пред търговския център на ул. „Академик Андрей Сахаров“, са консултирани и изследвани 12 души. Във връзка с кампанията Регионалната здравна инспекция организира „Месец на отворените врати“. Всички желаещи могат да се консултират и изследват за ХИВ/СПИН безплатно в стая 501 в дните понеделник, сряда и петък от 9.00 до 12.00 часа и от 12.30 до 16.00 часа. Съвместно с Община Варна и неправителствени организации на 11 септември за времето от 15.00 до 17.00 часа пред търговския център отново ще се проведе анонимно и безплатно консултиране и изследване за ХИВ/СПИН. \r\nМарияна ВАЛЕНТИНОВА", "date": "2018.09.08", "title": "Варна: Над 30 души са изследвани за СПИН в града през последната седмица в рамките на Националната лятна анти СПИН кампания"}
{"url": "http://www.focus-news.net/news/2018/09/08/2564778/varna-zasileno-e-politseyskoto-prisastvie-po-patishtata-v-oblastta-s-tsel-namalyavane-na-tezhkite-patnotransportni-proizshestviya.html", "text": "Засилено е полицейското присъствие по пътищата във Варненска област с цел намаляване на тежките пътнотранспортни произшествия, предаде репортер на  Радио „Фокус“ – Варна . Трафикът е натоварен по пътя от курортните комплекси на север от Варна в посока към града. Движението по път II-29 Варна – Добрич в участъка от км 25+830 до км 43+515 трябва да се осъществява с повишено внимание поради частични ремонтни дейности на асфалтовата настилка, като трафикът е регулиран с пътни знаци. В участъка Кранево – Варна при км 83 е ограничено движението на моторни превозни средства над 10 тона. Обходният маршрут е през Кичево и Оброчище. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово и Добротич – Калоян.  \r\nВ града повече автомобили се движат по булевардите „Владислав Варненчик“, „Сливница“, „Цар Освободител“, в района на Пробива „Левски“, както и в районите на новите ремонти – в старата част на бул. „Васил Левски“ и по пътя за Виница. Ремонтите дейности по пътната инфраструктура продължават, на места се извършват и кърпежи по асфалтовата настилка. Във връзка с провеждане на Световното първенство по волейбол се ограничава престоят и паркирането на ул. „Васил Друмев“, в участъка от северния вход на паркинга на Двореца на културата и спорта във Варна до входа на ВВМУ „Никола Йонков Вапцаров“ денонощно. В неделя част от бул. „Христо Смирненски“ – между светофарните кръстовища с ул. „Мир“ и ул. „Дубровник“ ще бъде временно затворен за движение във връзка с авария на магистрален водопровод. \r\nМарияна ВАЛЕНТИНОВА", "date": "2018.09.08", "title": "Варна: Засилено е полицейското присъствие по пътищата в областта с цел намаляване на тежките пътнотранспортни произшествия"}
{"url": "http://www.focus-news.net/news/2018/09/08/2564777/yordanka-andreeva-nch-zemedelets-kozarevets-ideyata-za-provezhdane-na-den-na-kokoshata-chorba-v-selo-kozarevets-se-zarazhda-prez-2010-godina.html", "text": "Идеята за провеждане на Ден на кокошата чорба в лясковското село Козаревец се заражда през 2010 година. Това каза за  Радио „Фокус” – Велико Търново  Йорданка Андреева, секретар на НЧ „Земеделец” – Козаревец. Инициатор за провеждане на кулинарния празник е тогавашният кмет на селото и председател на читалището Парашкев Парашкевов. „Идеята дойде в паралел с провеждащите се в другите населени места различни кулинарни празници. Тогава решихме, че кокошата чорба ще е ястието, което отличава село Козаревец. Тя се използва като много витаминозна храна, когато човек е болен. Част е от почти всички празнични тържества в Козаревец. Кокошката е нещо, което показва просперитет в едно семейство и носи със себе си празничност. Затова първоначално решихме да пробваме с провеждането на този празник, а в последствие се оказа печеливша идея. Както виждате през последните години празникът стана емблематичен, не само за Козаревец, но и за община Лясковец. Денят на кокошата чорба е част то календара на тази Община вече 8 години“, посочи Йорданка Андреева. Тя допълни, че през последните години празникът набира все по-голяма популярност, а участниците и гостите му се увеличават с всяко изминалото издание. \r\nНадежда КРЪСТЕВА", "date": "2018.09.08", "title": "Йорданка Андреева, НЧ „Земеделец” – Козаревец: Идеята за провеждане на Ден на кокошата чорба в село Козаревец се заражда през 2010 година"}
{"url": "http://www.focus-news.net/news/2018/09/08/2564780/plovdiv-s-moleben-za-zdrave-zapochnaha-praznenstvata-na-lrd-srednogorets-po-povod-120-godini-ot-sazdavaneto-si.html", "text": "С молебен за здраве започнаха празненствата на ЛРД „Средногорец“ по повод 120 години от създаването си. Това съобщиха за  Радио „Фокус“ - Пловдив  от дружеството. Тържеството по случай юбилея се проведе в местността Боляринска гора в землището на село Шишманци, където още сутринта се събраха стотици ловци, риболовци и техните симпатизанти, за да отдадат почит на традициите на вековната организация и да се веселят. Гости на празника бяха  кметът на Община Раковски Павел Гуджеров, който е и член на Управителния съвет на дружеството, представители на Националната организация, кметът на Белозем Иван Тачев, приятели на ловните дружини. Честването бе открито с внасяне на знамената на сдружението и тържественото им освещаване от отец Елко и отец Младен. На събора на ловците бяха наградени и участниците в провелия се турнир по ловна стрелба.  \r\nИнж. Радньо Манолов, председател на ловно-рибарско дружество „Средногорец“ и кмет на Община  Брезово приветства гостите и направи историческа ретроспекция от създаването на дружеството до днес. Освен че ЛРД „Средногорец“ е със 120 годишна история, то е едно от най-старите и дейни ловни организации у нас и е сред основателите на Националната организация. \r\nВ състава на ЛРС „Средногорец” – Брезово членуват 1 160 ловци, организирани в 24 дружини. То обхваща две общини – Брезово и Раковски. На тяхна територия живеят приблизително 35 000 души. Седалището на сдружението е в град Брезово. Управителният съвет на организацията се състои от 11 членове. \r\nПрез далечната 1908 г. група от 33 ловци ентусиасти създават Ловджийското дружество – Брезово с първи председател Христо Славков, ръководител на Земеделска банка – Брезово. През 1898 г., когато се учредява Националната организация, двама души от Брезово участват в събранието. \r\n„Ловците в този край свято тачат, пазят и продължават традициите, заложени от основателите, чието дело почитаме и продължаваме и днес. Те именно са дали началото на непреходните традиции и обичта към природата, другарството и колегиалността, отговорността и съпричастието към ловната организация на България“, посочи кметът на Раковски Павел Гуджеров.", "date": "2018.09.08", "title": "Пловдив: С молебен за здраве започнаха празненствата на ЛРД „Средногорец“ по повод 120 години от създаването си"}
{"url": "http://www.focus-news.net/news/2018/09/08/2564782/blagoevgrad-izklyuchitelno-natovareno-e-dvizhenieto-po-glaven-pat-e-79-v-posoka-sofiya-obrazuvala-se-e-kolona-ot-avtomobili.html", "text": "Изключително натоварено е движението по главен път Е-79 в посока София, предаде репортер на  Радио „Фокус“-Пирин . Движението по платното за София се осъществява в колона. В участъка са се струпали автобуси, товарни автомобили и каравани.  \r\nЛивия НИНОВА", "date": "2018.09.08", "title": "Благоевград: Изключително натоварено е движението по главен път Е-79 в посока София, образувала се е колона от автомобили"}
{"url": "http://www.focus-news.net/news/2018/09/08/2564784/atanas-chapkanov-asotsiatsiya-na-avtobusnite-prevozvachi-varna-mnogo-malka-chast-ot-patnitsite-postavyat-kolani-v-avtobusite-pri-patuvane-na-dalgi-razstoyaniya.html", "text": "Много малка част от пътниците поставят колани в автобусите при пътуване на дълги разстояния. Това каза за  Радио „Фокус“ – Варна  председателят на Асоциацията на автобусните превозвачи във Варна Атанас Чапкънов. „Много често пътниците отказват да ползват колани в автобусите, въпреки табелката, сложена на предното стъкло на водача, както и предупреждението на самия водач. Много малка част от пътниците поставят колани, а водачът не може да води спорове с всеки един от пътниците. Тук става въпрос вече до съзнанието на българина – дали иска да бъде с поставен колан за по-голяма сигурност, или не“, добави Атанас Чапкънов.  \r\nПо отношение на вида на коланите Атанас Чапкънов коментира, че триточковият колан дава по-голяма сигурност за пътуващите, тъй като минава през цялото тяло, докато при запасването през кръста рискът съществува при по-сериозен инцидент. Атанас Чапкънов подчерта, че проблемът не е само в липсата на колани, но и в пътищата и невъзможността за закупуване на нови автобуси заради слаб пътникопоток. \r\nМарияна ВАЛЕНТИНОВА", "date": "2018.09.08", "title": "Атанас Чапкънов, Асоциация на автобусните превозвачи – Варна: Много малка част от пътниците поставят колани в автобусите при пътуване на дълги разстояния"}
{"url": "http://www.focus-news.net/news/2018/09/08/2564785/mariya-dimitrova-obrazovatelen-konsultant-zapochna-priemat-na-dokumenti-za-kandidatstvane-v-universiteti-vav-velikobritaniya.html", "text": "Започна приемът на документи за кандидатстване в университети във Великобритания. Това съобщи за  Радио „Фокус“ – Велико Търново  Мария Димитрова, офис мениджър във фирма за образователни консултации. Тя посочи, че вече няколко търновски ученици са подали своите кандидатури са прием септември 2019 година. Крайният срок е до 15 януари, като само за университетите в Кеймбридж и Оксфорд той е до 15 октомври на предходната година. „За Оксфорд и Кеймбридж се провеждат допълнителни интервюта и изпити, за които кандидатът трябва да е предварително подготвен, за да се яви на тях и да се справи“, посочи Мария Димитрова. Тя допълни, че за Холандия и Дания крайният срок за подаване на документи също е ранен – до месец март 2019 г.  Няма промяна в условията за кандидатстване в западните университета за кампания септември 2019 година. Мария Димитрова припомни, че традиционно най-специфичното при кандидатстването в университети в чужбина е, че процесът започва от лятото между 11 и 12 клас. Във Великобритания вземат в предвид оценките от 9, 10 и 11 клас. „Университетите виждат как кандидатът се е справил до момент, и ако го одобрят на базата на мотивацията, сертификат за език и допълнителни документи, те ще му изпратят условен прием. Това е специфичното. Разликата при кандидатстването в българските и в чуждестранните университети е, че за чужбина трябва да кандидатстваме на много по-ранен етап“, допълни образователният консултант. \r\nНадежда КРЪСТЕВА", "date": "2018.09.08", "title": "Мария Димитрова, образователен консултант: Започна приемът на документи за кандидатстване в университети във Великобритания"}
{"url": "http://www.focus-news.net/news/2018/09/08/2564781/api-vazstanoveno-dvizhenieto-po-pat--16-svoge-sofiya.html", "text": "Възстановено движението по път II-16 Своге - София. Това съобщиха от пресцентъра на  Агенция „Пътна инфраструктура“ .", "date": "2018.09.08", "title": "АПИ: Възстановено движението по път II-16 Своге - София"}
{"url": "http://www.focus-news.net/news/2018/09/08/2564766/ria-novosti-aleksis-tsipras-zayavi-che-satrudnichestvoto-sas-sasht-e-nay-dobrata-perspektiva-za-gartsiya.html", "text": "Гръцкият министър-председател Алексис Ципрас заяви, че гръцкият и американският народи споделят общи ценности и че стратегическото сътрудничество между двете страни е добра основа за новите перспективи пред страната и легиона, предава    РИА Новости. \r\n„Двата ни народа имат много общи черти. На първо място, ние споделяме общи ценности, борба за тях и общи цели на свободата и демокрацията. Ние имаме исторически връзки, преминали и през  трудни времена, но и продължаващи усилия за напредък и просперитет“, заяви  Ципрас. \r\nСпоред него сега Гърция е оставила зад себе си рецесията и строгите икономии. „Сега можем да отключим потенциала на гръцката икономика, ние можем да се съсредоточим върху създаването на ново богатство, ние можем да инвестираме където имаме сравнително предимство“, допълни министър-председателят на Гърция. \r\nПремиерът заяви, че Гърция може да играе изключително важна роля в региона на Балканите. \r\n„Бих искал да повторя убеждението си, че стратегическото сътрудничество между Гърция и САЩ ще бъде най-добрата основа за новите перспективи за страната и региона“, убеден е той.  Виктор Турмаков", "date": "2018.09.08", "title": "РИА Новости: Алексис Ципрас заяви, че сътрудничеството със САЩ е най-добрата перспектива за Гърция"}
{"url": "http://www.focus-news.net/news/2018/09/08/2564764/tass-aleksandar-vuchich-zapochna-poseshtenieto-si-v-kosovo.html", "text": "Президентът на Сърбия Александър Вучич започна обиколката си в Косово с посещение на Центъра за екология и спорт, а също на Центъра на Червения кръст в община Зубин Поток. По-рано властите в Прищина му забраниха да посещава тези обекти, предава  ТАСС. \r\nВучич пресече границата с Косово в 14:15 часа местно време (15:15 българско) и в 14:40 започна обиколката на обектите, които са построени през 2015 г. със сръбски средства.  Центъра за екология и спорт, за чието създаване Сърбия влага 200 милиона динара (3,3 милиона лева) се намира на брега на водохранилището Газивода. Очаква се след това да се отправи към ВЕЦ Газивода, където ще се обърне към гражданите. \r\nОбщо в програмата на посещението на Вучич по Косово има 12 обекта, които ще посети за 2 дни. Той ще приключи обиколката си на 9 септември с обръщение пред гражданите.   Виктор Турмаков", "date": "2018.09.08", "title": "ТАСС: Александър Вучич започна посещението си в Косово"}
{"url": "http://www.focus-news.net/news/2018/09/08/2564786/pregled-na-mezhdunarodnite-novini-do-18-chasa-agentsiya-fokus.html", "text": "Германският канцлер Ангела Меркел заяви на днешната съвместна пресконференция с премиера на Македония Зоран Заев, че се надява страната скоро да стане част от семейството на ЕС и НАТО. \r\n„Разговаряхме за възможността да отворим врати за евроатлантическото семейство за Македония. Това отнема много работа, но предпоставката е да има успешен референдум. Не искам да се намесвам във вашето решение, но това е историческа възможност. На 30 септември, не останете вкъщи в този исторически ден, използвайте своя шанс. 30 септември е ден от решаващо значение за вашето бъдеще“, заяви Меркел. \r\n***  Македонският министър-председател Алексис Ципрас заяви, че Договорът за името с Македония спомага на Солун да стане град-лидер на Балканския полуостров и основна търговска, транспортна, енергийна и икономическа точка в региона. \r\n „Първата стъпка за това Солун да получи водеща роля на Балканите е сделката с Македония, която променя посоката и ориентацията на града и Северна Гърция. Той ще се превърне в основна търговска, транспортна, енергийна, икономическа точка на Балканите. Солун да бъде първото пристанище на Балканите“, убеден е Ципрас, заявил това по време на Търговския панаир във втория по големина град в Гърция, на който присъства и министърът на търговията на САЩ Уилбър Рос. \r\n***  Прессекретарят на министерството на отбраната на Русия Игор Конашенков заяви, че инсценирането на химическото нападение в Сирия, за което се говори в последните седмици, се планира за вечерта на 8 септември. Сигнал за началото трябва да стане специалната команда на „определени чуждестранни приятели на сирийската революция“. \r\nСпоред наличната на министерството информация, на 7 септември в Идлиб е преминала среща между лидерите на групировките „Хаят Тахрир аш Шам“ (с бивше  име „Джебхат ан Нусра), „Хизб ат Туркестан ал Ислами“ и с участието на местните координатори на „Сирийската гражданска отбрана“ (познати като „Белите каски“. \r\nКонашенков отбеляза, че по време на събирането е утвърден сценария за провеждането на снимките на постановъчна акция, в която уж правителствените сили на Сирия са използвали химическо оръжие против цивилни. Очаква се провокациите да се проведат в населените места Джиср Еш Шугур, Сармин, Серакаб и Тафтаназ.  \r\nОчаква се участниците в провокацията да са готови вечерта на 8 септември. Сигнал за началото на практическата фаза на операцията трябва да стане „специална команда от чуждестранните приятели на сирийската революция“, заяви Конашенков. Той подчерта, че „руското министерство на отбраната продължава да следи обстановката в Сирия и действията на различните групировки въоръжени сили“. \r\n***     Русия и Сирия отново започнаха военни удари в Идлиб, който е единствената провинция под контрола на джихадистите. \r\n По този начин Москва не се съобрази с предупрежденията на говорителя на турското Президентство Ибрахим Калън. В статия за вестник „Сабах” Ибрахим Карън написа, че „докато турските войски са в Идлиб, сухопътните сили на Сирия с подкрепата на руските бойни самолети просто няма да посмеят да извършат нападение”.  \r\nЗа да разрешат сложната ситуация, вчера в Техеран се събраха лидерите на Турция,\tИран и Русия. Там обаче не бе постигната никаква договорка. Нито Ердоган, нито Роухани, нито Путин, не отстъпиха от своите позиции. А пред камерите се разигра странна дискусия за евентуално прекратяване на огъня, на която стана свидетел целият свят, посочва още „Джумхуриет”. \r\n*** Президентът на Сърбия Александър Вучич заяви в началото на своето двудневно посещение в Косово, че е пристигнал за да говори за мир, стабилност и икономическо развитие. \r\n„Пристигнах преди всичко, за да говоря за нашата идея – да се поддържат дългосрочни мир, стабилност и да се опитам за бъдещите времена да направя по-добри отношенията между сърби и албанци. В това време пристигнах, за да говоря на всяка спирка за големите инвестиционни планове“, заяви Вучич при пристигането си в Зубин Поток. \r\nСпоред него, в последно време Белград е вложил около два милиона евро в инфраструктурни и други обекти в Косово.  \r\n***", "date": "2018.09.08", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/09/08/2564783/biznesmenat-minyu-staykov-ostava-v-aresta.html", "text": "Бизнесменът Миню Стайков остава в ареста, съобщава  Нова телевизия . Това реши преди близо час Специализираният съд в София. С мярка за неотклонение задържане под стража са и другите двама, арестувани заедно с него. Зад решетките остават Белун Хазърбасанов, който е брат на жената на Миню Стайков, както и синът на кмета на Карнобат – Иван Димитров.", "date": "2018.09.08", "title": "Бизнесменът Миню Стайков остава в ареста"}
{"url": "http://www.focus-news.net/news/2018/09/08/2564788/predstoyashti-sabitiya-v-stranata-za-9-septemvri-agentsiya-fokus.html", "text": "***   \r\nОт 17.00 часа Градският съвет на БСП-София, съвместно с Градския съвет на БАС, ще поднесат цветя на паметника на Незнайния воин. В 17.10 часа ще бъдат поднесени цветя на възстановената паметна плоча на Марин Боев до алпинеума в Княжеската градина, а в 17.20 часа – на паметника на Съветската армия. В събитията ще участват народни представители и общински съветници. \r\nВ 17.30 часа от паметниците на Васил Левски и Христо Ботев в Борисовата градина ще тръгне шествие към Братската могила. В 18.00 часа започва тържественият митинг на Братската могила. \r\n***   \r\nВ 9.00 часа от София ще тръгне поклоническо пътуване за Македония по повод 180 години от рождението на Старозагорския митрополит Методий Кусев-Кусевич.  \r\n***   \r\nОт 10.30 часа евродепутаът Момчил Неков ще се включи в традиционните чествания на Братската могила по случай 9 септември с актива на БСП-Благоевград. В 13.00 часа ще участва в гроздобера в село Ласкарево, община Сандански.  \r\n***   \r\nОт 18.00 часа на Пантеона в Морската градина градското ръководство на БСП – Варна по традиция и тази година ще отбележи 74-ата годишнина от победата над хитлерофашизма със специална програма и поднасяне на венци и цветя на Паметника-костница. \r\n***   \r\nОт 20.00 часа в СОК-Камчия ще бъде официално закрито мащабното обучително събитие на БМЧК „Академия за доброволци“.  \r\n***   \r\nОт 13.00 часа до 18.00 часа врачани ще имат възможност да се запишат и да участват в тренировките и демонстрациите на националната кампания „Избери снукъра 2“, заедно с квалифицирани треньори.   \r\n***   \r\nОт 10.00 часа на стадион „Захарни заводи“ ще се проведе среща от първенството на футбол 9 между ФК „Долна Оряховица“-гр. Долна Оряховица и ФК „Янтра 2013“-Габрово.  \r\n***   \r\nОт 10.30 часа в местността Копривките на парк „Родопи“ ще започне официалната част на Деветосептемврийския събор на социалистите от Пловдив и областта „Копривки 2018“.  \r\n*** \r\nВ Пловдивския културен институт известният кубински танцьор, инструктор и хореограф Османи Сегура ще представи интересни уроци по кубински танци. \r\n***   \r\nОт 11.00 часа в големия комплекс за винен и СПА туризъм  „Старосел“ ще бъде дадено началото на гроздобера в селото.  \r\n***   \r\nОт 16.00 часа на ул. „Александровска“ 86 срещу училище „Отец Паисий“ ще бъде представена книгата „Ежедневник #Аз живея“.  \r\n***   \r\nОт 14.00 часа в центъра на с. Клисура ще се проведе протест срещу трагичното състояние на пътищата в общината.  \r\n***   \r\nОт 19.30 часа на Амфитеатъра на Стария център ще бъде пряко излъчен волейболния мач за мъже между България и Финландия.  \r\n***   \r\nОт 11.00 часа в кукления театър ще се играя постановката „Снежанка и седемте джуджета“ по Братя Грим.  \r\n***   \r\nОт 19.00 часа на стадион „Берое“ ще се проведе приятелски сблъсък между известни актьори и професионалния отбор на „Берое“. Кметът на Стара Загора Живко Тодоров ще открие благотворителния мач. \r\n***   \r\nОт 9.30 часа в зала „Спартак“ ще се състои открит турнир по тенис на маса за деца.  \r\n***   \r\nОт 9.30 часа на тенис кортовете „Хасково“ ще се проведе турнир по тенис на корт.  \r\n***   \r\nМежду 10.00 часа и 14.00 часа на пл. „Свобода“ ще се проведе националната инициатива „Стара хартия за нова книга“.  \r\n**   \r\nОт 16.00 часа на стадион „Хасково“ ще се проведе международна игра „Можем заедно“.  \r\n***   \r\nОт 18.00 часа на пл. „Свобода“ ще се проведе концерт на Фолклорен танцов ансамбъл „Хасково“, а в 19.00 часа на Балет „Тангра“. В 20.00 часа ще се проведе флашмоб „Граждани на Европа“.", "date": "2018.09.08", "title": "Предстоящи събития в страната за 9 септември (Агенция „Фокус“)"}
{"url": "http://www.focus-news.net/news/2018/09/08/2564790/haskovo-otbelyazaha-85-godini-basketbol-v-grada.html", "text": "85 години баскетбол в Хасково бяха отбелязани днес, съобщиха от пресцентъра на  Община Хасково . Почетни плакети получиха десетки изявени спортисти, допринесли за развитието на баскетбола в Хасково. Сред тях са двамата почетни граждани на Хасково професор Пюзант Касабян и Пейо Парапанов, известната спортна журналистка Ваня Дерменджиева и много други. Отличията връчиха кметът на Хасково Добри Беливанов и председателят на общинския съвет Таня Захариева.", "date": "2018.09.08", "title": "Хасково: Отбелязаха 85 години баскетбол в града"}
{"url": "http://www.focus-news.net/news/2018/09/08/2564789/stara-zagora-kmetat-na-obshtina-kazanlak-galina-stoyanova-zakri-15-iya-sabor-na-priyatelite-na-rusiya-koyto-se-provede-kray-yazovir-koprinka.html", "text": "Кметът на Община Казанлък и зам.-председател на Национално движение „Русофили“ Галина Стоянова закри 15-ия събор на приятелите на Русия, който се проведе край язовир „Копринка“, предаде кореспондент на  Радио „Фокус“ .  Стоянова приветства присъстващите на събора от името на  казанлъчани. „За 15-и път изпълнихте с много дух и емоция този събор“, каза тя. Стоянова прочете от името на Национално сдружение „Русофили\" апел към обществеността, в който се  изразява дълбока почит и огромна обич към Русия: „Днешната ни среща край язовир „Копринка“ пълни сърцата ни с радост и усилва усещането за общи ценности и за обща съдба на нашите два братски народа. Тази среща укрепва волята ни да съхраним историческата памет, духовните връзки и традиции, които ни свързват от векове, за да ги предадем на децата си и на бъдещите поколения. Тази среща ни дава решимост всеотдайно да се противопоставяме на опитите българо-руското приятелство да бъде подкопано в услуга на интереси - чужди, не на нашите народи“.  \r\nСтоянова цитира желанието на русофили да се борят за многополюсен свят, който уважава достойнството на всеки народ, на всеки човек, да залагат на доброто, на любовта, на взаимното разбирателство, на мира и на сътрудничеството.  \r\nКметът Галина Стоянова каза още, че по инициатива на Национално движение „Русофили“ започва изграждането на международно русофилско движение. „Нека 15-я събор бъде еманацията на духа, на приятелството, на живителната сила, която тук всички разпръскваме в цяла България като единодействие между културата на нашите два братски и приятелски народа“, добави тя. \r\nПо-рано днес участници в събора на язовир „Копринка“ поднесоха венци и цветя на паметника на ген. Скобелев в Казанлък и пред паметника на връх Шипка. \r\nСъстоя се концерт на лауреатите от 5-и Национален фестивал на руската поезия, песни и танци “Пусть всегда будет солнце”. Бяха наградени първенците в детския конкурс за рисунка „Обичам моята Родина”.  \r\nСлавяна ГАЙДАРОВА", "date": "2018.09.08", "title": "Стара Загора: Кметът на Община Казанлък Галина Стоянова закри 15-ия събор на приятелите на Русия, който се проведе край язовир „Копринка“"}
{"url": "http://www.focus-news.net/news/2018/09/08/2564791/nimh-utre-shte-bade-predimno-slanchevo-na-mesta-v-iztochnata-polovina-na-stranata-shte-ima-valezhi-s-gramotevitsi.html", "text": "Утре ще бъде слънчево, но в следобедните часове отново ще има временни увеличения на облачността, по-значителни над източната половина от страната. На места там ще има валежи, в отделни райони и с гръмотевици. Ще духа до умерен северозападен вятър. Максимални температури между 25° и 30°, в София около 25°. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) при Българската академия на науките (БАН) . \r\nНад Черноморието ще бъде слънчево. След обяд облачността ще започне да се увеличава и по-късно през деня и през нощта срещу понеделник на много места ще има валежи. Ще духа до умерен северозападен вятър. Максималните температури ще са между 26° и 29°. Температурата на морската вода е около 26°. Вълнението на морето ще бъде 2-3 бала. \r\nВ планините ще бъде предимно слънчево. В следобедни часове ще има временни увеличения на облачността, но само на отделни места ще превали за кратко. Ще духа умерен до силен северозападен вятър. Максимални температури на 1200 метра около 19°, на 2000 метра – около 11°. \r\nПрез следващите дни времето ще бъде променливо. Повече облачност ще има над източната половина от страната и планините. На места в тези райони са възможни и краткотрайни превалявания. В понеделник и вторник ще продължи да духа до умерен северозападен вятър и дневните температури слабо ще се понижат; преобладаващите максимални ще са между 23° и 28°. В сряда вятърът временно ще отслабне, после ще стане от север-североизток. В Източна България температурите ще се понижат още малко.", "date": "2018.09.08", "title": "НИМХ: Утре ще бъде предимно слънчево, на места в източната половина на страната ще има валежи с гръмотевици"}
{"url": "http://www.focus-news.net/news/2018/09/08/2564779/ria-novosti-aleksandar-vuchich-zayavi-che-e-pristignal-v-kosovo-s-priziv-za-mir.html", "text": "Президентът на Сърбия Александър Вучич заяви в началото на своето двудневно посещение в Косово, че е пристигнал за да говори за мир, стабилност и икономическо развитие, предава   РИА Новости. \r\n„Пристигнах преди всичко, за да говоря за нашата идея – да се поддържат дългосрочни мир, стабилност и да се опитам за бъдещите времена да направя по-добри отношенията между сърби и албанци. В това време пристигнах, за да говоря на всяка спирка за големите инвестиционни планове“, заяви Вучич при пристигането си в Зубин Поток. \r\nСпоред него, в последно време Белград е вложил около два милиона евро в инфраструктурни и други обекти в Косово.   Виктор Турмаков", "date": "2018.09.08", "title": "РИА Новости: Александър Вучич заяви, че е пристигнал в Косово с призив за мир"}
{"url": "http://www.focus-news.net/news/2018/09/08/2564774/nova-makedoniya-hristiyan-mitskovski-zayavi-na-angela-merkel-che-dogovorat-za-imeto-ne-e-priemliv-za-vmro-dpmne.html", "text": "Председателят на основната македонска опозиционна партия ВМРО-ДПМНЕ Християн Мицковски заяви на германския канцлер Ангела Меркел по време на срещата им, че партийните органи следващата седмица ще вземат решение за позицията за референдума, предава  „Нова“. \r\n„Срещата се проведе в изключително приятелска атмосфера между двете сестрински партии, които са част от Европейската народна партия. Разговаряхме за актуалната политическа ситуация в страната, акцентът бе поставен върху референдума, който ще се проведе на 30 септември. На срещата подчертах позициите, които ВМРО-ДПМНЕ имаше през изминалия период, защо не може да приеме този договор и защо не е съгласна със съдържанието на този договор“, заяви Мицковски \r\nТой не пожела да коментира посланието, което канцлерът Меркел му подаде, и заяви, че не е подходящо да се предава лично казаното.  Виктор Турмаков", "date": "2018.09.08", "title": "„Нова“ (Македония): Християн Мицковски заяви на Ангела Меркел, че договорът за името не е приемлив за ВМРО-ДПМНЕ"}
{"url": "http://www.focus-news.net/news/2018/09/08/2564795/predsedatelyat-na-pg-na-gerb-tsvetan-tsvetanov-shte-poseti-sabora-na-velingradskoto-selo-grashevo-na-9-septemvri.html", "text": "Председателят на ПГ на ГЕРБ и зам.-председател на партията Цветан Цветанов ще посети събора на велинградското село Грашево на 9 септември 2018 г. (неделя) от 12.00 часа. Това съобщиха от пресцентъра на  ГЕРБ . Цветан Цветанов ще бъде придружаван от народния представител от ГЕРБ - Велинград  Димитър Гечев, областния координатор на ГЕРБ - Пазарджик Найден Шопов, кмета на община Велинград д-р Костадин Коев и кметове на кметства от община Велинград. Традицията да се провежда общоселско събиране в местността \"Поляните\" датира от 1997 година, но е прекъсната през последните три години и сега се възобновява.", "date": "2018.09.08", "title": "Председателят на ПГ на ГЕРБ Цветан Цветанов ще посети събора на велинградското село Грашево на 9 септември"}
{"url": "http://www.focus-news.net/news/2018/09/08/2564794/fokus-makedoniya-yens-stoltenberg-zayavi-che-dogovorat-za-imeto-na-makedoniya-shte-bade-prilozhen.html", "text": "Генералният секретар на НАТО Йенс Столтенберг заяви в Атина, че споразумението за името на  Македония ще бъде приложен о и гръцкият парламент трябва да го ратифицира, в противен случай ще бъде подкопано доверието към страната, предава македонският   „Фокус“. \r\nТой заяви това, отговаряйки на въпроса какво ще стане,  ако договорът мине в Македония, а не в Гърция, тъй като и позициите и на коалиционния партньор в гръцкото правителство „Независими гърци“, и на основната опозиционна партия „Нова Демокрация“ са, че няма да гласуват за ратификацията на договора, когато достигне до парламента. \r\n„Убеден съм, че ако се проведе  положително гласуване на референдума в Македония и че те ще го изпълнят, защото това беше подчертано на всичките ми политически срещи в Скопие. Естествено, това е демократичен процес в двете страни. НАТО не може да принуди никоя държава да направи нещо, което не иска, но съм уверен, че сделката ще се осъществи в двете страни. Всичко друго би попречило сериозно на доверието към страните“, заяви Столтенберг.  Виктор Турмаков", "date": "2018.09.08", "title": "„Фокус“ (Македония): Йенс Столтенберг заяви, че договорът за името на Македония ще бъде приложен"}
{"url": "http://www.focus-news.net/news/2018/09/08/2564793/veliko-tarnovo-s-informatsionen-den-v-grada-shte-bade-daden-start-na-kandidatstudentskata-kampaniya-za-ranen-priem-v-universitetite-v-chuzhbina.html", "text": "С информационен ден във Велико Търново ще бъде даден старт на кандидатстудентската кампания за ранен прием в университетите в чужбина. Това съобщи за  Радио „Фокус“ – Велико Търново  Мария Димитрова, офис мениджър във фирма за образователни консултации. Срещата ще се проведе на 2 октомври от 10.00 до 18.00 часа в хотел „Меридиан Болярски”. Програмата е съобразена с учебния ден и ще позволи да присъстват ученици от първа и втора смяна на местните училища. Мария Димитрова отбеляза, че кандидат-студентите и техните родители ще имат възможност да научат повече за спецификите при кандидатстването, необходимите документи и финансирането за различните университети. Ще се проведе и безплатен семинар за написване на мотивационно писмо, което по думите на Мария Димитрова е един много важен елемент при кандидатстване в западни университети. \r\nНадежда КРЪСТЕВА", "date": "2018.09.08", "title": "Велико Търново: С информационен ден в града ще бъде даден старт на кандидатстудентската кампания за ранен прием в университетите в чужбина"}
{"url": "http://www.focus-news.net/news/2018/09/08/2564792/washington-examiner-donald-tramp-zayavi-che-skoro-shte-udvoi-mitata-varhu-kitayskite-stoki.html", "text": "Президентът на САЩ Доналд Тръмп заяви, че ще въведе срещу Китай нови мита на сумата от 267 милиарда долара. Според него отношенията с Пекин са значително по-голямо предизвикателство, отколкото тези с Москва, пише   Washington Examiner. \r\nПрезидентът заяви, че в момента оформя търговската политика на САЩ по редица фронтове от Канада и Мексико наблизо, до Китай, Южна Корея и Япония зад океана. Той посочи, че Япония отказва да работи с администрацията на неговия предшественик Барак Обама, но сега работи с него за търговско споразумение. Президентът допълни, че в момента се обсъжда и ново търговско споразумение с Южна Корея.  \r\n„Никой не е направил това което съм направил. Ние обложихме 50 милиарда от китайския внос. После допълних още 200 милиарда.  И ако наредя, ще се въведат 267 милиарда. Това напълно ще промени уравненията в търговията с Китай“, допълни Тръмп.  Виктор Турмаков", "date": "2018.09.08", "title": "Washington Examiner: Доналд Тръмп заяви, че скоро ще удвои митата върху китайските стоки"}
{"url": "http://www.focus-news.net/news/2018/09/08/2564798/plovdiv-dve-postanovki-sa-chast-ot-programata-na-sedmitsata-na-blagotvoritelnostta.html", "text": "Две постановки са част от програмата на Седмицата на благотворителността, съобщиха за  Радио „Фокус“-Пловдив  от Община Пловдив. Това са „Пинокио“ и  „Магьосникът от Оз“ и ще се представят на 12 и 13 септември.  Програмата се организира за шеста поредна година от Община Пловдив. Тази година каузата на мероприятието е за изграждане на Младежка зона за активно гражданство. Кукленият спектакъл „Пинокио“ ще се играе на 12 септември от 18:30 ч., в Дом на културата „Борис Христов“. Детският спектакъл „Магьосникът от Оз“ ще се играе на 13 септември от 18:30 ч., в Дом на културата „Борис Христов“. \r\nМария РУСЕВА", "date": "2018.09.08", "title": "Пловдив: Две постановки са част от програмата на Седмицата на благотворителността"}
{"url": "http://www.focus-news.net/news/2018/09/08/2564797/regnum-kim-chen-un-shte-pristigne-v-rusiya.html", "text": "Председателят на Съвета на Руската федерация Валентина Матвиенко съобщи, че лидерът на Северна Корея Ким Чен-ун ще пристигне в Русия, предава   Regnum. \r\nТя заяви това след срещата си с Ким Чен-ун в Пхенян по случай 70 години от създаването на Северна Корея. Тя допълни, че президентът на Русия Владимир Путин е предал през нея писмо до севернокорейския лидер.   Виктор Турмаков", "date": "2018.09.08", "title": "Regnum: Ким Чен-ун ще пристигне в Русия"}
{"url": "http://www.focus-news.net/news/2018/09/08/2564787/api-uchastakat-ot-pat-ii-16-svoge-sofiya-e-s-nov-asfalt-i-markirovka.html", "text": "Участъкът от път II-16 Своге - София е с подменен износващ асфалтов пласт и с шумяща маркировка за повишаване безопасността на движение. Обновена е отсечката от водостока, преди пътния инцидент, до моста над река Лесковдолска. Това съобщиха от пресцентъра на  Агенция \"Пътна инфраструктура\" . \r\nПрез следващата седмица започва одит по пътната безопасност и преглед на цялостното състояние на близо 82-километров участък на второкласния път през Искърското дефиле от лицензирани външни одитори по пътна безопасност. Въз основа на техните заключения ще бъдат взети решения какви допълнителни ремонтни дейности трябва да бъдат предприети и мероприятия, свързани с повишаване безопасността на движение, включително и с поставянето на допълнителни ограничителни системи и пътни знаци. Според Правилника за прилагане на Закона за пътищата - чл. 48, т. 1, „б“, в урбанизираните територии за населените места до 100 000 души, каквато е и община Своге, Агенция „Пътна инфраструктура“ отговаря за поддържането на платното за движение - т. е. от бордюр до бордюр. Отговорност на конкретната община са тротоарите, подземните съоръжения, велосипедните алеи, паркингите, пешеходните подлези, осветлението и крайпътното озеленяване извън платното за движение на републиканските пътища в границите на населените места.", "date": "2018.09.08", "title": "АПИ: Участъкът от път II-16 Своге - София е с нов асфалт и маркировка"}
{"url": "http://www.focus-news.net/news/2018/09/08/2564796/blagoevgrad-s-shestvie-i-ritual-po-polagane-na-ventsi-pred-pametnika-na-zaginalite-za-osvobozhdenieto-na-simitli-prodalzhavat-tarzhestvata-po-povod-praznika-na-grada.html", "text": "С шествие и ритуал по полагане на венци пред паметника на загиналите за освобождението на Симитли продължават тържествата по повод празника на града, който традиционно се отбелязва на 8 септември – Рождество Богородично, предаде репортер на  Радио „Фокус“ – Пирин . Точно в 18.30 часа по централните улици преминаха стотици жители и гости на Симитли с шествие, водено от мажоретните състави на града. В тържествената обиколка на Симитли се включиха кметът Апостол Апостолов, областният координатор на ПП ГЕРБ и народен представител Даниела Савеклиева и депутатът Стефан Апостолов, председателят на Общински съвет – Симитли Владимир Христов, зам.-кметовете на общината, кметове на малките населени места, жители и гости на Симитли. Всички заедно преминаха през града, за да стигнат до паметника на падналите за Освобождението на Симитли, където поднесоха цветя и венци, прекланяйки глава пред подвига на българските герои, които са се борили и загинали в името на Отечеството. В края на официалната част бе поставено и началото на богата музикална програма, която тази година ще се проведе на стадион „Септември”, тъй като се извършва мащабен ремонт на площада в града. Участие в музикалната програма ще вземат Ансамбъл „Веселие” с ръководител Любомир Марянски; Танцов състав към Народно читалище „Св.Климент Охридски-1922” с ръководител Кирил Бельов; Детска певческа група към Народно читалище „Св.Климент Охридски-1922” с ръководител Ели Боянска; Мажоретен състав към Народно читалище „Св.Климент Охридски-1922” с ръководител Калина Марянска; Дискобалет към Народно читалище „Св.Климент Охридски-1922” с ръководител Калина Марянска; Мажоретен състав към СУ „Св.св.Кирил и Методий” с ръководител Мария Дюлгерска; Мъжка фолклорна група „Изворите” към Народно читалище „Св.Климент Охридски-1922” и Мъжка певческа група „Веселие”. Следващи в програмата са Иван Дяков и фолклорната певица Снежина Андреева. Поп изпълнителката Тита пък ще зарадва любителите на съвременната музика в Симитли, а поп-фолк изпълнителката Джена ще огласи стадиона в Симитли с любимите песни на стотици. \r\nЛивия НИНОВА", "date": "2018.09.08", "title": "Благоевград: С шествие и ритуал по полагане на венци пред паметника на загиналите за освобождението на Симитли продължават тържествата по повод празника на града"}
{"url": "http://www.focus-news.net/news/2018/09/08/2564801/varna-15-filma-shte-badat-predstaveni-po-vreme-na-esennata-akademiya-na-mezhdunarodniya-festival-na-chervenokrastkite-i-zdravni-filmi-ot-4-do-7-oktomvri.html", "text": "15 филма ще бъдат представени по време на Есенната академия на Международния фестивал на червенокръстките и здравни филми, която ще се проведе във Варна от 4 до 7 октомври. Това съобщиха за  Радио „Фокус“ – Варна  от БЧК – Варна. Есенната академия е част от Международния фестивал на червенокръстките и здравни филми, който беше възстановен след 23-годишно прекъсване и се провежда на всеки две години. Общото мото на форума отново е „Агресия – хуманност – кино“. Негови организатори са Български червен кръст и Медицински университет – Варна, като и тази година академията ще се проведе в Санаторно-оздравителния комплекс „Камчия“ край Варна. Традиционно програмата на Есенната академия обхваща три основни модула – дискусионен, обучителен и прожекции на документални, късометражни и премиерни игрални филми. В рамките на академията са планувани множество лекции, дискусии, както и работни срещи с водещи лектори. Есенната академия на Международния фестивал на червенокръстките и здравни филми ще бъде открита от вицепрезидента Илияна Йотова. \r\nМарияна ВАЛЕНТИНОВА", "date": "2018.09.08", "title": "Варна: 15 филма ще бъдат представени по време на Есенната академия на Международния фестивал на червенокръстките и здравни филми от 4 до 7 октомври"}
{"url": "http://www.focus-news.net/news/2018/09/08/2564799/haskovo-1-000-parcheta-torta-byaha-razdadeni-na-detsata-v-grada.html", "text": "1 000 парчета торта бяха раздадени на децата в Хасково. Това съобщиха от пресцентъра на  Общината . Сладкото изкушение е подарък от Oбщина Хасково към най-малките жители на града. Почерпката бе, след като малчуганите изгледаха куклената постановка \"Пеперудена магия\" на театър „Дани и Деси“. Тортата е произведена от хасковска фирма, а в ролята на сервитьори бяха учениците от Професионалната гимназия по туризъм\" Александър Паскалев\". Сцената на площада пък се превърна в импровизирана детска дискотека. Малките танцуваха под звуците на любими детски песни.", "date": "2018.09.08", "title": "Хасково: 1 000 парчета торта бяха раздадени на децата в града"}
{"url": "http://www.focus-news.net/news/2018/09/08/2564800/predstoyashti-mezhdunarodni-sabitiya-za-9-septemvri-agentsiya-fokus.html", "text": "В Швеция ще се проведат парламентарни избори. \r\n***  В Москва ще се проведат кметски избори. Опозиционерът Алексей Навални заплашва с протести. \r\n***  Новият президент на Пакистан Ариф Алви встъпва в длъжност. \r\n***  Северна Корея отбелязва 70 години от основаването си. \r\n***", "date": "2018.09.08", "title": "Предстоящи международни събития за 9 септември (Агенция \"Фокус\")"}
{"url": "http://www.focus-news.net/news/2018/09/08/2564805/plovdiv-iztsyalo-vazstanovena-e-sportnata-ploshtadka-na-ul-gusla-v-grada.html", "text": "Изцяло възстановена е спортната площадка на ул. „Гусла“ в Пловдив. Това каза за  Радио „Фокус“ – Пловдив  Димитър Колев, кмет на район „Западен“ в града. По думите му площадката е възстановена чрез съвместните усилия на районната администрация и ОП „Чистота“. „Площадката тук имаше сериозна нужда от реконструкция. Хората от квартала дори организираха подписка, която бе подкрепена от над 60 души. Благодаря на ОП „Чистота“ и в частност на директора на предприятието Иван Стоянов за съдействието, което ни оказаха, за да има къде децата отново спокойно да играят“, заяви Димитър Колев. Той посочи, че вратите на игрището са с изцяло нови мрежи, възстановена е изцяло и оградата, като е оборудвана и със нови входни врати. Ремонтът на площадката е част от цялостната концепция за обособяване на места за отдих и спорт в тази част на район „Западен“. След като беше съборена старата сграда на детска градина „Мир“, теренът вече се разчиства от служители на ОП „Градини и паркове“, като на негово място ще бъде изграден нов парк. Предвижда се той бъде оборудван с изцяло нови алеи, пейки, фитнес на открито и детска площадка. \r\nТони МИХАЙЛОВ", "date": "2018.09.08", "title": "Пловдив: Изцяло възстановена е спортната площадка на ул. „Гусла“ в града"}
{"url": "http://www.focus-news.net/news/2018/09/08/2564803/ivaylo-slavov-broker-prodalzhava-tendentsiyata-na-stabilnost-i-razvitie-na-pazara-na-nedvizhimi-imoti-vav-veliko-tarnovo.html", "text": "Продължава тенденцията на стабилност и развитие на пазара на недвижими имоти във Велико Търново. Това коментира за  Радио „Фокус“ – Велико Търново  Ивайло Славов, брокер на недвижими имоти. По думите му се наблюдава едно забавяне в ръста на цените, но позитивните процеси и устойчивостта в тази сфера не са в застой. „Сега особено има период на голяма активност, немалко от българите, които пребивават в чужбина се връщат по родните си места, сега приключва и периодът на почивките, хората като че ли имат повече време и са по-активни на пазара на недвижимите имоти“, обясни Ивайло Славов. \r\nМария НЕДЕВА", "date": "2018.09.08", "title": "Ивайло Славов, брокер: Продължава тенденцията на стабилност и развитие на пазара на недвижими имоти във Велико Търново"}
{"url": "http://www.focus-news.net/news/2018/09/08/2564804/the-new-york-times-mayk-pompeo-poluchi-pismo-ot-severna-koreya.html", "text": "Държавният секретар на САЩ Майк Помпео съобщи, че е получил писмото, което президентът Доналд Тръмп съобщи, че е очаквал от севернокорейския лидер Ким Чен-ун, пише   The New York Times. \r\nСлужител от държавния департамент потвърди, че Помпео е получил писмото. Все още не е ясно дали е доставено до Тръмп. Служителят заяви, че няма правомощия публично да коментира чувствителните дипломатически въпроси между Пхенян и Вашингтон и затова говори при условие за запазена анонимност. \r\nПо-рано Тръмп заяви, че скорошното изказване на Ким Чен-ун, че иска да извърши пълно ядрено разоръжаване на полуострова е „много позитивно“.  Виктор Турмаков", "date": "2018.09.08", "title": "The New York Times: Майк Помпео получи писмо от Северна Корея"}
{"url": "http://www.focus-news.net/news/2018/09/08/2564806/mitko-haydukov-kmet-na-pazardzhishkoto-selo-ognyanovo-asfaltirali-sme-tri-ot-glavnite-ulitsi-prez-letniya-sezon.html", "text": "В село Огняново, община Пазарджик, са асфалтирани три от главните улици през летния сезон, каза за  Радио „Фокус“-Пазарджик  Митко Хайдуков, кмет на населеното място. Той добави, че усилено тече ремонтът и на църквата „Успение Богородично“. Подновена е камбанарията и е облагороден дворът с цветя пред църквата, наредена е и мозайка по пътечката, водеща до светата обител. По думите му покривът на читалището също е имал нужда от ремонт и в момента и там се извършват ремонтни дейности. Здравната служба в селото също е ремонтирана, като са измазани стените и е подновена тоалетната. „Пътната маркировка пред училището и пред детската градина е подновена за първият учебен ден, а покривът на училището е напълно ремонтиран“, каза Хайдуков. \r\nРадослава МУРДЖЕВА", "date": "2018.09.08", "title": "Митко Хайдуков, кмет на пазарджишкото село Огняново: Асфалтирали сме три от главните улици през летния сезон"}
{"url": "http://www.focus-news.net/news/2018/09/08/2564810/tass-kim-chen-un-e-potvardil-che-e-gotov-da-poseti-rusiya.html", "text": "Лидерът на Северна Корея Ким Чен-ун е получил писмо от президента на Русия Владимир Путин и е потвърдил своята готовност да направи официална визита в Русия, заяви в събота председателя на горната камара на руския парламент Валентина Матвиенко след срещата си със севернокорейския лидер, предава  ТАСС . \r\n„Изпълних задачата от Владимир Владимирович Путин и предадох неговото послание. В отговор той (Ким Чен-ун) заяви, че потвърждава готовността и желанието си да посети Руската Федерация“, заяви Матвиенко. По думите ѝ севернокорейският лидер не желае да отлага този въпрос и „сега ще бъдат уточнени времето и мястото на визитата през дипломатическите канали“. \r\nМатвиенко добави, че Ким Чен-ун желае да обсъди с Владимир Путин стратегията и перспективата на сътрудничеството между двете страни, както и „редица важни въпроси от международния дневен ред“. Председателя на горната камара посочи увереността на Ким Чен-ун в това, че Русия „играе крайно важна роля в политическото и дипломатическо урегулиране“ на ситуацията на Корейския полуостров.  Йонислав Дочев", "date": "2018.09.08", "title": "ТАСС: Ким Чен-ун е потвърдил, че е готов да посети Русия"}
{"url": "http://www.focus-news.net/news/2018/09/08/2564808/veliko-tarnovo-bezplatni-urotsi-i-partita-sas-svetovno-izvestni-tantsyori-vklyuchva-programata-na-latino-festivala-un-beso-fiesta.html", "text": "Безплатни уроци и партита със световно известни танцьори очакват търновската публика в рамките на латино фестивала Un beso фиеста. Това съобщи за  Радио „Фокус“- Велико Търново  Дарина Георгиева, една от организаторките и салса учител. Международното участие през настоящата година ще е в рамките на два дни – петък и събота (14 и 15 септември). Първи пред търновската публика ще се представи румънеца Джордж Дайс, който идва за пръв път във Велико Търново. „Освен музикант, той е и много изявен танцьор, така че със сигурност ще бъде интересно за всички“, поясни Дарина Георгиева. Неговото участие започва с концерт в петък и продължава с уроци в събота. Тогава в Търново ще пристигнат и шампионите по бачата на Румъния, които заедно със свои български колеги, ще преподават безплатни уроци. \r\nЛуиза ТРАНЧЕВА", "date": "2018.09.08", "title": "Велико Търново: Безплатни уроци и партита със световно известни танцьори включва програмата на латино фестивала Un beso фиеста"}
{"url": "http://www.focus-news.net/news/2018/09/08/2564807/ria-novosti-teroristite-ot-dzhebhat-an-nusra-sa-obstrelvali-grad-maharda-v-siriya.html", "text": "Според данните на ръководителя на руския Център за примирието на враждуващите страни в Сирия генерал-лейтенант Владимир Савченко терористите от „Джебхат ан Нусра“ са обстрелвали град Махарда в сирийската провинция Хама, убивайки девет души и ранявайки 30, предава   РИА Новости. \r\n„При обстрел на град Махарда в провинция Хама терористите от „Джебхат ан Нусра“ изстреляха 10 снаряда от реактивни системи за залпов огън, загинаха девет души, сред които три деца. Загинаха повече от 30 души“, заяви Савченко. \r\nТой допълни, че в течение на последното денонощие незаконните въоръжени формирования в Сирия са извършили 19 обстрела общо.  Виктор Турмаков", "date": "2018.09.08", "title": "РИА Новости: Терористите от „Джебхат ан Нусра“ са обстрелвали град Махарда в Сирия"}
{"url": "http://www.focus-news.net/news/2018/09/08/2564802/daily-sabah-turskoto-pravitelstvo-smyata-che-vazmozhnoto-nastaplenie-sreshtu-idlib-bi-podkopalo-mirniya-protses-v-siriya.html", "text": "Турският президент Реджеп Тайип Ердоган осъжда евентуална военна офанзива в северозападната провинция Идлиб  в Сирия и смята , че тя „няма да донесе нищо освен смърт и унищожение“, пише   Daily Sabah. \r\nПрессекретарят на турското президентство Ибрахим Калън заяви, че евентуална атака „ще подкопае всички политически усилия за Сирия в рамките както на процесите в Женева, така и в Астана\". Според него сирийската война продължава да създава „хаос, човешка драма и политически сътресения\" в седмата си година“. \r\n\"Без стабилно и устойчиво политическо решение, продължаващата политическа и военна борба само ще изостри настоящите кризи. Последните събития в и около Идлиб вероятно ще влошат нещата“, убеден е той \r\nИзказването на Калън е отправено ден след като турският президент Реджеп Тайип Ердоган обсъди с руските и иранските си колеги в Техеран съвместните усилия в рамките на мирния процес в Астана и политическите усилия за намиране на трайно решение на сирийския конфликт.  Виктор Турмаков", "date": "2018.09.08", "title": "Daily Sabah: Турското правителство смята, че възможното настъпление срещу Идлиб би  подкопало мирния процес в Сирия"}
{"url": "http://www.focus-news.net/news/2018/09/08/2564811/inzh-toni-kolev-darzhavno-gorsko-stopanstvo-kyustendil-1330-metra-protivopozharni-proseki-sa-pochisteni-na-teritoriyata-na-stopanstvoto.html", "text": "1330 метра противопожарни просеки са почистени на територията на Държавно горско стопанство „Кюстендил”. Това каза пред  Радио „Фокус” – Кюстендил  инж. Тони Колев, директор на горското стопанство. По думите му съгласно лесоустройствения проект са направени 1000 метра нови лесо-културни прегради. Поставени са 30 табели с противопожарно съдържание. Освен това е проведена процедура за дооборудване на противопожарните депа. „Старшите лесничеи и горските надзиратели извършват инструктаж на хората в горските територии, за спазване на противопожарните разпоредби от страна на приходящите и работещите хора в горите”, каза Тони Колев. По думите му периодично в медиите се излъчват съобщения относно защитата на горите от пожари. Тази дейност ще продължи до края на противопожарния сезон. На този етап няма сериозни пожари, възникнали на територията на Държавно горско стопанство „Кюстендил”. \r\nВенцеслав ИЛЧЕВ", "date": "2018.09.08", "title": "Инж. Тони Колев, Държавно горско стопанство „Кюстендил”: 1330 метра противопожарни просеки са почистени на територията на стопанството"}
{"url": "http://www.focus-news.net/news/2018/09/08/2564827/plovdiv-zatvaryat-chast-ot-bul-shesti-septemvri-za-remont-8-gradski-avtobusa-shte-sa-s-novi-marshruti.html", "text": "Поради строително-монтажни работи северното платно на бул. „Шести септември” между кръстовищата с бул. „Източен“ и ул. „Никола Войводов“ се затваря за движение от 10 септември до 30 октомври. Това съобщиха от  ОП „Организация и контрол на транспорта“ . Маршрутът на автобусни линии №6, 10, 21, 22, 25, 26, 66 и 116 от вътрешноградския транспорт се променя, както следва: \r\nЛиния №6 /кв. „Изгрев”- кв. „Прослав”/: бул. ”Шести септември”- спирка № 165 – завод „Чайка”, спирка №166 – „Нордикс” – надясно по бул. “Източен“, наляво по бул. “Марица-юг“ – временна спирка №1 – срещу пощенската станция, непосредствено до магазин „Била1“, временна спирка №2 – срещу Родопския пансион, наляво по ул. “Никола Войводов“, надясно по бул. “Шести септември“ – спирка №140 – бул. „Шести септември” №193, и по маршрута, утвърден с общинската транспортна схема. \r\nВ обратна посока маршрутът остава непроменен. \r\nЛиния №10 /ЖР „Тракия“ – кв. „Христо Смирненски”/: бул. „Източен”- спирка №292 – бул. „Източен” 2, направо по бул. „Източен“ – спирка №137 – автосервиз „Румекс”, спирка №353 – бизнес център „Микрон”, наляво по бул. „Марица-юг” – временна спирка №1 – срещу пощенската станция, непосредствено до магазин „Била1“, временна спирка №2 – срещу Родопския пансион, наляво по ул. „Никола Войводов“, надясно по бул. „Шести септември“ – спирка №140 – бул. „Шести септември” №193, и по маршрута, утвърден с общинската транспортна схема. \r\nВ обратна посока маршрутът остава непроменен. \r\nЛиния №21 /ЖР „Тракия“ – ТК „Марица“/: бул. „Княгиня Мария Луиза“ – спирка №136 – Траурен парк „Централен” 2, надясно по бул. “Източен“, спирка N:137 – автосервиз „Румекс”, спирка №353 – бизнес център ”Микрон”, наляво по бул. “Марица-юг“ – временна спирка №1 – срещу пощенската станция, непосредствено до магазин „Била1“, временна спирка №2 – срещу Родопския пансион, наляво по ул. “Никола Войводов“, надясно по бул. “Шести септември“ – спирка №140 – бул. „Шести септември” №193, и по маршрута, утвърден с общинската транспортна схема. \r\nВ обратна посока маршрутът остава непроменен. \r\nЛиния №22 /ул. ”Младежка” – Пречиствателна станция/: бул. ”Шести септември”- спирка №165 – завод „Чайка”, спирка №166 – „Нордикс”, надясно по бул. “Източен“, наляво по бул. “Марица-юг“ – временна спирка №1 – срещу пощенската станция, непосредствено до магазин „Била1“, временна спирка №2 – срещу Родопския пансион, наляво по ул. “Никола Войводов“, надясно по бул.“Шести септември“ – спирка №140 – бул. „Шести септември” №193, и по маршрута, утвърден с общинската транспортна схема. \r\nВ обратна посока маршрутът остава непроменен. \r\nЛиния №25 /ЖР „Тракия“ – АПК „Тракия“/: бул. „Княгиня Мария Луиза“ – спирка №136 – Траурен парк „Централен”2, надясно по бул. „Източен“, спирка N:137 – автосервиз „Румекс”, спирка №353 – бизнес център ”Микрон”, наляво по бул. „Марица.-юг“ – временна спирка №1 – срещу пощенската станция, непосредствено до магазин „Била1“, временна спирка №2 – срещу Родопския пансион, наляво по ул. „Никола Войводов“, надясно по бул. „Шести септември“ – спирка №140 – бул. „Шести септември” №193, и по маршрута, утвърден с общинската транспортна схема. \r\nВ обратна посока маршрутът остава непроменен. \r\nЛиния №26 /кв. „Изгрев“ – кв. „Христо Смирненски“/: бул. ”Шести септември”- спирка № 165 – завод „Чайка”, спирка №166 – „Нордикс”, надясно по бул. „Източен“, наляво по бул. „Марица-юг“ – временна спирка №1 – срещу пощенската станция, непосредствено до магазин „Била1“, временна спирка №2 – срещу Родопския пансион, наляво по ул. „Никола Войводов“, надясно по бул. „Шести септември“ – спирка №140 – бул. „Шести септември” №193, и по маршрута, утвърден с общинската транспортна схема. \r\nВ обратна посока маршрутът остава непроменен. \r\nЛиния №66 /ЖР „Тракия”- кв. „Прослав”/: бул. “Княгиня Мария Луиза“ – спирка №136 – Траурен парк „Централен”2, надясно по бул. “Източен“, спирка №137 – автосервиз ”Румекс”, спирка №353 – бизнес център ”Микрон”, наляво по бул.“Марица-юг“ – временна спирка №1 – срещу пощенската станция, непосредствено до магазин „Била1“, временна спирка №2 – срещу Родопския пансион, наляво по ул. “Никола Войводов“, надясно по бул. “Шести септември“ – спирка №140 – бул. „Шести септември” №193, и по маршрута, утвърден с общинската транспортна схема. \r\nВ обратна посока маршрутът остава непроменен. \r\nЛиния №116 /Митницата – кв. „Изгрев“/: бул. „Шести септември“ – спирка №166 – „Нордикс”, надясно по бул. „Източен“, наляво по бул. „Марица-юг,“ временна спирка №1 – срещу пощенската станция, непосредствено до магазин „Била1“, временна спирка №2 – срещу Родопския пансион, наляво по ул. „Никола Войводов“, надясно по бул. “Шести септември“ – спирка №140 – бул. „Шести септември” №193, и по маршрута, утвърден с общинската транспортна схема. \r\nВ обратна посока маршрутът остава непроменен.", "date": "2018.09.08", "title": "Пловдив: Затварят част от бул. „Шести септември“ за ремонт, 8 градски автобуса ще са с нови маршрути"}
{"url": "http://www.focus-news.net/news/2018/09/08/2564828/uchebnata-godina-shte-zapochne-normalno-v-tsyalata-strana-vapreki-prodalzhavashtite-remonti-v-uchilishtni-sgradi-obzor.html", "text": "Учебната година ще започне нормално в цялата страна, въпреки продължаващите ремонти в училищни сгради. Това съобщи в Русе министърът на образованието и науката Красимир Вълчев. Той посочи, че няма как в рамките на една ваканция от 3 месеца да се направят всички ремонтни дейности. „За съжаление, те водят до временни неудобства – и вкъщи да правим ремонт, пак ще има временни неудобства. Най-проблемният случай е в Кърджали, защото там се ремонтира 60% от базата, в която учат учениците. Но навсякъде децата ще започнат учебната година нормално“, обясни Вълчев. \r\nМинистърът посочи, че в момента се диференцира срокът за преминаване на всички училища в България в едносменен режим. По думите му най-голям ще бъде срокът в големите общини – 10 години в София, около 9 години във Варна и т.н. „Това включва и дострояване на училища, и намаляване на приема на ученици“, обясни образователният министър. По думите му приемът на ученици няма да бъде намален в математическите гимназии, като политиката за увеличаването му ще продължи и в техническите и професионалните гимназии. \r\nВълчев обясни, че МОН ще финансира от догодина дейности по интереси, свързани с математически, технически и природни науки, както и обучения по компютърно моделиране още от първи клас. „Днешните деца ще са на пазара на труда през 2060 година, когато все повече професии ще изискват дигитални умения. Затова трябва още от първи клас да се свърже креативността с уменията за програмиране и да бъдат подготвени дигитални създатели. През следващата година при изготвяне на държавния план-прием ще се акцентира на паралелки с изучаване на математика, технически науки и професии“, коментира Вълчев. По думите му професионалното образование и дуалното обучение са важни, за да се осигурят специалисти за местната икономика. \r\nMинистър Вълчев апелира през новата учебна година родителите да изпращат децата си в градина и на училище с доверие в учителя. \"Трябва да възпитаме децата си да уважават учителя\", каза министърът. Той препоръча на преподавателите да положат максимални усилия за взаимодействие с родителите. Според министъра въвеждането на електронни дневници ще помогне да се изгради доверие между родители и учители. Очаква се около 1000 училища да въведат електронни дневници. „Училището трябва да възпитава и в толерантност, когато учи децата на правилата на движение по пътищата“, каза Вълчев по повод увеличението на часовете по пътна безопасност от тази година.", "date": "2018.09.08", "title": "Учебната година ще започне нормално в цялата страна, въпреки продължаващите ремонти в училищни сгради (ОБЗОР)"}
{"url": "http://www.focus-news.net/news/2018/09/08/2564809/pravoslavnite-hristiyani-otbelyazaha-praznika-malka-bogoroditsa-obzor.html", "text": "Православните християни отбелязаха празника Малка Богородица - Рождеството на Пресвета Богородица, който се чества на 8 септември и е един от трите големи празника в източноправославния календар, посветени на Дева Мария. По този повод във всички епархии на Българската православна църква беше отслужена божествена света литургия. Неврокопският митрополит Серафим отслужи света литургия в Роженския манастир, а белоградчишкият епископ Поликарп - в храм \"Рождество Богородично\" в софийския квартал \"Лагера\". Празнични литургии бяха отслужени и в Пазарджик, Велико Търново, Благоевград, Варна и други градове на страната, където има храмове, които носят името на Света Богородица. \r\nВ интервю за Агенция „Фокус“ богословът доц. Костадин Нушев обясни, че Рождество Богородично е първият важен празник след началото на църковната година. „Това е празник, който възвеличава ролята на Света Богородица като пазителка на християните“, допълни още доц. Нушев. Той поясни, че специалното ѝ място в православната църква е свързано с това, че тя се е удостоила да стане майка на Божия син, който става човек заради хората и тяхното спасение. Богословът разказа, че Света Богородица се е родила в семейството на праведните Йоаким и Анна. „Това са нейните родители, които църквата отбелязва на следващия ден след Рождество Богородично. Те са били праведни юдеи, от Давидовото коляно, които са се удостоили с Божието благословение да станат родители на Света Дева Мария. Те дълго време не са имали свои деца, затова в една продължителна и гореща молитва към Бога са изпросили раждането на своето дете“, каза той. Доц. Нушев допълни, че именно за това се приема, че и самото зачеване и раждане на Света Богородица също е едно чудо и е извършено по силата на специално Божие благословение. \r\nЗа Радио „Фокус“ – Пирин Аделина Стефанова, църковен уредник в храм „Въведение Богородично“ – Благоевград, обясни, че празникът Рождество Богородично е обявен от народа като женски. По думите на Стефанова на този ден жените правят курабии, гевречета и други дребни хапки, които раздават на осиротели деца. „Подаряват им дрешки, парички, защото Дева Мария живяла без родители и изпитала скръбта. Невеста, която все още не е станала майка, казват че се води в църква или манастир с името на Дева Мария, като се прави курбан за здраве за по-скорошно зачеване. Друга млада булка се води на целебен извор, който според легендата лекува безплодие. Преспива се до извора, пие се от него, очите се мият, а стомна се пълни с вода и се пие докато се усети бременността. Когато се влезе в Божий храм, трябва да се запали свещ, да се целуне иконата, да се остави дар и да се помоли за рожба“, каза още тя. \r\nНа този ден празнуват всички, които носят името Мария и неговите производни: Мара, Марена, Маренка, Маретка, Мари, Мариела, Мариета, Марийка, Марика, Марила, Марилка, Мариола, Мариона, Марионела, Мариора, Марита, Марица, Маричка, Маришка, Мариям, Марула, Маруся, Маруца, Маруша, Марче, Маря, Маряна, Маша, Машка, Мери, Мика, Мима, Мими, Мица, Мича, Миче, Мичка, Мария - Ана, Мария - Анка, Мария - Антоанета, Мария - Магдалена, Мария - Мара, Мария – Маргарита, Мариел - Мариан, Марий, Марио, Мариус.", "date": "2018.09.08", "title": "Православните християни отбелязаха празника Малка Богородица (ОБЗОР)"}
{"url": "http://www.focus-news.net/news/2018/09/08/2564833/veliko-tarnovo-blagotvoritelen-bazar-za-knigi-i-fotografii-shte-se-provede-v-grada-na-16-septemvri.html", "text": "Благотворителен базар за книги и фотографии ще се проведе във Велико Търново. Събитието ще се проведе на 16 септември от 16.00 до 20.00 часа, в пространството около Художествена галерия „Борис Денев“. Събраните средства ще са в подкрепа на 26-годишния Йордан Петров от Павликени. Това съобщиха за  Радио „Фокус“ – Велико Търново  организаторите. Всеки, който би искал да се включи в инициативата, има възможност да посети базара като закупи книга или фотография на минимална стойност от 5 лева. Тези, които имат ненужни или вече прочетени книги, може да ги донесат в деня на базара, няколко часа преди мероприятието, за да бъдат включени и те. \r\n26-годишният Йордан Петров успя преди година да пребори коварно заболяване, но за съжаление, болестта се завръща и семейството е поставено пред непосилната задача да събере 82 000 евро за лечение от химиотерапии и имунотерапия. Те ще трябва да бъдат последвани от алогенна трансплантация, цената на която е 120 000 долара. \r\nНадежда КРЪСТЕВА", "date": "2018.09.08", "title": "Велико Търново: Благотворителен базар за книги и фотографии ще се проведе в града на 16 септември"}
{"url": "http://www.focus-news.net/news/2018/09/08/2564829/galya-kirkova-ruo-burgas-predprieti-sa-stapki-ot-ministerstvoto-po-otnoshenie-na-tezhkite-ranitsi-na-detsata.html", "text": "Предприети са стъпки от министерството по отношение на тежките раници на децата. Това каза за  Радио „Фокус“ – Бургас  Галя Киркова, старши експерт за обучение начален етап към Регионално управление на образованието – Бургас. По думите ѝ вече има национална програма за ученически шкафчета, в които децата да могат да съхраняват учебниците и всички нужни принадлежности за занятията, като това значително ще направи раниците им по-леки. „Немалка част от училищата са си закупили ученически шкафчета преди да излезе тази програма. А тези учебни заведения, които не са оборудвани с шкафчета, могат да кандидатстват по програмата“, добави още Киркова. \r\nМария КУРТЕВА", "date": "2018.09.08", "title": "Галя Киркова, РУО - Бургас: Предприети са стъпки от министерството по отношение на тежките раници на децата"}
{"url": "http://www.focus-news.net/news/2018/09/08/2564835/mkd-makedoniya-protivnitsite-na-referenduma-v-makedoniya-s-protest-chestit-rozhden-den-makedoniyo-boykotiram-za-da-ne-e-posleden.html", "text": "По повод деня на независимостта на Македония, в Скопие движението „Бойкотирам“ организира народен празник с надслов – „Честит рожден ден, Македонийо – Бойкотирам, за да не е последен“, който е започнал в 17:00 часа местно време в „Школка“ в Градския парк, след което е продължил пред македонския парламент и портата „Македония“, предава скопското електронно издание  „МКД“ . \r\nПредставители на граждански сдружения са се обърнали към депутатите в парламента, правителството и международната общност и са поискали оставката на депутатите и правителството в срок от 48 часа. В противен случай те са заплашили с радикализиране на протестите, т.е. блокиране на пътища и гражданско неподчинение. \r\nПослания против референдума ще отправят Джейсън Мико, сенатор в американския Сенат от македонски произход, Ефтим Клетников, председател на „Македонски манифест“ и председателят на Светския македонски конгрес Тодор Петров.  Йонислав Дочев", "date": "2018.09.08", "title": "„МКД“ (Македония): Противниците на референдума в Македония с протест: „Честит рожден ден, Македонийо – Бойкотирам, за да не е последен“"}
{"url": "http://www.focus-news.net/news/2018/09/08/2564831/predsedatelyat-na-ns-tsveta-karayancheva-uchastva-v-grad-chiprovtsi-v-chestvaniyata-po-povod-330-ata-godishnina-ot-chiprovskoto-vastanie.html", "text": "Председателят на Народното събрание Цвета Караянчева участва в град Чипровци в честванията по повод 330-ата годишнина от Чипровското въстание по покана на кмета Пламен Петков и народния представител Ирена Димова. Това съобщиха от пресцентъра на  Народното събрание . Цвета Караянчева прие строя и поздрави почетния караул от представителни гвардейски роти и ученически отряд.  \r\n\"Героите на Чипровци светят с непомръкващия блясък на саможертвата, на безкористната любов към Отечеството и беззаветната преданост към род и родина\", отбеляза в словото си председателят на парламента. \"Днес мечтата на бунтовниците от 1688 г. е осъществена, но споменът за тях трябва да се очиства от плевелите на забвението\", заяви Цвета Караянчева и допълни, че стореното от тях трябва да се изучава като пример за себеотрицание, народолюбие и пиетет към всичко българско и родно. По думите ѝ огънят и ятаганът не успяват да заличат делото на радетелите за свобода и равноправие. \"Историята е изписала със златни букви имената на тия достойни българи и родолюбци, воглаве с подбудителите и водачите на въстанието Петър Парчевич и Петър Богдан\", допълни тя.  \r\n\"Чипровските въстаници са потомци на угнетен, но горд народ, готов да се бие до смърт за своята свобода, за християнската си вяра и право на самоопределение и това е тяхната свещена дан в пантеона на незабравените\", каза още Цвета Караянчева. Тя призова жителите на Чипровци да бъдат инициативни и предприемчиви, да обичат своя роден край и да не забравят, че всяка педя българска земя е христоматия по история. \"Препрочитайте я, предавайте я на децата и внуците си и помнете думите на Раковски: „Стари обичаи не презирай! Бащино огнище не забравяй!“, допълни председателят на парламента. „Вярвам, че всички Вие милеете за Чипровци и заедно можете да го превърнете в едно по-добро място за живеене, спокойно и сигурно, съхранило традициите на миналото и вплело в тях тъканта на новото и модерното, като магията на прочутите чипровски килими“, заяви Цвета Караянчева.", "date": "2018.09.08", "title": "Председателят на НС Цвета Караянчева участва в град Чипровци в честванията по повод 330-ата годишнина от Чипровското въстание"}
{"url": "http://www.focus-news.net/news/2018/09/08/2564832/afp-liderat-na-yemenskite-buntovnitsi-prizova-za-saprotiva-sled-provala-na-mirnite-pregovori.html", "text": "Лидерът на йеменските хусити в събота призова за „съпротива“ след провала на мирните преговори между бунтовническата групировка и правителството, с посредничеството на ООН, предава  AFP . \r\n„Нашият избор е твърдост и съпротива към агресията на всички фронтове“, заяви лидерът Абдулмалик Ал Хути в реч. \r\n„Апелирам към свободните и почтени хора на Йемен днес да тръгнат към всички фронтове… Трябва да се движим по всички фронтове, за да подсилим нашата отбрана, сигурност и доброволци на място“, добавя той.  Йонислав Дочев", "date": "2018.09.08", "title": "AFP: Лидерът на йеменските бунтовници призова за „съпротива“ след провала на мирните преговори"}
{"url": "http://www.focus-news.net/news/2018/09/08/2564840/sport-levski-lukoyl-specheli-superkupata-na-balgariya.html", "text": "Левски Лукойл спечели първата Суперкупа на България в историята си, след като победи Рилски спортист със 102:80. Така за трета поредна година трофеят ще има трети различен носител, след като бе печелен по веднъж от Академик София и от Берое. \r\nШестима играчи на Левски Лукойл завършиха с двуцифрен актив, а Патрик Рембърт приключи със 16 точки и 13 асистенции. \r\nОтличието „Най-полезен играч“ в мача взе Божидар Аврамов, който завърши с 25 точки и 5 асистенции.", "date": "2018.09.08", "title": "Спорт: Левски Лукойл спечели Суперкупата на България"}
{"url": "http://www.focus-news.net/news/2018/09/08/2564834/a1-on-makedoniya-intsidenti-na-protesta-v-solun-protiv-dogovora-ot-prespa.html", "text": "Най-малко един човек е пострадал, а още няколко са се оплакали от проблеми с дишането заради сълзотворния газ, използван по време на инцидентите на протеста в Солун против договора от Преспа, предава скопската електронна медия  A1 On , като се позовава на местни медии. \r\nСблъсъците между демонстрантите и полицията са започнали около 20:00 часа и с прекъсвания са продължили около час и половина. \r\nСпоред местните медии, малка група маскирани лица са нападнали полицията с камъни и предмети, на което полицейските сили са отговорили с шокови бомби и сълзотворен газ. Страстите са се укротили, протестът е продължил, но инцидентите са се повторили няколко пъти. Маскирани лица продължително са нападали полицията, която е отговорила със сълзотворен газ и шокови бомби. \r\nГръцките журналисти коментират, че демонстрантите въобще не са приятелски към новинарските екипи, а дори на няколко пъти да се опитали да нападнат представители на медиите. \r\nДокато траят инцидентите в центъра на Солун, в непосредствена близост до обекта, в който се провежда Международния панаир, гръцкият премиер Алексис Ципрас се обърна към присъстващите на откриването му. Той говори за следкризисната политика на правителството, както и за визията и плана Гърция отново да се издигне икономически.  Йонислав Дочев", "date": "2018.09.08", "title": "A1 On (Македония): Инциденти на протеста в Солун против договора от Преспа"}
{"url": "http://www.focus-news.net/news/2018/09/08/2564841/anadolu-agency-turtsiya-rusiya-i-iran-shte-izpolzvat-natsionalnite-si-valuti-za-targoviya.html", "text": "Турция, Русия и Иран са постигнали споразумение за използване на националните си валути в търговията между трите страни, според управителя на Централната банка на Иран Абдолнасер Хемати, предава  Anadolu Agency . \r\nХемати заяви в събота пред медиите, че среща с управниците на централните банки на Турция и Русия се очаква в близкото бъдеще и че се надява договорените теми да влязат бързо в сила. \r\nУправителят определи като ползотворни срещите в Техеран между руския и турския президент, Владимир Путин и Реджеп Тайип Ердоган, по време на тристранната среща на върха, посветена на Сирия. \r\nТой заяви, че те са се споразумели за търговията с петрол, газ и основни стоки, както и по някои банкови въпроси. \r\nТрите държави са се съгласили, че щатският долар не трябва да се ползва за търговия, добави Хемати. \r\nТой поясни, че транзакциите ще се правят според обозначените валутни курсове.  Йонислав Дочев", "date": "2018.09.08", "title": "Anadolu Agency: Турция, Русия и Иран ще използват националните си валути за търговия"}
{"url": "http://www.focus-news.net/news/2018/09/08/2564836/apostol-apostolov-kmet-na-simitli-obshtinata-e-na-parvo-myasto-po-usvoyavane-na-evrosredstva-v-tsyala-balgariya-za-poslednite-10-godini.html", "text": "Кметът Апостол Апостолов поздрави жителите и гостите на града по случай празника на Симитли и Рождество Богородично, предаде репортер на  Радио „Фокус“ – Пирин . Той изрази надежда, че всички са доволни от богатата и разнообразна програма, която с много старание е била подготвена от целия му екип. Той подчерта, че са поканени изпълнители от различни музикални жанрове, така че да бъдат задоволени предпочитанията на всички уважили празника на Симитли. Апостол Апостолов пожела много здраве и благоденствие на присъстващите, допълвайки че както до сега, така й за в бъдеще ръководството на общината ще продължи да работи в посока развитието на града и малките населени места. „Симитли се развива и продължава да се развива. Гаранция за това е, че ние сме на първо място по усвояване на евросредства в цяла България за последните 10 години. През последните 2 години се превръщаме и в първенец по усвояване на национални средства, което е гаранция за просперитета на Симитли и цялата община“, каза още кметът Апостол Апостолов. Той добави, че в бъдеще Симитли ще става все по-хубаво място и все повече млади хора ще остават в общината. „Ние сме единствената община, която успя да запази младите си хора. Много от тези, които бяха заминали вече се връщат. Това е най-важното нещо, защото камъкът си тежи на мястото“, допълни Апостолов. \r\nСлед речта на кмета се проведе 10-минутна заря. Веднага след това на сцената излезе сръбската група Сребърни криле, която е гвоздеят в програма. Пред жителите и гостите на Симитли предстои да излезе фолк певицата Джена и поп изпълнителката ТИТА. \r\nЛивия НИНОВА", "date": "2018.09.08", "title": "Апостол Апостолов, кмет на Симитли: Общината е на първо място по усвояване на евросредства в цяла България за последните 10 години"}
{"url": "http://www.focus-news.net/news/2018/09/08/2564839/zoran-zaev-na-30-septemvri-shte-bade-vazhen-vseki-glas.html", "text": "„Време е да бъдем смели, да гледаме към бъдещето и да сграбчим шанса, за който целият свят казва, че е исторически“, заяви министър-председателят на Македония Зоран Заев по време на празненството по случай деня на независимостта на страната, което се провежда в двора на правителството в Скопие, преда скопската електронна медия  „Нова ТВ“ . \r\nЗа договора с Гърция, Заев заяви, че с това решение се укрепват езикът и идентичността и че никой повече няма да може да ги оспорва. \r\n„Договорът с Гърция потвърждава, че в тази страна живеят македонци и македонки, които говорят македонски език и това е потвърдено во веки веков. Никой повече не може да отрече нашите идентичност и език“, добави Заев. \r\nТой призова младите да следват примера на по-възрастните, които са показали че знаят как да вземат правилни решения, когато това е било нужно, и ги подкани да излязат масово на референдума на 30 септември. \r\n„Включете се в историческото решение, което е пред нас, бъдете гласни и направете конкретна стъпка на 30 септември за вас и вашето бъдеще – вие решавате дали ще останем изолирани или ще отидем сред европейските и световни семейства. Призовавам ви да изберем европейското семейство, в което ще бъдем сигурни и защитени и ще имаме съюзници, с които заедно ще вървим напред“, заяви Заев. \r\nТой помоли младите гласоподаватели да убедят и своите баби и дядовци да излязат на референдума и да гласуват за бъдещето им, защото всеки глас е важен.  Йонислав Дочев", "date": "2018.09.08", "title": "Зоран Заев: На 30 септември ще бъде важен всеки глас"}
{"url": "http://www.focus-news.net/news/2018/09/08/2564842/reuters-donald-tramp-sakrati-25-miliona-dolara-pomoshti-za-palestintsite-v-bolnitsite-v-iztochen-erusalim.html", "text": "Президентът на САЩ Доналд Тръмп е разпоредил 25 милиона долара, заделени за грижите за палестинци в болниците в Източен Ерусалим, да бъдат пренасочени другаде, като част от ревизията му за финансовата помощ за Палестина, заяви представител на държавния департамент в събота, предава  Reuters . \r\n„Като резултат от тази ревизия, по разпореждане на президента, ще пренасочим приблизително 25 милиона долара, които поначало бяха планирани за болничната мрежа в Източен Ерусалим“, заяви представителят. „Тези средства ще отидат за проекти от висок приоритет на друго място“.  Йонислав Дочев", "date": "2018.09.08", "title": "Reuters: Доналд Тръмп съкрати 25 милиона долара помощи за палестинците в болниците в Източен Ерусалим"}
{"url": "http://www.focus-news.net/news/2018/09/08/2564830/ria-novosti-ukrayna-podgotvya-tri-udara-po-donbas-tvardyat-v-dnr.html", "text": "Заместник-командващият оперативното командване на самопровъзгласилата се Донецка народна република (ДНР) Едуард Басурин в интервю за руския телевизионен канал „Russia Today“ говори за ситуацията по линията на съприкосновения в Донбас, предава  РИА Новости . \r\nТой припомня, че по-рано в ДНР са разбрали за плана на Въоръжените сили на Украйна (ВСУ) да формират ударна група за нападение над мариуполската област. \r\n„„Кулак“ беше сформиран. Огласихме числеността на хората, които се намират в този „кулак“, ако мога така да се изразя. Планът разказва на противника, какво планира той да постигне. Ако е по ред, това е, по принцип, направление недалеч от Мариупол“, разказва Басурин. \r\n„Две отделни на юг са Широке и Пикузи. И една специална бригада пристигна за това, 128-ма планинско-пехотна, в района на Телманово, която се подготвя на север“, подчерта той. \r\nПродължителността на операцията трябва да бъде пет дена, заяви Басурин. В ДНР не изключват възможността Киев да отмени операцията, тъй като плановете на ВСУ са разкрити. Въпреки това, по думите на Басурин, няма стопроцентова гаранция за това.  Йонислав Дочев", "date": "2018.09.08", "title": "РИА Новости: Украйна подготвя три удара по Донбас, твърдят в ДНР"}
{"url": "http://www.focus-news.net/news/2018/09/08/2564837/tass-aleksis-tsipras-otseni-polozhitelno-sastoyanieto-na-stranata-sled-izlizaneto-ot-spasitelnata-programa-na-es.html", "text": "Гърция отново стои твърдо на краката си, отново разчита на собствените си сили и уверено гледа в бъдещето, след приключването в края на август на последната спасителна програма на международните кредитори, заяви гръцкият министър-председател Алексис Ципрас в събота, по време на встъпителната си реч пред представителите на бизнес средите в страната в конгресната зала „Велидио“ по време на откриването на 83-ият Международен панаир в Солун, предава  ТАСС . \r\nЦипрас е подчертал, че преди три години ръководството на страната е приело трудни, но правилни решения, постигайки компромис с международните кредитори и съгласявайки се на трудните реформи в обмена на кредити. „Три години след трудните споразумения през август 2015 година за първи път мога да ви кажа с пълна увереност, че тогава приехме правилните решения, които се оправдаха“, заяви Ципрас. „Тогава приехме тежки решения без гаранция (за техните резултати), борихме се и изкарахме една страна от омагьосания кръг на жестоките икономически мерки и рецесията“. \r\nПо думите на гръцкия премиер, запазването на мястото на Гърция в еврозоната е било правилно. „Направеният избор през лятото на онази година не беше за подкопаване на европейския курс на нашата страна и сключването на споразумение с нашите кредитори се оказа единственото правилно, защото сега, три години по-късно, Гърция вече е друга страна“, поясни той. „Тя е страна, която след чистия си изход от меморандума отново стои твърдо на краката си, отново разчита на собствените си сили и, най-вече, може да гледа уверено в бъдещето“.  Йонислав Дочев", "date": "2018.09.08", "title": "ТАСС: Алексис Ципрас оцени положително състоянието на страната след излизането от спасителната програма на ЕС"}
{"url": "http://www.focus-news.net/news/2018/09/08/2564838/sputnik-sasht-nyama-da-si-satrudnichat-s-rusiya-v-idlib-zayaviha-ot-pentagona.html", "text": "САЩ са готови да представят свой собствен план за ефективна борба с тероризма в Сирия и няма да си сътрудничат с Русия по този въпрос, обявиха от Пентагона в изявление, предава  Sputnik . \r\nОт руското министерство на отбраната по-рано обявиха, че терористите в сирийския град Идлиб почти са приключили с приготовленията си за провокация, включваща химически оръжия. \r\n„Американските военни представители вярват, че има по-ефективен начин за изпълнение на контратерористичните операции от конвенционалните такива в Идлиб. Председателят заяви, че САЩ не говорят за сътрудничество, а за използване на американските възможности за набелязване на терористи – дори и в градска среда – и елиминирането им с минимални цивилни пострадали“, заявиха от американското министерство на отбраната, цитирайки генерал Джоузеф Дънфорд. \r\nСпоред Дънфорд, председател на Съвета на началник-щабовете на въоръжените сили на САЩ, той не е говорил с руския си колега, армейски генерал Валери Герасимов, от началото на кризата в Идлиб и засега няма планове да си комуникира с него. \r\nГоворителят на Пентагона поясни и че, според оценките на ведомството, приблизително 20-30 хиляди терористи са навлезли в Идлиб, за да се „скрият сред стотиците хиляди хора“, които бягат от насилието в другите райони на Сирия.  Йонислав Дочев", "date": "2018.09.08", "title": "Sputnik: САЩ няма да си сътрудничат с Русия в Идлиб, заявиха от Пентагона"}
