{"url": "http://www.focus-news.net/news/2019/06/26/2674302/sport-nigeriya-e-na-18-final-v-turnira-za-kupata-na-afrika.html", "text": "Нигерия стана първият отбор, който се класира за осминафиналите за Купата на Африканските нации, след като победи Гвинея с 1:0 в група В на турнира. Това стана факт, след като нигерийците спечелиха втора победа и имат вече 6 точки, докато след тях Мадагаскар и Гвинея имат по 1. В група А Уганда и Зимбабве завършиха 1:1, като за угандийците това означава първо място в потока поне за момента с 4 точки. За Зимбабве точката е първа от два мача.", "date": "2019.06.26", "title": "Спорт: Нигерия е на 1/8-финал в турнира за Купата на Африка"}
{"url": "http://www.focus-news.net/news/2019/06/26/2674273/d-r-temenuzhka-lyubenova-obsnv-blagoevgrad-darzhavata-tryabva-da-polozhi-poveche-usiliya-za-da-ubedi-podrastvashtite-che-ne-e-avtoritetno-da-si-narkodilar.html", "text": "Държавата трябва да положи повече усилия, за да убеди подрастващите, че не е авторитетно да си наркодилър. Това каза за  Радио „Фокус“-Пирин  д-р Теменужка Любенова, председател на Общинския съвет по наркотичните вещества в Благоевград. „Не сме успели да дадем на децата ни достатъчно аргументи, като общество, че обществото ни уважава и подкрепя учителите, лекарите, националните ни герои, а не тези, които продават наркотици и работят в мафията, не корумпираните представители на нашата държава“, коментира тя. Д-р Любенова допълни, че е много жалко, че се случва деца в 4 клас да опитват за първи път наркотици, а други- в 6 или 7 клас дори да ги продават. Според нея е много сложно да може човек да види от всички страни противопоставянето на една държава срещу разпространението и употребата на наркотици. По думите й не се полагат достатъчно усилия – нито дрогата на улицата е намаляла; нито рекламата е била достатъчно ограничена, за да не подвежда подрастващите, а в съчетание на двете това е наистина пагубно за растящите поколения в нашата страна. \r\nНатали СТЕФАНОВА", "date": "2019.06.26", "title": "Д-р Теменужка Любенова, ОБСНВ-Благоевград: Държавата трябва да положи повече усилия, за да убеди подрастващите, че не е авторитетно да си наркодилър"}
{"url": "http://www.focus-news.net/news/2019/06/26/2674274/varna-sdruzhenie-kani-dobrovoltsi-za-pochistvaneto-na-varnenskiya-nekropol.html", "text": "Почистване на мястото на Варненския некропол в Западна промишлена зона в града организират членовете на едноименното сдружение в събота и неделя. Работата ще започва в 07.00 часа и ще приключва до около 11.00 часа, преди големите жеги. Това съобщи в интервю за  Радио „Фокус“ – Варна  председателят на Сдружение „Варненски Некропол I“ Яни Янев. „Лично мен ме е срам, как днес изглежда мястото, на което се намери най-старото обработено злато в света. Преди една година заедно с хора, които имат подобно отношение към историята и са радетели на това, да приключи археологическото проучване на мястото и да се предприеме социализация на тази изключителна забележителност, създадохме Сдружение „Варненски Некропол I“, обясни председателят на организацията, която работи в обществена полза. Според него инициативата се осъществява във взаимодействие с Регионалния исторически музей, с които е подписан и договор за партньорство. „Ние ги подпомагаме в този предварителен процес, да се прочисти теренът, за да може да бъде възстановена геодезичната мрежа, направена от екипа на археолога Иван Иванов, който провежда проучването през 70-те години на миналия век“, каза още Янев. По думите му, за да се продължат тези разкопки, трябва да се почистят боклуците, храстите и тревите в терена от близо 14 декара. Призивът му към доброволците, които изявят желание да се включат е да отидат подготвени на мястото – с подходящи дрехи, да си носят вода и шапки. „Не е препоръчително хората да са боси, по къси панталони и джапанки, защото на мястото има тръни, храсталаци и всякакви инсекти“, обясни Яни Янев. Той коментира, че предвид пространството, може би, до 30 души ще могат да се включат в инициативата в събота и неделя. „Всеки може да си носи инструменти и подръчни средства – ножици, брадвички. Сборният пункт е в Западна промишлена зона, на ъгъла на ул. „Д-р Атанас Москов“ и ул. „Уста Кольо Фичето““, каза още той.  \r\nДиана СТОЕВА", "date": "2019.06.26", "title": "Варна: Сдружение кани доброволци за почистването на Варненския некропол"}
{"url": "http://www.focus-news.net/news/2019/06/26/2674275/blagoevgrad-vazstanoveno-e-dvizhenieto-po-pat-ii-19-dobrinishte-mesta-pri-km-51.html", "text": "Възстановено е движението по път II-19 Добринище - Места при км 51. Това съобщиха от  Агенция „Пътна инфраструктура“ .", "date": "2019.06.26", "title": "Благоевград: Възстановено е движението по път II-19 Добринище - Места при км 51"}
{"url": "http://www.focus-news.net/news/2019/06/26/2674277/pazardzhik-gimnaziyata-po-ikonomika-posreshtna-uchiteli-i-programisti-ot-makedoniya-i-harvatiya-po-proekta-obrazovatelen-modul-chrez-virtualna-realnost.html", "text": "Гимназията по икономика посрещна учители и програмисти от Македония и Хърватия по проекта “Образователен модул чрез виртуална реалност”, съобщи за  Радио „Фокус“ – Пазарджик  Слава Андонова от училището. Тя обясни, че международният екип работи за създаване на приложение, за изучаване на точни предмети чрез виртуална реалност. „Директорът на гимназията по икономика в Пазарджик Таня Благова подписа през декември договор с ръководителите на още шест организации от България, Хърватска  и Македония по проекта “Образователен модул чрез виртуална реалност”, финансиран по Програма ЕРАЗЪМ+. Партньори на ПГИМ  са „Център за устойчивост и икономическо развитие“  гр. Пазарджик, неправителствената организация ЛАГ от Македония, средно училище „Люпчо Сантов“ от гр. Кочани, което ще извърши пилотните дейности, софтуерна фирма „ТехКо Нет“, хърватското средно училище „Лудбрег“ и общинската администрация на Община Лудбрег, Хърватия“, посочи Слава Андонова. Тя отбеляза, че проектът стартира през ноември 2018 година и основната му цел е да бъде разработено приложение – модул за изучаване, чрез виртуална реалност на предмети от областта на науката, техниката, инженерството и математиката. „Така авторите се надяват да повишат качеството на усвояваните знания по точните предмети в училище и да запалят повече млади хора да изберат инженерни и икономически професии. До петък екипите от трите училища и НПО ще създадат база от данни с въпроси, на които учениците ще отговарят, след като намерят с мобилен телефон предварително зададена локация в рамките на своя град. Всяко учебно заведение ще участва с най-малко шест отбора с по трима ученици. Те ще сканират с  приложение, което предстои да бъде създадено, логото на проекта  и при верен отговор ще събират точки. Състезанието между трите училища ще се проведе онлайн в края на проекта в Македония“, подчерта Андонова. \r\nВаня НИКОЛОВА", "date": "2019.06.26", "title": "Пазарджик: Гимназията по икономика посрещна учители и програмисти от Македония и Хърватия по проекта “Образователен модул чрез виртуална реалност”"}
{"url": "http://www.focus-news.net/news/2019/06/26/2674278/veliko-tarnovo-nagradi-ot-dve-ministerstva-poluchi-profesionalnata-gimnaziya-po-turizam-d-r-vasil-beron.html", "text": "Награди от две министерства получи Професионалната гимназия по туризъм „Д-р Васил Берон“ в старата столица. Призовете са оценка след участието в Националния ученически конкурс „Посланици на здравето“, съобщи за  Радио „Фокус“ – Велико Търново  инж. Славка Проданова, преподавател в школото. Едното отличие е от Министерство на младежта и спорта за проекта „Здравно махало“ с ръководител Албена Иванова, учител по биология и здравно образование. Разработката бе класирана на второ място във възрастовата група  IX-XII клас. Тя бе в тематичната област „Здравословно хранене и физическа активност“. Втората награда е за проекта „Старт-И-рай“. Тя бе връчена от Министерството на здравеопазването. Дейностите бяха от тематичната област „Ограничаване на тютюнопушенето и злоупотребата с алкохол“. Тук ръководител бе инж. Славка Проданова – учител по икономически предмети. \r\nНационалният ученически конкурс „Посланици на здравето“ се организира за единадесета поредна година от Министерството на здравеопазването с партньорството на Министерството на образованието и науката, Министерството на младежта и спорта, Министерството на културата, Министерство на околната среда и водите, както и със съдействието на Представителството на Европейската комисия в България. \r\nИнициативата се провежда в подкрепа на здравословния начин на живот на младите хора, с цел превенция на поведенческите рискови за здравето фактори, свързани с нездравословното хранене, ниската физическа активност, злоупотребата с алкохол и тютюнопушенето. \r\n1989 посланици на здравето от 46 проекта получиха своите награди. Общо 65 проекта са подадени в трите възрастовите групи – I-IV клас; V-VIII клас; IX-XII клас. \r\nЛуиза ТРАНЧЕВА", "date": "2019.06.26", "title": "Велико Търново: Награди от две министерства получи Професионалната гимназия по туризъм „Д-р Васил Берон“"}
{"url": "http://www.focus-news.net/news/2019/06/26/2674282/radostina-tsenova-balgarska-fondatsiya-bioraznoobrazie-blagotvoritelen-kontsert-za-da-ima-voda-shte-se-provede-v-grada-v-podkrepa-na-festivala-voda.html", "text": "Благотворителен концерт „За да има „Вода“ ще се проведе в града в подкрепа на фестивала „Вода“. Това съобщи за  Радио „Фокус“ – Бургас  Радостина Ценова от фондация „Биоразнообразие“. По думите ѝ концертът ще бъде организиран в пространството на Атанасовско езеро – „Симбиотично“, което се намира в близост до басейните с луга и кал, и ще се проведе на 27 юни от 18.30 часа. „Всъщност идеята дойде на група приятели и ентусиасти от Бургас, които имаме желание да подкрепим във фестивалът „Вода“, тъй като тазгодишното му реализиране е под въпрос. Като природозащитна организация, ние, от фондация „Биоразнообразие“ виждаме много пряка връзка между тематиката на фестивала и това, за което работим“, отбеляза Ценова. Тя добави, че досега са били реализирани 2 издания на фестивала „Вода“ през месец септември на 2017-а и 2018-а година, но към момента не е открито финансиране за третото издание. „Фестивалът е не само проява на съвременното изкуство, но и препратка към средата, която обитаваме, към лимитите, които имаме. Надявам се и за хората от Бургас да бъде важно съществуването на такова събитие, което в досегашните две издание беше невероятно като изживяване“, посочи още Ценова. Тя добави, че по време на утрешния концерт, организиран в подкрепа на фестивала „Вода“, безвъзмездно участие ще вземат Владо Михайлов и Михаела Ненова от група „Rewind“, които ще подкрепят идеята за реализиране на фестивала.  \r\nМария ПОПЧЕВА", "date": "2019.06.26", "title": "Радостина Ценова, Българска фондация „Биоразнообразие“: Благотворителен концерт „За да има „Вода“ ще се проведе в града в подкрепа на фестивала „Вода“"}
{"url": "http://www.focus-news.net/news/2019/06/26/2674272/kaloyan-pargov-bsp-stolitsata-ima-nuzhda-ot-buferni-parkingi-okolo-tsentara-s-ogled-pribirane-na-avtomobilite.html", "text": "Столицата има нужда от буферни паркинги около центъра с оглед прибиране на автомобилите. Това каза за обзорното предаване „Това е България“ на  Радио „Фокус“  лидерът на БСП-София и председател на групата на социалистите в Столичен общински съвет Калоян Паргов. „Един от големите проблеми в София, които се очертава, е този с трафика и паркирането. Този проблем едва ли ще бъде решен с въвеждането на по-скъпи зони или нови такива, без значение дали ще са червени или оранжеви. Столицата има нужда на принципа на публично и частно партньорство да започнат да се изграждат буферни паркинги около центъра с оглед прибиране на автомобилите. Не трябва да се допуска София да се превърне в голяма зона за паркиране чак до околовръстното шосе, предвид постоянното разширение на зоната в търсене на по-големи приходи за издръжка на столичния транспорт“, коментира той. Калоян Паргов каза още, че след балансовите комисии е станало ясно, че голяма част от столичният транспорт е на загуба.  \r\nЦоня СЪБЧЕВА", "date": "2019.06.26", "title": "Калоян Паргов, БСП: Столицата има нужда от буферни паркинги около центъра с оглед прибиране на автомобилите"}
{"url": "http://www.focus-news.net/news/2019/06/26/2674281/api-vremenno-dvizhenieto-v-prohoda-na-republikata-pri-km-33-v-posoka-gurkovo-se-osashtestvyava-dvuposochno-v-edna-lenta-poradi-ptp.html", "text": "Временно движението в  Прохода на Републиката при км 33, в посока Гурково се осъществява двупосочно в една лента, поради ПТП. Това съобщиха от  Агенция „Пътна инфраструктура“ . Трафикът се регулира от „Пътна полиция“.", "date": "2019.06.26", "title": "АПИ: Временно движението в  Прохода на Републиката при км 33, в посока Гурково се осъществява двупосочно в една лента, поради ПТП"}
{"url": "http://www.focus-news.net/news/2019/06/26/2674285/kmetat-na-sofiya-yordanka-fandakova-proektat-za-podroben-ustroystven-plan-na-kv-133b-v-gotse-delchev-e-odobren-sas-sashtestveni-narusheniya-na-protsedurata-i-shte-bade-otmenen.html", "text": "Проектът за подробен устройствен план на кв. 133б в „Гоце Делчев“ е одобрен през 2011 г. със съществени нарушения на процедурата и ще бъде отменен. Това написа кметът на София Йорданка Фандъкова в профила си в  социалната мрежа „Фейсбук“ . „Днес се срещнах с граждани, които живеят в бл. 253 и бл. 254А в кв. „Гоце Делчев“, и ги информирах, че лично съм изпратила възражение, с което сегашният главен архитект арх. Здравков да отмени заповедта от 2011 г. Повторно възражение изпрати и кметът на „Триадица“, а в следващите дни – ще бъде подадено и от живущите“, пише още Фандъкова. \r\nТя отбелязва, че още през 2011 г. Столичната община в лицето на кмета на район „Триадица“ и граждани са възразили срещу проекта, който предвижда застрояване между блоковете. Не е ясна причината, поради която преписката 8 години е стояла скрита и не е пускана за дообявяване, което е било „пропуснато“ през 2011 г. Преди няколко дни тя беше изпратена за дообявяване на бл. 253, вх. Ж, които категорично са заинтересована страна, посочва Фандъкова.  \r\n„Арх. Здравков е възложил и служебно заснемане на дървесната растителност, което също не е направено. В следващите дни ще направя пълна проверка на начина на придобиване на собствеността в пространството между блоковете, както се уговорихме с гражданите“, заявява столичният кмет.", "date": "2019.06.26", "title": "Кметът на София Йорданка Фандъкова: Проектът за подробен устройствен план на кв. 133б в „Гоце Делчев“ е одобрен със съществени нарушения на процедурата и ще бъде отменен"}
{"url": "http://www.focus-news.net/news/2019/06/26/2674284/sliven-desetmetrov-krast-koyto-da-simvolizira-darzhavnostta-i-vyarata-e-izdignat-na-261-kilomentar-na-avtomagistrala-trakiya-kray-kermen.html", "text": "Десетметров кръст, който да символизира държавността и вярата, е издигнат на 261 киломентър на автомагистрала „Тракия“ край Кермен. Това съобщи за  Радио „Фокус“ – Сливен   кметът на града Живко Желев. „Идеята възникнала на 3-ти март, когато отново по инициатива на ръководството на града на същото място бе поставен четириметров български трибагреник. Кръстът е метален, а средствата са дошли от спомоществователи на идеята“, посочи Живко Желев. \r\nКръстът е поставен върху постамент, в който са градени камък от олтара и подова плоча от раннохристиянската базилика от 4 век, открита от археолози при разкопките край Кермен. „Спазени са всички канони – от възпяване на мястото, до уведомление на Сливенския митрополит Иоаникий, а в постамента е вграден оброчен камък, който е осветен“, допълни Живко Желев.  \r\nОсвещаването на кръста ще се състои през август, а кметът на Кермен търси съмишленици, които да помогнат със средства за осветяване на символа на вярата. \r\nЛюдмила ЙОРГОВА", "date": "2019.06.26", "title": "Сливен: Десетметров кръст, който да символизира държавността и вярата, е издигнат на 261 киломентър на автомагистрала „Тракия“ край Кермен"}
{"url": "http://www.focus-news.net/news/2019/06/26/2674280/otkriha-tyaloto-na-izcheznaloto-vav-vodite-na-reka-dunav-16-godishno-momche.html", "text": "Откриха тялото на изчезналото във водите на река Дунав 16-годишно момче, научи  „Фокус“ . То е открито в ръкав на Дунав, в румънския участък на реката. Днес тялото на момчето е било разпознато от негов роднина и от румънска страна е изпратено съобщение до контактния център за връзка и координация между граничните полиции на двете страни, потвърдиха от МВР. Агенция „Фокус“  припомня: Около 20.00 часа на 18 юни на спешния телефон 112 е получен сигнал за момче, което скочило в река Дунав и било повлечено от течението. За инцидента сигнализирали приятели на 16-годишния ученик и жена от заведение. Младежът отишъл със свои приятели на реката, за да им покаже плувните си умения. Предния ден той заснел клип как скача в река Дунав и дори го показал на майка си. Привечер във вторник момчето скочило няколко пъти в реката. Последния път течението го повлякло. На помощ на приятеля си се притекъл 23-годишен младеж от компанията на ученика. Той скочил да помогне на 16-годишното момче, но като не успял, се върнал на брега. Пред очите на приятелите си 16-годишният ученик изчезнал.  \r\nВ акцията по издирването на момчето се включиха българските и румънските гранични власти.", "date": "2019.06.26", "title": "Откриха тялото на изчезналото във водите на река Дунав 16-годишно момче"}
{"url": "http://www.focus-news.net/news/2019/06/26/2674283/otets-stiliyan-hram-sveti-nikola-prez-nastoyashtata-sedmitsa-spazvame-petrov-post-nay-vazhnoto-prez-nego-e-vazdarzhanieto-ot-loshi-pomisli.html", "text": "През настоящата седмица спазваме Петров пост, най-важното през него е въздържанието от лоши помисли. Това каза за  Радио „Фокус“ – Бургас  отец Стилиян от храм „Свети Никола“ в град Черноморец. „Петровите пости са създадени по подражание на апостолите, които преди да започнат мисионерските си мисии, по време на които проповядвали Евангелието, имали подготвителен период, по време на който са постили и са се молили. След това са тръгвали с благословия да изповядват своята проповедническа мисия. Църквата е отредила да изпълняваме Петровия пост по подражание на онези древни времена“, обясни отец Стилиян. Той добави, че постът е наречен така, тъй като се спазва в дните след Петдесетница до празника на Св. св. Петър и Павел – 29 юни. „И тъй като Петдесетница е подвижен празник, свързан с Пасха – Великден, затова Петровият пост също е подвижен. Понякога продължителността му е по-голяма, ако Великден се падне по-рано през годината, но, ако се падне по-късно – постът ще бъде по-кратък“, посочи още отец Стилиян. По думите му през настоящата година продължителността на Петровия пост е 1 седмица и по време на него трябва да се въздържаме от определени храни и възбудителни напитки. „Най-важно обаче е въздържанието от лоши мисли, помисли и други. Както често съм казвал, важно е не да се въздържаме от яденето на кебапчета, а да не „се ядем“ помежду си. Нека се опитваме да го спазим поне 1 седмица. Петровият пост е кратък, но е от значение. След като църквата го е отредила за смирение, човек трябва да се огледа в себе си, да осъзнае греха си и да се помоли Господ да опрости волните и неволните му прегрешения. Всички трябва да се помъчим да бъдем по-добри и съвършени хора“, каза още отец Стилиян. \r\nМария ПОПЧЕВА", "date": "2019.06.26", "title": "Отец Стилиян, храм „Свети Никола“: През настоящата седмица спазваме Петров пост, най-важното през него е въздържанието от лоши помисли"}
{"url": "http://www.focus-news.net/news/2019/06/26/2673939/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството .  \r\nВъв връзка с изграждане на сградно водопроводно отклонение на ул. „Цар Иван Александър“, ж. к. „Света Троица“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\n- ул. „Цар Иван Александър“ от ул. „Дебелец“ до ул. „Галичник“; \r\n- ул. „Галичник“ от ул. „Цар Иван Александър“ до ул. „Цар Симеон“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Иван Александър“, на ъгъла с ул. „Лейди Странфорд“.  \r\nВъв връзка с изграждане на сградно водопроводно отклонение на ул. „Николай Хайтов“, ж. к. „Изток“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n- ул. „Николай Хайтов“ от ул. „Самоков“ до ул. „Фредерик Жолио Кюри“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Николай Хайтов“, на ъгъла с ул. „Атанас Далчев“.  \r\nВъв връзка с изграждане на сградно водопроводно отклонение на ул. „Будапеща“, Център, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: \r\n- ул. „Будапеща“ от ул. „Тимок“ до бул. „Сливница, ул. „Панагюрище“ №1, №2, №3; \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Будапеща“, на ъгъла с ул. „Панагюрище“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.06.26", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/06/26/2673902/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Новият държавен глава на Украйна Владимир Зеленски сподели разочарованието си от решението на Парламентарната асамблея на Съвета на Европа, което отвори пътя за връщането на руската делегация в организацията, съобщава киевското електронно издание  „Европейская правда“ . \r\n„Разочарован съм от решението на ПАСЕ да одобри без ограничение правомощията на делегацията на Руската федерация\", написа Зеленски в социалната мрежа „Фейсбук“. \r\nТой припомни, че лично е обсъдил този въпрос с френския си колега Еманюел Макрон и канцлера на ФРГ и се е опитал да ги убеди, че връщането на руската делегация в ПАСЕ е възможно, само след като Москва изпълни основните изисквания на ПАСЕ. \r\n„Жалко е, че нашите европейски партньори не ни послушаха и не действаха по различен начин. Благодарен съм на украинската парламентарна делегация и приятелски настроените към нас национални делегации, които смело се бориха до края\", пише още украинският президент. \r\nТой изрази надежда, че по въпроса за защита на демократичните ценности „никой не е имал предвид материални ценности\". \r\n„И аз също искам да видя как поддръжниците на завръщането на руската делегация в Асамблеята - организация, която защитава върховенството на закона в Европа в продължение на 70 години - ще защитава и иска още едно завръщане – на заловените украински моряци. Именно днес, 25 юни, изтича срокът за изпълнение на съответната заповед на Международния трибунал за морско право. Очакваме с нетърпение как декларираните разпоредби за върховенството на закона се прилагат в реалния живот”, се казва в изявлението. \r\nПо-рано ПАСЕ прие резолюция относно промяната на механизма за санкции, в която тя покани Русия да се върне на работа в Асамблеята, без да ограничава правото й глас. Впоследствие това бе оспорено. Окончателното решение ще бъде взето в сряда. \r\n***  Турският съд разпореди освобождаването на служител на американското консулство от домашен арест, съобщава вестник  Daily Sabah . \r\nУточнява се, че Назми Мете Джантюрк е освободен от домашен арест поради здравословни причини. Забраната да напуска страната обаче остава в сила – поне докато трае процесът. \r\nДжантюрк, служител по сигурността в консулството на САЩ в Истанбул, неговата съпруга и дъщеря са обвинени в връзки с мрежата на духовника Фетхулах Гюлен (ФЕТО), сочена от Анкара като организатор на опита за държавен преврат от 15 юли 2016 г. \r\nОт редакцията поясняват, че съдът е постановил отмяна на мерките спрямо съпругата и дъщерята на обвиняемия. \r\nНяколко служители на американска дипломатическа мисия са обвиняеми във връзка с контактите им с ФЕТО. Турция обвинява САЩ в прикриването им. \r\n***  Президентът на Иран Хасан Рoухани сподели мнението си, че Белият дом е „засегнат от умствена изостаналост\", в отговор на решението на държавния глава Доналд Тръмп на САЩ да въведе нови санкции срещу върховния лидер на ислямската република – аятолах Али Хаменей, отбелязва американското издание  Washington Examiner . \r\nРoухани разкритикува санкциите срещу Хаменей като „скандални и идиотски\". Официални представители на САЩ посочиха, че санкции може да бъдат наложени и срещу външния министър на страната Мохамед Джавад Зариф. „Вие санкционирате външния министър с едновременно искане за преговори. Белият дом е засегнат от умствена изостаналост и не знае какво да прави\", бе коментарът на иранския президент по повод последните събития.  \r\nНовата порция санкции на САЩ срещу иранските лидери представляват „перманентно затваряне\" на пътя към дипломацията с Вашингтон. Това предупредиха същевременно от  Министерството на външните работи в Иран. \r\nНапрежението между двете страни се изостри чувствително през последните месеци. Администрацията на Тръмп наложи санкции срещу Революционната гвардия на Иран, включвайки я в списъка на терористичните организации. Вашингтон отмени и изключенията за страните, купуващи ирански петрол без оглед санкциите.  \r\nИран отговори на действията на САЩ, като заплаши, че ще затвори Ормузкия пролив. Впоследствие иранските военни свалиха американски дрон. САЩ също така обвиниха Иран за нападенията срещу петролни танкери в Оманския залив.", "date": "2019.06.26", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/06/26/2673903/predstoyashti-sabitiya-v-stranata-za-26-yuni-agentsiya-fokus.html", "text": "*** \r\nБългарският премиер Бойко Борисов и премиерът на Северна Македония Зоран Заев ще открият Икономическият форум Пловдив II. \r\n*** \r\nОт 09.00 часа ще започне заседанието на Народното събрание. \r\n*** \r\nОт 10.00 часа ще се проведе заседание на Министерския съвет. \r\n*** \r\nОт 09.30 часа стартира поредната акция по кръводаряване в \"Пирогов\". \r\n*** \r\nОт 09.30 часа 3 състав на Специализирания наказателен съд ще гледа делото срещу Валентин П., Ивайло П. и др., обвинени в образуване и ръководене на организирана престъпна група. \r\n*** \r\nОт 09.30 часа 2 състав на Специализирания наказателен съд ще гледа делото срещу Огнян М., Георги И. и др., обвинени в образуване и ръководене на организирана престъпна група. \r\n*** \r\nОт 09.30 часа в УМБАЛСМ „Н. И. Пирогов“ ще бъде дадено началото на проекта „Координиран мулти-секторен отговор към домашното насилие, чрез въвеждане на основен пакет от услуги\". \r\n*** \r\nОт 10.00 часа 30 състав та Софийския градски съд ще гледа делото срещу Мирослав Б. и Валентин К., обвинени за длъжностно присвояване в особено големи размери, при което е ощетен НДК, чл. 206 НК. \r\n*** \r\nОт 10.00 часа 8 състав на Специализирания наказателен съд ще гледа делото срещу Иво Д., Алиман Б. и др., обвинени в образуване и ръководене на организирана престъпна група. \r\n*** \r\nОт 10.00 часа в зала „Тържествена” на Централния военен клуб ще се отбележи 29 –а годишнина от възстановяването на Съюза на военноинвалидите и военнопострадалите. \r\n*** \r\nОт 11.00 часа 3 състав на Специализирания наказателен съд ще гледа делото срещу Богдан К. и др., обвинени в образуване и ръководене на организирана престъпна група. \r\n*** \r\nОт 11.00 часа 10 състав на Специализирания наказателен съд ще гледа делото срещу Георги К., Илко П. и др., обвинени в образуване и ръководене на организирана престъпна група. \r\n*** \r\nОт 11.00 часа в Пресклуба на БТА  ще се проведе пресконференция на тема „Европейският цайтнот и обърканата Европа“. \r\n*** \r\nОт 12.00 часа в Пресклуба на БТА  ще се проведе пресконференция на тема: “Вторият национален доставчик на услуги - Телетол за свободния пазар на продажба на електронни винетки и тол такси”. \r\n*** \r\nОт 12.00 часа в Зала „Конфуций“ на 18 СУ „Уилям Гладстон“ на ул. „Пиротска“ 68 ще се проведе третата среща –дискусия по проекта „София и Европа за младите – 3D – демокрация, диалог и дебат“. \r\n*** \r\nОт 12.00 часа в актовата зала на Националната природо-математическа гимназия \"Акад. Л. Чакалов\" ще се проведе първото издание на ученическия научен фестивал Sci-High. \r\n*** \r\nОт 13.30 часа в заседателната зала в сградата на Висшия съдебен съвет, ул. „Eкзарх Йосиф” № 12, ще се проведе заседание на Прокурорската колегия на ВСС. \r\n*** \r\nОт 13.30 часа в Кино Култура (ул. „Сан Стефано“ 22) ще се проведе семинар за журналисти на тема: „За свят без HIV”. \r\n*** \r\nОт 14.00 часа 10 състав на Специализирания наказателен съд ще гледа делото срещу Мариан Г. и др., обвинени в образуване и ръководене на организирана престъпна група. \r\n*** \r\nОт 16.00 часа в Софийската градска художествена галерия ще се проведе събитие за връчване на наградите в дванадесетото издание на Националния конкурс за поезия „В полите на Витоша”. \r\n*** \r\nОт 18.00 часа в парка „Заимов“ ще се проведе концерт по повод Международния ден за борба с наркотиците и наркотрафика. \r\n*** \r\nОт 19.00 часа жители на кв. „Гоце Делчев“ ще проведат протест и ще подпишат  колективна жалба до община „Триадица“ във връзка със строителство в квартала. \r\n*** \r\nВ 14.00 ч. в 305 зала на Общината кметът д-р Емил Караиванов и Общински младежки съвет ще посрещнат талантливата Елена Василева, която участва в проекта на Слави Трифонов \"Нова Звезда\", за да я поздравят за отличното представяне и успех. \r\n*** \r\nОт 09.00 часа в Професионалната гимназия по електроника и енергетика в Банско ще бъде открит реновираният физкултурен салон на училището. \r\n*** \r\nОт 10.30 часа в общината представители на институцията на омбудсмана ще се срещнат с граждани. \r\n*** \r\nОт 12.30 часа в църквата „Въведение Богородично“ в квартал „Вароша“ ще се състои молитва за починалите от наркотици и убитите в борбата с тяхното разпространение, както и за здраве на всички български деца. \r\n*** \r\nОт 15.00 часа в Община Благоевград омбудсманът Мая Манолова ще даде брифинг за журналисти. \r\n*** \r\nОт 18.00 часа в книжарница „Хеликон“ ще се състои премиера на книгата „Луна на прозореца“. \r\n*** \r\nОт 10.30 часа в пресклуба на БТА ще се състои пресконференция на Бюрото по труда. \r\n*** \r\nОт 14.00 часа в Музей „Възраждане и Учредително събрание“ ще се проведе дискусия „140 години българска дипломация“. \r\n*** \r\nОт 11.00 часа във Военния клуб във Видин заместник-началникът на отбраната генерал-лейтенант Димитър Илиев ще даде пресконференция по повод провеждането на националната информационна кампания  „Бъди войник“. \r\n*** \r\nОт 13.00 часа кметът на Община Видин Огнян Ценков ще приеме Н.Пр. Темиртай Избастин, посланик на Република Казахстан в България. \r\n*** \r\nОт 17.00 часа в общата читалня на РБ „Христо Ботев” – Враца ще се състои представяне на новата поетична книга на Ботьо Гарвански „Укротени безсъния”. \r\n*** \r\nОт 19.00 часа в Камерна зала на ДКТ ще бъде представена постановката Предградие“ от Ерик Богосян. \r\n*** \r\nОт 10.00 часа в регионална библиотека „Дора Габе“, Интерактивна зала, ще се състои творческа работилница – моделиране с пластилин с деца от ЛДК “Играй и учи”. \r\n*** \r\nОт 10.00 часа на пл. „Свобода“ ще се състои концерт на Духов оркестър – Добрич. \r\n*** \r\nОт 11.00 часа на пл. „Свобода“ ще се проведе Зумба маратон по повод Международния ден за борба със злоупотребата и нелегалния  трафик на наркотици. \r\n*** \r\nОт 17.30 часа поети от Молдова и Украйна ще гостуват в Регионална библиотека „Дора Габе”-Добрич. \r\n*** \r\nОт 18.30 часа на пл. Градски парк „Св. Георги“ (скейт парк) ще се проведе Национален фест на ученическите рок групи \r\n*** \r\nОт 11.00 часа в общината представители на институцията на омбудсмана ще се срещнат с граждани. \r\n*** \r\nОт 17.30 часа в Художествената галерия в Ловеч ще бъде открита Фотоизложбата „Северни мотиви“. \r\n*** \r\nОт 09.00 часа в Храм „Св. Иван Рилски“ ще бъде отслужен молебен за здраве и благоденствие. \r\n*** \r\nОт 10.00 часа в зала „Атриум” ще се състои откриването на изложбата „Мини Перник – построени обекти”. \r\n*** \r\nОт 11.30 часа в Регионалния исторически музей ще бъде открита изложба „Нередактирано детство: Снимките оживяват“. \r\n*** \r\nОт 11.30 часа до кръстовището на ул. „Юрий Гагарин“ и ул. „Благой Гебрев“ ще се състои първа копка на новото кръгово кръстовище в кв. „Изток“. \r\n*** \r\nОт 12.00 до 16.00 часа на площад „Кракра“ ще се проведе „С Граово в сърцето“ - фолклорен концерт на АНПТ „Граовче“, „Граовска младост“ и „Граово“. \r\n*** \r\nОт 14.00 часа в Галерия „Любен Гайдаров“ ще бъдат връчени награди за принос в изграждането и утвърждаването на Перник като съвременен град. \r\n*** \r\nОт 17.00 часа пред паметника на Кракра Пернишки ще бъдат поднесени цветя. От 17.45 часа пред Двореца на културата ще бъдат издигнати националният флаг, знамето на ЕС и на Перник. \r\n*** \r\nОт 10.00 часа в общината представители на институцията на омбудсмана ще се срещнат с граждани. \r\n*** \r\nВ 11.00 часа в Драматично-куклен театър ,,Иван Радоев\" ще се състои пресконференция по повод второто издание на фестивала за куклен театър ,,Шарено петле\". \r\n*** \r\nВ 14.00 часа в зала ,,Катя Попова\" в рамките на кампанията кампанията \"Поглед към доброто\" ще се състои среща с ученици, посветена на кариерно ориентиране с гост лектори Владимир Каролев,  Ираван Хира и  Левон Хампарцумян. \r\n*** \r\nВ 17.00 часа в Арт зала на РБ ,,Христо Смирненски\"  ще се състои прожекция на филма ,,Изискана кухня\". \r\n*** \r\nВ 18.00 часа в Къща на художниците ще се открие годишна изложба на учениците от Арт школа ,,Таланти\". \r\n*** \r\nВ 09.00 часа в Окръжния съд ще се проведе заседание по делото срещу двама преподаватели от Университет по хранителни технологии /УХТ/, поискали подкуп от студенти за успешно преминаване през изпит.  \r\n*** \r\nВ 10.00 часа в зала 2 на Окръжния съд ще се проведе заседание по делото срещу Петър А., Стефан М.,Валентин Г., Желязко К. и Георги И., обвинени, че в качеството си на полицейски служители са поискали подкуп,за да не извършат действия по служба.  \r\n*** \r\nВ 11.00 часа ще се състои официално церемония за старт на ремонта на Корпус 3 на Техническия университет на ул. Цанко Дюстабанов №8. \r\n*** \r\nВ 11.00 часа в новия парк на кв. „Тракия“ ще се проведе концерт на Арт Войс Център. Проявата е част от Фестивала на детското творчество „Пловдив - СтоЛица на песента“.  \r\n*** \r\nВ 13.15 часа в хотел „Империал“ ще се състои официалното откриване на Втория пловдивски икономически форум.  \r\n*** \r\nОт 17.00 часа учениците от Националната търговска гимназия в града организират Благотворителен концерт „Деца помагат на деца“. \r\n*** \r\nВ 18.30 часа от южната страна на река Марица ще се второ издание на инициативата под надслов ”Биомониторинг Марица Vol. 2.0”. \r\n*** \r\nВ 19.30 часа на сцена „Ядрото“ в Капана ще се състои концерт на Арт Войс Център с Комбо състава на Биг Бенд Пловдив. Проявата е част от Фестивала на детското творчество „Пловдив - СтоЛица на песента“. \r\n*** \r\nОт 10.30 часа в зала 712 на Областна администрация-Разград ще се състои заседание на Областната комисия „Военни паметници“. \r\n*** \r\nОт 17.00 часа пред Общинския културен център  Община Разград, Общински съвет по наркотични вещества и Превантивно-информационен център-Разград организират хепънинг под надслов „Да развием своя живот, общност и личност без наркотици“.  \r\n*** \r\nОт 10.00 часа в общината заместник-омбудсманът доц. Диана Ковачева ще се срещне с граждани. \r\n*** \r\nОт 11.00 часа в общината представители на институцията на омбудсмана ще се срещнат с граждани. \r\n*** \r\nОт 16.00 до 19.00 часа в Дома на културата ще се състои преглед на любителското художествено творчество в Сухопътните войски. \r\n*** \r\nОт 17.00 часа на камерна сцена при ПБНЧ „Еленка и Кирил Д. Аврамови 1856“ ще се проведе „Рецитал за Свищов“ в изпълнение на Богомил Симеонов, по стихове на свищовски поети: Константин Казански, Богомил Симеонов, Георги Драмбозов, Мара Ценова, Людмил Симеонов, Петър Парижков, Алеко Тодоров \r\n*** \r\nОт 10.30 часа в общината представители на институцията на омбудсмана ще се срещнат с граждани. \r\n*** \r\nОт 09.00 часа Превантивно-информационен център по наркотични вещества към Община Смолян организира – Ден на отворените врати. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе Програма „Земята е нашия дом“. \r\n*** \r\nОт 10.00 часа в къща музей „Гео Милев“ ще се проведе Лято в музея. \r\n*** \r\nОт 18.00 часа в Западната зала на Художествена галерия ще бъде представена изложбата “Веселин Куртев – живопис и рисунки”. \r\n*** \r\nОт 19.00 часа в Оперен театър ще бъде представен „Зайчето Питър“ - мюзикъл за деца. \r\n*** \r\nОт 13.30 часа в общината представители на институцията на омбудсмана ще се срещнат с граждани. \r\n*** \r\nОт 09.00 часа в зала  “Христо Самсаров” на Община Търговище ще се проведе заседание  на Общинския съвет. \r\n*** \r\nОт 11.00 часа в пресцентъра в Областна администрация-Търговище директорите на дирекциите “Бюро по труда”, “Инспекция по труда” и “Социално подпомагане” ще дадат съвместна пресконференция. \r\n*** \r\nОт 16.00 часа на площад „Стоян Мавродиев“, доброволците от ОбСНВ и БМЧК организират игри, на теми, свързани с наркотиците и рисковото поведение по повод 26 юни, Международен ден за борба с наркоманиите. \r\n*** \r\nОт 13.00 часа в Съдебната палата ще бъдат връчени удостоверения на учениците от шуменските училища, участници в образователната програмата на ВСС „Съдебната власт – информиран избор и гражданско доверие. Отворени съдилища и прокуратури.” \r\n*** \r\nОт 18.00 часа в градинката пред НЧ \"Тодор Петков 1963\" ще се проведе традиционният \"Празник на Добруджански квартал\" . \r\n*** \r\nОт 10.30 часа в общината представители на институцията на омбудсмана ще се срещнат с граждани.", "date": "2019.06.26", "title": "Предстоящи събития в страната за 26 юни (Агенция „Фокус“)"}
{"url": "http://www.focus-news.net/news/2019/06/26/2673904/london-evening-standard-boris-dzhonsan-predizvika-sapernika-si-dzheremi-hant-da-obeshtae-che-velikobritaniya-shte-izleze-ot-es-na-31-oktomvri.html", "text": "Борис Джонсън предизвика съперника си Джереми Хънт да обещае, че Великобритания ще излезе от ЕС на 31 октомври, пише британското издание London Evening Standard. \r\nВ писмо до външния министър, фаворитът за наследник на Тереза Мей начело на Консервативната партия и премиерския пост попита: „Ще се присъединиш ли към мен в обещането за напускане на 31 октомври при всички обстоятелства?“ \r\nТова се случва, след като Джонсън призова хората да са „малко по-позитивни“ относно възможностите за Великобритания след Брекзит. \r\nДжонсън написа: „Минаха три години, откакто британците гласуваха за излизане от ЕС в едно от най-големите демократични упражнения, които тази страна е виждала. Но, за съжаление, оттогава отстъпихме и не успяхме да изпълним тази голяма инструкция от британците. \r\n„Ние не успяхме да изкараме Великобритания от ЕС на 29 март 2019 година – въпреки безбройните обещания да го направим – и можем да видим ужасното въздействие, което това има върху вярата в демокрацията. Централният въпрос в този конкурс за лидерство е дали следващият премиер ще се съгласи да спази резултата от референдума и ще се ангажира с излизане от ЕС на 31 октомври“, написа бившият кмет на Лондон. \r\nАко не, избирателите заслужават да знаят какъв алтернативен срок ще определите. Какво бихте счели за приемливо забавяне? Ще бъде ли края на тази година, или ще разширите членството ни в ЕС до 2020 г.? В какъв момент ще решите, че е достатъчно?“ – продължи Джонсън. \r\nТой публикува писмото в туит, в който се казва: \"Ако стана премиер, ще напуснем ЕС на 31 октомври, със сделката или без сделка. Днес попитах @ Jeremy-Hunt дали ще се ангажира за тази дата, без значение какво ще се случи. Трябва да спазим обещанията си към британците и да реализираме Брекзит – без ако, без но и без втори референдум“. \r\nПревод и редакция:", "date": "2019.06.26", "title": "London Evening Standard: Борис Джонсън предизвика съперника си Джереми Хънт да обещае, че Великобритания ще излезе от ЕС на 31 октомври"}
{"url": "http://www.focus-news.net/news/2019/06/26/2673906/bsp-gotvi-pasport-za-obshtinite-i-transformira-viziya-za-balgariya-vav-viziya-po-mesta-obzor.html", "text": "Изпълнителното бюро на БСП проведе заседание в Ямбол. Това не е нова практика за ръководството на партията. През 2018 г. ръководният орган проведе заседания в Кърджали, Пазарджик и Благоевград. Бедствието в град Брегово през март 2018 г. също бе причина за изнесено заседание на Изпълнителното бюро на БСП в града. Подобни заседания бяха правени и през 2016 г. в Благоевград и в Стара Загора. Настоящата обиколка на членовете на Изпълнителното бюро по страната е свързана с местния вот през октомври. Също така до 31 юли 2019 г. е срокът, в който Националният съвет на партията, трябва да приеме платформа за местните избори. Това бе възложено от делегатите на петото заседание на 49-тия конгрес на партията, който се проведе на 16 юни. Делегатите на най-висшия партиен орган възложиха на парламентарната група на „БСП за България“ да внесе промени в Изборния кодекс, касаещи местната власт. „Взехме решение Изпълнителното бюро да заседава извън София, да правим срещите си в страната. Желанието, амбицията ни е до септември да посетим всички области и да обсъдим с всички общински организации проблемите на всяка община и да начертаем възможните решения. Започнахме с Ямбол, символно, защото искаме да поздравим всички, които тук работиха така усърдно на европейските избори и имаме този прекрасен резултат. В над 60 общини БСП сме първа политическа сила, което е много добър старт за местната власт и за изборите, които ни очакват“, каза лидерът на БСП Корнелия Нинова на пресконференция след заседание на бюрото. Тя посочи, че БСП ще прави паспорт на всяка община. По думите й местните избори са специфични. „Всяка община има специфични проблеми и трябва да се решават на място и конкретно за всяка една. Днес обсъдихме с всички колеги в областта проблемите на общините. Поставихме си приоритети, които са и национални, но и местни да сложим в центъра на нашата политика икономическото развитие на общините и социалната политика в частност задържането на младите хора по места“, допълни Корнелия Нинова. Тя посочи, че в областта БСП има много добри практики като безплатни детски градини, безплатен транспорт за учениците и по-евтини дърва за хората. Нинова не пропусна да разкритикува и ГЕРБ като посочи, че моделът на управление в управляващата партия на върха се прeнася и по места. Тя обърна внимание и на алтернативата на БСП „Визия за България“, която по думите й ще прерасне във визия за всяка една община. „Днес приключихме тази среща с решение за план за развитие на всяка от общините в Ямбол. Хубаво е и че организациите ни са в много висока степен на готовност за номинации за кметове и общински съветници. По време на тези срещи ще провеждаме и разговори с потенциални партньори по места“, посочи Нинова. Лидерът на БСП коментира и евентуални партньорства на местния вот. „Търсим съюзи и партньорства с хора, които споделят нашите идеи и които искат местната власт да се развива самостоятелно, да е силна, да е близо до хората и споделят програмата ни „Визия за България“. Възможни са партньорства по места, имаме и тук такива, така че това сме правили, това ни е целта и занапред и на следващото заседание, което ще бъде в друга област“, коментира Нинова. \r\nДеница КИТАНОВА", "date": "2019.06.26", "title": "БСП готви паспорт за общините и трансформира „Визия за България“ във визия по места (ОБЗОР)"}
{"url": "http://www.focus-news.net/news/2019/06/26/2673905/danas-sarbiya-amerikanskoto-predlozhenie-za-kosovo-sled-izborite-filip-riykar-mozhe-da-bade-naznachen-kato-glaven-pregovaryasht.html", "text": "Бившият посланик на САЩ в Македония Филип Рийкър може да бъде назначен като главен преговарящ от страна на САЩ за диалога между Сърбия и Косово, съобщава електронното издание на белградския ежедневник  Danas . \r\nОчаква се, че ролята на главния преговарящ от името на САЩ в продължаването на преговорите за Косово ще бъде поета от опитен дипломат, какъвто е помощник държавния секретар за Европа и Евразия.  \r\nИзборът му като главен преговарящ трябва да бъде одобрен от Държавния департамент, американския държавен секретар Майк Помпео и Съвета за национална сигурност, където Джон Болтън има ключовата дума, казват неофициални американски дипломати, коментирайки ролята на Америка в следващия етап от диалога между Белград и Прищина. \r\nСпоред източници на изданието администрацията на САЩ \"понастоящем е заета с криза, която е в сърцето на световната общественост, и това е тази между Америка и Иран\".Президентът Доналд Трамп официално стартира кампания за изборите през следващата година, така че Косово ще трябва да почака до приключването им.   Тереза Герова", "date": "2019.06.26", "title": "Danas (Сърбия): Американското предложение за Косово - след изборите, Филип Рийкър може да бъде назначен като главен преговарящ"}
{"url": "http://www.focus-news.net/news/2019/06/26/2673907/daily-sabah-chlenovete-na-nato-shte-izharchat-za-obrana-nad-1-trilion-prez-2019-godina.html", "text": "Страните-членки на НАТО ще изхарчат за отбрана над 1,04 трилиона долара през тази година, пише електронното издание на турския ежедневник Sabah. \r\nПрез последните 7 години – от 2012 до 2018 – 29-те държави от Алианса са изхарчили общо около 6,6 трилиона долара, показва доклад на НАТО, публикуван във вторник. \r\nМиналата година бюджетът на страните за военни нужди са стигнали до 970,3 милиарда долара, се подчертава в доклада. \r\nПрез 2019 г. САЩ направиха най-големите разходи за една държава - 730 млрд. долара, следвани от Великобритания (60,4 млрд. долара), Германия (54,1 млрд. долара), Франция (50,7 млрд. долара) и Канада (21,9 млрд. долара), се казва в доклада. \r\nРазходите за отбрана на Турция, които през миналата година бяха 14,1 млрд. долара, ще достигнат 13,9 млрд. долара през текущата година, прогнозира докладът. \r\nНАТО предвижда, че страните-членки ще изразходват 2,51% от своя БВП през 2019 г. за отбрана. \r\nСтраните членки на организацията имат общо 3.26 милиона военнослужещи, включително 41% от тях в САЩ, 13% в Турция и 6.4% във Франция. \r\nРазходите за отбрана включват разходи за персонал, оборудване, научноизследователска и развойна дейност и инфраструктура, уточняват от Алианса. \r\nПревод и редакция:", "date": "2019.06.26", "title": "Daily Sabah: Членовете на НАТО ще изхарчат за обрана над $1 трилион през 2019 година"}
{"url": "http://www.focus-news.net/news/2019/06/26/2673908/sled-koalitsionniya-savet-gerb-darzhi-na-1-lev-partiyna-subsidiya-obedineni-patrioti-initsiiraha-konsultatsii-v-parlamenta-obzor.html", "text": "След срещата на управляващата коалиция в Министерски съвет стана ясно, че тази седмица „Обединени патриоти“ ще инициират консултации с политическите сили в Народното събрание за партийните субсидии. Лидерът на НФСБ Валери Симеонов обяви, че ще се търси компромис промените за субсидиите в законите за политическите партии и за бюджета да се разглеждат заедно. Управляващите си поставят срок до лятната ваканция измененията да са минали през пленарна зала. По думите на Симеонов срокът е до 1 август, да за няма упреци, че въпросът за партийните субсидии се отлага. Той подчерта, че обществото очаква намаляване на субсидиите и това е общата позиция на ГЕРБ и \"Обединени патриоти\". Зам.-председателят на „Атака“ Десислав Чуколов съобщи, че до края на юли коалицията ще се събере отново, за да направи преглед на изпълненото досега. Ще бъде обсъдено как се изпълняват поставените задачи в споразумението. Премиерът и лидер на ГЕРБ Бойко Борисов подчерта, че партията му продължава да държи на намаляването на субсидията на 1 лев. Той обяви готовността на ГЕРБ да участва в разговорите в парламента за законовите промени за субсидиите. Премиерът съобщи, че на заседанието на Коалиционния съвет е решено данъчните закони да не се променят, а предложението на ДПС за промяна на ДДС да не се дебатира. \r\n„Фокус“ припомня: Миналата седмица министър-председателят и лидер на ГЕРБ Бойко Борисов обяви, че свиква Коалиционен съвет, на който с \"Обединени патриоти\" да обсъдят партийните субсидии. На 6 юни правителството предложи държавната субсидия за партиите да бъде намалена от 11 лв. на 1 лв. за действителен глас. На 12 юни Народното събрание прие промените на първо четене. „За“ гласуваха депутатите на ГЕРБ, „Обединени патриоти“ и „Воля“, а „против“ бяха ДПС и БСП. Намалението на партийната субсидия от 11 лв. на 1 лв. ще важи за периода от 1 юли до 31 декември 2019 г. Ако промените бъдат приети окончателно, икономията в бюджета за втората половина на 2019 г. би възлязла в размер на 14,6 млн. лв.", "date": "2019.06.26", "title": "След Коалиционния съвет: ГЕРБ държи на 1 лев партийна субсидия, „Обединени патриоти“ инициираха консултации в парламента (ОБЗОР)"}
{"url": "http://www.focus-news.net/news/2019/06/26/2674276/erdogan-nyama-indikatsii-che-tramp-shte-nalozhi-sanktsii-na-turtsiya-zaradi-s-400.html", "text": "Президентът на Турция Реджеп Таийп Ердоган заяви в сряда, че по време на разговора с американския си колега Доналд Тръмп не е видял индикации, че САЩ ще наложат санкции на Анкара заради покупката на руските противовъздушни системи С-400, предава електронното издание на гръцкия вестник  Kathimerini . \r\nЕжедневникът припомня предупреждението на САЩ, че ще въведат ограничителни мерки срещу Турция, ако придобие руските системи, но от Анкара бяха категорични, че не мислят да се отказват от сделката с Москва. \r\nВ изказване пред журналистите в турската столица преди да замине за срещата на върха на Г-20 в Япония, Ердоган заяви, че отново ще обсъди въпроса с Тръмп по време на двустранните преговори в кулоарите на срещата в Осака. \r\nПревод и редакция:", "date": "2019.06.26", "title": "Ердоган: Няма индикации, че Тръмп ще наложи санкции на Турция заради С-400"}
{"url": "http://www.focus-news.net/news/2019/06/26/2673913/tass-ukrayna-otzovava-poslanika-si-ot-saveta-na-evropa-sled-reshenieto-na-pase-za-rusiya.html", "text": "The EU Commission has complained to the UK government over obstacles that prevented many EU citizens from voting in the UK in the European elections,  AFP  reports. \r\nThere was much anger among UK-resident voters from other member states, who found they could not vote on 23 May. \r\nIn a letter to the UK Cabinet Office, seen by the BBC, an EU commissioner said those voters faced \"a number of obstacles to participation\". \r\nThe UK government says it \"took all the legal steps necessary\" before the vote.", "date": "2019.06.26", "title": "ТАСС: Украйна отзовава посланика си от Съвета на Европа след решението на ПАСЕ за Русия"}
{"url": "http://www.focus-news.net/news/2019/06/26/2673914/stevo-pendarovski-nashiyat-plan-b-sa-pregovori-do-kraya-na-godinata.html", "text": "„Преспанският договор изискваше голяма смелост и визия, вярвам, че това го разбират и в Германия. Ето защо Северна Македония няма план „Б“. Нашият план „Б“ е започване на преговори в края на годината“, заяви македонският президент Стево Пендаровски в интервю за онлайн изданието на германския „Шпигел“, предава македонската редакция на  Радио „Свободна Европа“ . \r\nДържавният глава е оптимист, че Скопие ще получи дата за преговори след отложеното гласуване в Бундестага. \r\n„Вярваме, че няма по-дълбоки забележки срещу започването на присъединителните преговори, а това е само техническо отлагане. Германия е нашият най-важен партньор, тя беше един от актьорите за Преспанския договор и в Берлин познават много добре политическата ситуация в нашата страна“, заяви той. \r\nПревод и редакция:", "date": "2019.06.26", "title": "Стево Пендаровски: Нашият план Б са преговори до края на годината"}
{"url": "http://www.focus-news.net/news/2019/06/26/2673915/mezhduvedomstvena-grupa-shte-izgotvi-kriterii-za-sdelkata-za-chez-obzor.html", "text": "Председателят на Комисията за енергийно и водно регулиране Иван Иванов съобщи, че с негова заповед се сформира междуведомствена група за изготвяне на критерии за сделката за придобиването на ЧЕЗ. В групата ще участват КЕВР и останалите заинтересовани институции. „Бъдете сигурни, че тази работна група ще изготви критерии, които са обективни и които трябва да бъдат норма в прилагането на закона“, заяви Иван Иванов. По думите му критериите ще бъдат неутрални и ще се прилагат за всички други бъдещи сделки от такъв характер. Председателя на енергийния регулатор прогнозира, че критериите могат да бъдат изготвени в рамките на 2-3 седмици. \r\nПо-рано председателят на Надзорния съвет на \"Еврохолд България“ АД Асен Христов обясни, че дружеството се интересува от сделката повече от 8 месеца и води преговори от февруари. Той уточни, че ЧЕЗ са предпочели „Еврохолд“, защото другата компания в надпреварата, за втори път е дала оферта на разсрочено плащане, което не показва добра финансова стабилност. „Еврохолд България” АД ще плати 335 милиона евро за акциите на ЧЕЗ. Парите са от два източника – 30% собствени средства от увеличението на капитала, а останалите над 300 милиона евро са банков кредит“, поясни Христов и изтъкна, че сделката е по силите на дружеството и парите ще бъдат платени веднага. Асен Христов категорично отрече зад сделката да стоят политически интереси и призова политиците и жълтите медии да се въздържат от пазарни манипулации. „Трябва да проявим отговорност и независимите регулатори да се произнесат по сделката за ЧЕЗ“, заяви премиерът Бойко Борисов в отговор на въпрос кои стои зад „Еврохолд България“ АД в Министерски съвет. „Сделката е извършена в Чехия от частна компания. Така че ако визирате написаното, че Цветанов стои зад сделката- Цветанов е извън ГЕРБ“, посочи премиерът. „Колкото БСП могат да ги питат какво прави Жан Виденов или ДПС за Лютви Местан, толкова можете да ми зададете въпроса дали Цветанов е там или не“, допълни Бойко Борисов. Той подчерта, че като премиер няма право да коментира такава сделка, защото подобно изказване може да нанесе тежки последици, да бъдем осъдени като държава и да платим огромни пари.", "date": "2019.06.26", "title": "Междуведомствена група ще изготви критерии за сделката за ЧЕЗ (ОБЗОР)"}
{"url": "http://www.focus-news.net/news/2019/06/26/2673910/poslanikat-na-sasht-v-nato-zasega-nyamame-zashtita-ot-ruskite-krilati-raketi.html", "text": "САЩ засега нямат защита от руските крилати ракети, които нарушават Договора за ликвидация на ракетите със среден и малък обсег (ДРСМО), заяви във вторник посланикът на САЩ в НАТО Кей Бейли Хътчисън в Брюксел, предава руската агенция  EA Daily . \r\nЗаявлението прозвуча в навечерието на срещата на министрите на отбраната от страните-членки на НАТО на 26-27 юни. \r\n„В момента нямаме системи за защита от тези ракети, но ще искаме отговор за нарушенията на Русия на ДРСМО, конкретно в сферата на новите разработки“, заяви тя. \r\nПо думите на Хътчисън, САЩ разучават възможен отговор на прекратяването на действието на ДРСМО в сферата на конвенционалните оръжия. \r\n„Русия все още има пет седмици, за да се върне към спазване на договор, но, ако тя не направи това, разглеждаме няколко варианта как да реагираме и обсъждаме този въпрос с нашите европейски партньори по НАТО“, съобщи дипломатът. „Разбира се, става въпрос за няколко варианта с използване на обикновено оръжие“. \r\nСАЩ обявиха, че излизат от ДРСМО на 2 февруари тази година. След това започна да тече шестмесечен преходен период, в рамките на който договорът може да бъде спасен. Президентът на Русия Владимир Путин на 4 март подписа указ за спиране на участието на Русия в договора от 1 март заради позицията на САЩ по този въпрос. \r\nПревод и редакция:", "date": "2019.06.26", "title": "Посланикът на САЩ в НАТО: Засега нямаме защита от руските крилати ракети"}
{"url": "http://www.focus-news.net/news/2019/06/26/2673909/rtk-kosovo-kosovskiyat-parlament-shte-provede-izvanredno-zasedanie-za-preshevskata-dolina.html", "text": "Парламентът на Косово ще проведе извънредно заседание в понеделник, на което ще бъдат обсъдени исканията на представителите от Прешевската долина и ще бъде приета резолюция за подпомагане на албанското население в южносръбската област, предава обществената „Радио и телевизия Косово“ (RTK). \r\nРешението е взето от парламентарната комисия по образование в хода на срещата с членове на комисията за публична администрация, която наскоро се завърна от своята визита в Прешевската долина. \r\nКосовските албански депутати са получили много искания от тамошните лидери, включително обединение на Прешевската долина с Косово и повдигане на този въпрос в диалога между Прищина и Белград. Освен това албанците от Сърбия са поискали помощ за проекти в помощ на населението на Долината. \r\nПревод и редакция:", "date": "2019.06.26", "title": "RTK (Косово): Косовският парламент ще проведе извънредно заседание за Прешевската долина"}
{"url": "http://www.focus-news.net/news/2019/06/26/2673912/240-mln-leva-sa-prihodite-ot-4-mln-elektronni-vinetki-do-sredata-na-yuni-obzor.html", "text": "На 16 август ще стартира реалното тестване на тол системата на терен, а в началото на есента се очаква да станат ясни крайният ѝ обхват и тарифите. Първоначално в обхвата на системата ще влязат 6 хил. км. от пътната мрежа на страната, предимно транзитните коридори – магистралите, пътищата от първи клас и частично от втори. За различните видове пътища ще има и различно таксуване. \r\nЗа надеждното функциониране на системата вече е изградено Национално тол управление, което беше представено от директора му проф. Олег Асенов и заместник-министъра на регионалното развитие и благоустройството Николай Нанков. В управлението вече работят 629 служители в специално оборудвани помещения – диспечерски пункт, стая за контрол, кол-център и други. Разработен е и специален онлайн калкулатор, с който всеки превозвач може да изчислява разхода за преминаването по определен маршрут. \r\n\"Реалната търговска експлоатация на тол системата няма да започне преди да изчистим всички проблеми\", заяви Нанков и припомни, че въвеждането на системата за таксуване на база време и изминато разстояние е един от приоритетите на кабинета „Борисов 3“. \"Хубавото на тол система е, че факторът време, прекарано в страната, ще бъде минимализиран. С бъдещата тол система пътуването в рамките на страната – т.е. времето, което превозното средство ще прекарва в страната, няма да бъде водещо, както е сега“, посочи той. Нанков съобщи още, че до средата на юни са продадени над 4 млн. електронни винетки, а приходите от тях са над 240 млн. лв. От своя страна, проф. Олег Асенов посочи, че на 16 август ще има реална готовност за стартиране на системата. \r\nПървото заседание на специално създадения от парламента Обществен съвет по въвеждането на тол системата ще се проведе на 5 юли в МРРБ. На 3 юли пък се проведе среща с превозвачите, на която ще бъдат обсъдени тарифите и обхватът на системата. \r\nЦветилена СИМЕОНОВА", "date": "2019.06.26", "title": "240 млн. лева са приходите от 4 млн. електронни винетки до средата на юни (ОБЗОР)"}
{"url": "http://www.focus-news.net/news/2019/06/26/2674271/konsultatsiite-za-subsidiite-se-otlagat-obzor.html", "text": "След като във вторник стана ясно, че „Обединени патриоти“ ще инициират консултации с политическите сили в Народното събрание за размера на партийните субсидии, до такива в сряда така и не се стигна. Причината бе отсъствието на ръководството на ГЕРБ. От ДПС от своя страна обявиха, че обявиха, че няма да участват в консултации за партийните субсидии. Лидерът на Движението Мустафа Карадайъ припомни позицията на ДПС, че субсидиите трябва да са с размер, с който партиите да могат да финансират дейността и кампанията си. \"Ако няма да могат политическите партии да финансират дейността си чрез субсидии от държавата, то тогава трябва да има отворен, ясен, прозрачен модел за финансиране на политическите партии\", допълни Карадайъ.  \r\nМеждувременно лидерът на БСП Корнелия Нинова обяви, че партията има готовност да върне надвзетите субсидии, но това ще стане чрез удръжки от следващите, тъй като към момента не разполагат със средствата. \"Имаме, както знаете информацията към декември миналата година - 6 млн. лв., но ние за разлика от ГЕРБ не си държим парите на влогове за лихви. Тези близо 6 млн. лв. от началото на тази година сме похарчили за европейската кампания - 2 млн., старта на БСТВ - около 1, 5 млн. лв., също толкова за средства за издръжка на структурите, така че към момента ние не разполагаме де факто с тези пари. Имали сме ги преди половин година\", допълни тя. Лидерът на НФСБ Валери Симеонов обяви, от своя страна, че от партията нямат проблем да върнат надвзетата субсидия, тъй като не са похарчили всичко за евровота. Според него това бързане и непрекъснатото медийно говорене усложнява намирането на решение по въпроса за субсидиите, когато става въпрос за позиции на различни партии. \"Ще се постарая да намерим сравнително бързо решение. Въпросът не е чак толкова сложен\", каза още лидерът на НФСБ. От ВМРО и ПП \"Атака\" също изразиха готовност да върнат средствата от субсидиите в най-кратък срок. От ГЕРБ обявиха още във вторник, че вече са върнали надвзетите субсидии.", "date": "2019.06.26", "title": "Консултациите за субсидиите се отлагат (ОБЗОР)"}
{"url": "http://www.focus-news.net/news/2019/06/26/2673911/rtk-kosovo-93-ot-kosovskite-albantsi-sa-sreshtu-promyana-na-granitsite.html", "text": "Професорът от Оксфорд Антъни Хийт представи анкета за трите основни въпроса между Косово и Сърбия, предава обществената  „Радио и телевизия Косово“ (RTK) . \r\nПо неговите думи, сред албанското и сръбското население на Косово има несигурност какво трябва да бъде окончателното споразумение между Прищина и Белград. \r\nТой представи трите сценария в анкетата: \r\nЗапазване на статуквото, по-големи правомощия за Асоциацията на сръбските общини, корекция на границите между Косово и Сърбия. \r\nСпоред него запазване на статуквото не се подкрепя и от двете общности, като те са недоволни от сегашното положение. \r\nХийт е открил и различия по отношение на перспективите между двата народа. \r\n„Албанската общност е по-загрижена за европейската интеграция и признанието от Сърбия, докато сръбските респонденти отделят по-голямо внимание на нуждата за разрешаване на вътрешните проблеми, пред които са изправени. \r\n„86% от албанската общност не са съгласни с предаване на изпълнителни правомощия на Асоциацията на сръбските общини. Сред сръбската общност има разделение по този въпрос. 1/3 са съгласни с този сценарий и също толкова с против. Така че те не са на едно мнение“. \r\n„Що се отнася до корекцията на границите между двете страни, ние открихме, че мнозинството от албанската общност е срещу това“, заяви професорът. \r\n„Има някои различия по този въпрос. 93% от албанците твърдят, че Косово е независимо и трябва да бъде признато като такова без промяна на границите и посочват, че няма нужда от такива концесии“, обясни той. \r\nХийт отбеляза още, че албанската общност е попитана дали е съгласна с политиката на ЕС и САЩ. „Получихме изненадващи резултати. Отбелязваме, че сред албанците има по-голяма подкрепа за политиката на САЩ, отколкото за ЕС“. \r\nПревод и редакция:", "date": "2019.06.26", "title": "RTK (Косово): 93% от косовските албанци са срещу промяна на границите"}
{"url": "http://www.focus-news.net/news/2019/06/26/2673919/anadolska-agentsiya-stranite-ot-nato-shte-obsadyat-razhodite-za-otbrana-v-bryuksel.html", "text": "В Брюксел ще се състои двудневна среща на министрите на отбраната на 29-те страни-членки на НАТО, предава  „Анадолската агенция“ . \r\nУчастниците в срещата ще обсъдят разходите за отбрана в Алианса, Договора за ликвидация на ракетите със среден и малък обсег (ДРСМО), ситуацията в Афганистан, технологични разработки и стратегията за космическа отбрана, отбелязва турската държавна агенция, като посочва, че Анкара ще бъде представлявана от министъра на отбраната Хулуси Акар. \r\nГенералният секретар на НАТО Йенс Столтенберг съобщи, че един от главните въпроси на срещата ще бъдат разходите за отбрана и разпределението на финансовото бреме. \r\nТой подчерта, че страните от Алианса имат значителен прогрес в процеса на разпределение на бремето. \r\nПо неговите думи европейските съюзници и Канада ще увеличат военните си харчове с 3,9% през тази година. \r\nСтолтенберг отбеляза, че страните от НАТО са увеличили разходите за отбрана през последните пет години. \r\nАлиансът очаква, че до осем години страните от Северноатлантическия алианс ще изпълнят обещанието си и ще отделят за военни разходи по два процента от своя брутен вътрешен продукт, отбеляза генералният секретар. \r\nПревод и редакция:", "date": "2019.06.26", "title": "„Анадолска агенция“: Страните от НАТО ще обсъдят разходите за отбрана в Брюксел"}
{"url": "http://www.focus-news.net/news/2019/06/26/2673916/dvama-balgari-i-shestima-chuzhdentsi-sa-obvineni-za-uchastie-v-nay-golyamata-prestapna-grupa-za-trafik-na-migranti-obzor.html", "text": "От Специализираната прокуратура обявиха, че на 8 лица е повдигнато обвинение за участие в най- голямата до момента престъпна група за трафик на мигранти. На 26 юни ще бъдат поискани мерки „задържане под стража“ за обвинените. Говорителят на Специализирания съд прокурор Сийка Милева съобщи, че обвинените са двама българи и шестима чужденци (сириец, иракчанин и четирима афганистанци). Групата е превеждала големи групи от 30-40 души, предимно чужди граждани – афганистанци, иракчани и пакистанци, от Турция през България до Сърбия. „Превеждането е извършвано по изключително опасен начин за живота и здравето на мигрантите“, коментира прокурор Милева. Мигрантите са превеждани през така наречените „зелени граници“, през гъсти, гористи местности. Дейността на престъпната група е започнала от Кабул в Афганистан и се е ръководила от роднина на член на организираната престъпна група. Това лице е организирало набирането и транспортирането на мигрантите от Афганистан, през Иран до Турция, където са посрещани от друг, който организирал ръководството на групата на територията на Турция. Той превеждал групата по канал от Турция към България през река Марица. Сийка Милева уточни, че през страната ни трафикираните лица са били превозвани със специални бусове, като са ги укривали и настанявали в наемани секретни квартири в кв. „Филиповци“ и кв. „Орландовци“. „Лицата престоявали от един до два дни на територията на страната ни с цел да не будят подозрение и да не се харчат допълнителни средства за тяхната прехрана и нощувка“, коментира тя. Мигрантите са заплащали между 8 и 10 хил. лева чрез метода „хавала“, като парите са се предавали на доверен човек, така нареченият „хавалдар“, който предоставя съответна парола. Сийка Милева съобщи, че някои от членовете на престъпната група чужди граждани са женени за българки, които изцяло били запознати с престъпната дейност на групата и помагали за нейната дейност.  \r\n„Фокус“ припомня: На 24 юни 17 души бяха задържани за участие в най-голямата престъпна група за трафик на мигранти, която действа на територията на България. Зам. главният прокурор Иван Гешев определи структурата като „завършено търговско дружество за трафик на мигранти”. Той посочи, че за първи път в България има толкова сложна, голяма и мащабна организация. „Тя обхваща всички – от хазяи, до хора, които осъществяват транспорт, през хора, които посрещат, и хора, които координират“, обясни Гешев и допълни, че има информация, че в престъпната група са участвали и гранични полицаи. Първата информация за задържаните каналджии е дошла през 2017 г., когато по време на мащабната операция „Халифакс“ беше разбита международна мрежа за трафик на мигранти, включително и с българско участие. Тогава бяха арестувани над 40 души.", "date": "2019.06.26", "title": "Двама българи и шестима чужденци са обвинени за участие в най-голямата престъпна група за трафик на мигранти (ОБЗОР)"}
{"url": "http://www.focus-news.net/news/2019/06/26/2673920/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Кандидатът за наследник на Тереза Мей на лидерския пост в Консервативната пария Борис Джонсън изключи възможността за ново удължаване на срока за Брекзит, съобщава националният ежедневник  The Independent . Претендентът за Даунинг стрийт 10 бе категоричен, че Обединеното кралство ще напусне структурите на Европейския съюз до 31 октомври тази година – и нито ден по-късно.  \r\nДжонсън отново отказа да обсъди подробно инцидента от преди няколко дни, когато полицията се е отзовала на сигнал за битов скандал. В интервю пред ВВС той определи като „просто несправедливо“ въвличнае на любимите му хора в битката на политическата арена. \r\nПо-рано през деня стана ясно, че победителят в надпреварата за лидерския пост в Консервативната партия и премиер на Обединеното кралство ще бъде обявен на 23 юли. Към настоящия момент фаворит за поста е бившият министър на външните работи на страната – Борис Джонсън. Негов съперник е сегашният първи дипломат на Лондон Джереми Хънт. \r\n*** Борис Джонсън обеща Великобритания да излезе от Европейския съюз на 31 октовмри със сигурност и увери, че ще избере напускане без сделка, ако това е нужно, за да се спази крайния срок, пише левичарското британско издание  The Guardian . \r\nВ интервю пред местно радио, лидерът за наследник на Тереза Мей на поста министър-председател каза, че промени в споразумението за оттегляне или политическата декларация, договорени от Мей, няма да са достатъчни. \r\n„Искам повече от промяна“, обясни политикът. „Трябва ни ново споразумение за напускане – ако ще излизаме на базата на такова“. \r\nПо време на началния етап на лидерския процес бившият външен министър беше обвинен, че е изпращал различни послания на различни депутати, като казал на евроскептиците,  че датата 31 октомври е окончателна, а е бил по-неясен с другите. \r\nНо в последното интервю той бе категоричен. „Готвим се за излизане на 31 октомври. Да става каквото ще“. Помолен да потвърди това, Джонсън добави. „Направи го или умри. Да става каквото ще“. \r\nПо-рано в интервю пред LBC Radio, най-вероятният следващ британски премиер отхвърли идеята, че плановете му за Брекзит могат да бъдат осуетени от бунтовни депутати от неговата Консервативна партия, като посочи, че фракцията „гледа в бездната на разгрома“, ако не реализира плана за излизане. \r\nДжонсън поясни, че „ще разделим елементите на настоящото споразумение за оттегляне – трябва да вземем подлежащите на оздравяване“, за да се търси нов договор с ЕС и да се подготви нова сделка. \r\n***  Борис Джонсън предизвика съперника си Джереми Хънт да обещае, че Великобритания ще излезе от ЕС на 31 октомври, пише британското издание London Evening Standard. \r\nВ писмо до външния министър, фаворитът за наследник на Тереза Мей начело на Консервативната партия и премиерския пост попита: „Ще се присъединиш ли към мен в обещането за напускане на 31 октомври при всички обстоятелства?“ \r\nТова се случва, след като Джонсън призова хората да са „малко по-позитивни“ относно възможностите за Великобритания след Брекзит. \r\nДжонсън написа: „Минаха три години, откакто британците гласуваха за излизане от ЕС в едно от най-големите демократични упражнения, които тази страна е виждала. Но, за съжаление, оттогава отстъпихме и не успяхме да изпълним тази голяма инструкция от британците. \r\n„Ние не успяхме да изкараме Великобритания от ЕС на 29 март 2019 година – въпреки безбройните обещания да го направим – и можем да видим ужасното въздействие, което това има върху вярата в демокрацията. Централният въпрос в този конкурс за лидерство е дали следващият премиер ще се съгласи да спази резултата от референдума и ще се ангажира с излизане от ЕС на 31 октомври“, написа бившият кмет на Лондон. \r\nАко не, избирателите заслужават да знаят какъв алтернативен срок ще определите. Какво бихте счели за приемливо забавяне? Ще бъде ли края на тази година, или ще разширите членството ни в ЕС до 2020 г.? В какъв момент ще решите, че е достатъчно?“ – продължи Джонсън. \r\nТой публикува писмото в туит, в който се казва: \"Ако стана премиер, ще напуснем ЕС на 31 октомври, със сделката или без сделка. Днес попитах @ Jeremy-Hunt дали ще се ангажира за тази дата, без значение какво ще се случи. Трябва да спазим обещанията си към британците и да реализираме Брекзит – без ако, без но и без втори референдум“.", "date": "2019.06.26", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/06/26/2673917/hashim-tachi-regionat-mozhe-da-stane-nestabilen-ako-ne-bade-postignato-sporazumenie-sas-sarbiya.html", "text": "Президентът на Косово Хашим Тачи заяви в Прищина, че е в националния интерес на Косово да се постигне правно обвързващо споразумение със Сърбия, което ще включва взаимно признаване, предава обществената  „Радио и телевизия Косово“ (RTK) . \r\nВ изказване на конференция в косовската столица, държавният глава заяви, че Прищина иска да изясни отношенията си със Сърбия като държава и това може да бъде постигнато единствено чрез процеса на диалога с ясни крайни срокове и цели и с гаранции и международна подкрепа, основно от САЩ и Европейския съюз. „Нямам съмнение, че ако не постигнем правно обвързващо споразумение със Сърбия тази година, ще навлезем в опасна зона на тези отношения и това може да донесе нестабилност на целия регион“, заяви Тачи. \r\n„Независимо от скорошните инициативи за продължаване на диалога, резултатът е нулев. Липсата на диалог и перспектива за постигане на споразумение за нормализация на отношенията между Косово и Сърбия е най-голямата възможна заплаха за сигурността и стабилността на Косово“, обясни президентът. \r\nТачи добави още: „Всички знаем, че не можем да чакаме още 20 години, за да изясним отношенията си със Сърбия. Времето не е на наша страна. Статуквото в отношенията ни със Сърбия е нестабилно“. В отразяването си от конференцията Indeksonline цитира Тачи, че е доволен, че 91% от респондентите в проучване, проведено от RIDEA, са против сегашното статукво. „Анализирали сте и изпробвали и други сценарии, но е ясно, че Асоциацията [на сръбските общини] е категорично отхвърлена от гражданите на Косово… Това е добър урок за тези, които все още работят по този вариант. Те трябва да се откажат от тези опасни опити възможно най-скоро. Искам също да кажа, че съм много доволен, че опцията за корекция на границите или демаркация на границите се радва на най-голямата подкрепа сред народа на Косово, въпреки отрицателната кампания на някои политически партии и други срещу този сценарий“, каза косовският президент. \r\nПревод и редакция:", "date": "2019.06.26", "title": "Хашим Тачи: Регионът може да стане нестабилен, ако не бъде постигнато споразумение със Сърбия"}
{"url": "http://www.focus-news.net/news/2019/06/26/2673918/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Правомощията на руската делегация в Парламентарната асамблея на Съвета на Европа (ПАСЕ) бяха оспорени. В съответствие с правилата на организацията, те трябва да бъдат повторно потвърдени в рамките на 24 часа, съобщава вестник  „Известия“  . \r\nПрез тези дни руската делегация, както всички останали, може да работи в залата, но няма да може да гласува по въпроси, пояснява изданието. За оспорването се изисква подкрепата на 30 парламентаристи от пет държави. Необходимият брой гласове вече е събран, а най-отявлени бяха членовете на Украйна.  \r\nВъпросът за правомощията на руската делегация ще бъде разгледан на заседание в следобедните часове на сряда, 26 юни.  \r\nВъв вторник, 25 юни, ПАСЕ официално покани руската делегация да участва в юнската сесия. Въпреки това организацията си запазва право да оспорва правомощията на руската делегация. \r\nОт своя страна председателят на Държавната Дума Вячеслав Володин заяви, че руските парламентаристи вече са подали заявление за участие в ПАСЕ, след като органът подкрепи резолюция, защитаваща правомощията на националните делегации. \r\nПрез 2014 г. Русия бе лишена от право на глас, възможност да участва в мисии и да бъде избирана в ръководните органи на ПАСЕ. Причината – присъединяването на на Крим към Руската федерация. Впоследствие Москва прекрати изпращането на молби за участие в срещи, а през 2017 г. преустанови плащането на членски внос в Съвета на Европа. \r\n***  В Балканистиката има обичайна практика да се обясняват, анализират и прогнозират много чуждестранни и световни процеси през призмата на опита на региона. Конкретни военни действия, териториални спорове и модели на тяхното „решение”, информационни кампании и „цветни революции” - всичко това вече е разработено на Балканите преди да се разпространи в други части на планетата. Грубата политизация на религията, предаването на политически функции на църквата, на духовна институция, за съжаление, е известна и от балканската (особено пост-югославската) ситуация, пише руското издание „Балканист“ в материал, представен без редакторска намеса. \r\nСъществуват и противоположни случаи. Решаването на украинския църковен въпрос миналата година, доста противоречиво от страна на Константинополската патриаршия, породи опасен прецедент, който сега по един или друг начин възбужда Балканите. Именно за вероятността за “украински сценарий“ говорят разколниците в Черна гора и в Северна Македония. Дали ще получат желания томос или не, е въпрос на повече от една година, но Сръбската православна църква (СПЦ) вече усеща болезнени удари от действия, далеч от традиционната християнска апологетика. \r\nЗа щастие, през 2019 година в Косово и Метохия не горят храмове. Потискането на православните в Босна и Херцеговина (от страна на мюсюлманите) и в Хърватия (от страна на католиците) оправдано предизвиква безпокойството на СПЦ (което следва от материалите на Архиерейския събор), но все пак това е несъпоставимо със ситуацията от преди 20 години. Отношенията между конфликтните страни се развиват във формално мирно русло. \r\nСегашната тревожна ситуация около православието на Балканите, разбира се, е тясно свързана и с политическите процеси в региона. Силните изказвания на президента на Черна гора Мило Джуканович, както и законът, ограничаващ правата на собственост на Сръбската православна църква, са продължение на антисръбската линия, присъща на официална Подгорица. В изявлението на президента в Никшич (което послужи като повод за поредния кръг на разразяване черногорските църковни въпроси в медиите), сепаратизмът на черногорската православна църква се поставя на една и съща основа с независимостта на Черна гора от Сърбия и нейният \"европейски път\". \r\nВ сянката на тази ситуация за момент остана въпросът с Македонската православна църква (МПЦ), която може да представлява още по-голяма заплаха за единството на СПЦ от Черногорската. \r\nНеканоничната църковна структура в Северна Македония има дълга история (за нейния статут и спецификата на формиране на самата държава). Борбата й за независимост датира от 1966-1967 г., когато МПЦ призова сръбската патриаршия да й даде автокефалия, отказана, но след това, с подкрепата на властите на републиката, тя все пак обявява \"независимост\". Светият Синод на СПЦ обяви, че „новосформираната” църква е разколническа. След разпадането на Югославия,МПЦ продължи политиката на църковен сепаратизъм. Така през 2004 г., в съответствие с декларацията, приета в парламента, в Македония е установена една единствена православна община в лицето на МПЦ, което постави Охридската архиепископия на СПЦ извън закона. \r\nПравославната Охридска архиепископия (която не е официално регистрирана в страната) все още остава в “канонично единство” със СПЦ и други църкви. Тя се ръководи от архиепископ Йован, който от 2010 до 2015 г. е в затвора. Както се казва в посланието на майския съвет на СПЦ, понастоящем няма пряка заплаха срещу епископа  и други духовници, „но мечът на новите съдебни преследвания винаги виси над главите”. \r\nПризнаването на Българската патриаршия за църква-майка на МПЦ и позитивният отговор на София през 2017 година внесе допълнителни сложности в македонския църковен въпрос. На практика това предизвика недоволство, първо в Гръцката православна църква, а след това в Константинопол. Така факторът на гръцкото влияние в Северна Македония поне временно спря планираното „овластяване” на не-каноничната църква. \r\nНовият етап на македонската \"църква\" бе открит, както обикновено, от политически момент. Подписването на Преспанското споразумение с Гърция и преименуването на страната даде на властите дългоочакваната зелена светлина по пътя към ЕС и НАТО. По-рано премиерът Зоран Заев писа на Вартоломей и помоли Вселенския патриарх за помощ при разрешаването на спора. И вече тази година се появиха новини (макар и без подробности), че проблемът на Македония се обсъжда в Константинопол. \r\n„Сръбската православна църква притежава томос за църквата в Македония. Тя предлага автономия, но не и автокефалия, което е неприемливо за МПЦ. Но в Константинопол духат нови ветрове. Това, което се случи по-рано, изглеждаше невъзможно“, така коментират в македонската преса предоставянето на автокефалия на Украйна. Всъщност украинският прецедент стана за Македония още по-значимо събитие, отколкото за Черна гора, въпреки дългосрочните контакти и подобен генезис на УПЦ и ЧПЦ. Неканоничната Охридска структура (по същество разколническа) произхожда от официалната структура на СПЦ - за разлика от “Черногорската православна църква”, ръководена от лишения от сан Михаил „Мираш“ Дедеич. Това, разбира се, не я прави канонична, но понякога може да отвори повече място за тълкуване, отколкото провокативното политическо образувание в Подгорица. \r\n„В Македония някога е имало канонична йерархия, като в Украйна. А в Черна гора групата, която нарича себе си черногорска православна църква, никога не е била в каноничен ранг. Следователно те нямат на какво да разчитат. Що се отнася до Македония, тук Константинопол може да се държи по същия модел като в Украйна. И това ще доведе до нов разкол и нова конфронтация, което още не е донесло нищо добро за никой в историята“, каза протоиерей Велибор Джомич, експерт в областта на църковното право и история, коментирайки украинския въпрос за NewsFront. \r\nСръбската православна църква категорично подкрепи Руската по украинския въпрос: Светият синод официално отказа да признаеПЦУ и в сдържана, но категорична форма изрази недоволство от действията на патриарх Вартоломей. Особено често се казва, че „първият сред равните” в православния свят няма властта да взема еднолично толкова важни исторически решения, опровергавайки църковните документи от XVII век. Важно е да се добави, че „новата църква на Украйна” не е призната и от Гърция - политически и исторически значим актьор в Македония. Заедно с осъждането на българските претенции към каноничната територия на СПЦ, това също вдъхва увереност в аналогичната позиция на Гръцката православна църква по въпроса за МПЦ. \r\nКиевският прецедент в действителност и от днешната перспектива не дава основание за положителни оценки. „Разколът сред разколниците“ - борбата на Филарет срещу Епифаний и неразбираемата роля на все още неразпусната Киевска патриаршия повдигнаха въпроси към експертната общност за евентуално оттегляне на томоса  от Украйна. Което вече  едва ли е възможно в случая на Вартоломей, който взе това решение сам. \r\nВ допълнение, Черна гора и Северна Македония попадат под юрисдикцията на СПЦ въз основа на Томос, а не акт на Вселенския патриарх, какъвто беше случаят с Украйна. Това връща страните към диалога и намалява възможностите за намеса на Константинопол. \r\nДали тези важни църковното право факти ще изиграят определяща роля? Цитирайки скорошни материали на македонски анализатори, „в Украйна се случи нещо, което по-рано изглеждаше невъзможно и затова могат да се очакват нови „чудеса“. За трансформирането на църквата в политически инструмент днес може да се говори и като за глобален процес с множество проявления. На Балканите това е много сложен въпрос. След преживените неотдавна войни, където конфесионалните различия бяха основен фактор, тук се наблюдава болезнено разделение вътре в православието.  С гръмки провокации – в някога теократичната Черна гора, и тихо, планомерно – в Македония. И в двата случая последствията ще бъдат, както предупреждават експертите, катастрофални за цялото православие. \r\nНа Балканите отново се твори история... Агенция „Фокус“ припомня: \r\nВ манастира Рождество на Пресвета Богородица на брега на Охридското езеро в Калища, в близост до Струга,на 6 октомври 2018 година, се състоя Юбилейното заседание на най-висшето църковно тяло на Македонската православна църква – Охридска архиепископия – Архиепископският църковно-народен събор (АЦНС).  \r\nПрез тази година МПЦ отбеляза няколко значими юбилея – 60 години от възобновяването на Охридската архиепископия в лицето на Македонската православна църква, 1000 години от нейното учредяване, 75 години от Свещенското заседание в охридското село Издеглавие и 1155 години от Моравската мисия на Светите братя Кирил и Методий. \r\nСъборът бе съставен от делегати от всички епархии на МПЦ-ОА, като в него членуват лица от клира, монашеството, теологическите учебни заведения и представители на миряните от всяка епархия. \r\nСлед края на петчасово заседание при затворени врата, говорителят на МПЦ-ОА митрополит Тимотей Дебърско-Кичевски потвърди позицията на АЦНС от декември 2017 година срещу промяната на името на страната и църквата и направи „апел за национално единство и искрен и молитвен призив към всички политически субекти в страната да се употребят всички сили за запазване на националната и духовната идентичност на македонския народ и всичко македонско“. \r\nОсвен това най-висшето църковно тяло в Македония прие важни промени на няколко члена от Устава на църквата, между които и за името на МПЦ и титулатурата на предстоятеля й, който в момента е архиепископ Стефан Охридски. \r\nДопълва се член 2, който вече гласи: „Македонската православна църква е историческа и правна наследница на Охридската архиепископия и на Първа Юстиниана (Юстиниана Прима), има достойнството на Архиепископия и се именува Македонска Православна Църква – Охридска Архиепископия, а в комуникацията Македонска православна църква“.  \r\nДопълва се член 9, точка 2, който вече е : „Титлата на Архиепископа е Митрополит Скопски, Архиепископ Охридски и Македонски и на Първа Юстиниана и към него се обръщат с Ваше Блаженство. \r\nОсвен това Съборът поправи и член 23 от църковния Устав, с което епископите викарии се изключват от Пленарния състав на Синода и губят правото си на глас. Прието е и решение за териториални промени в границите на диоцезите на епархиите. \r\n•\tКакво е Първа Юстиниана, или Юстиниана Прима:  \r\nАрхиепископията Първа Юстиниана е учредена от византийския император Юстиниан Велики през 535 година заедно със създаването на едноименния град в Поморавието, днес в Сърбия, на 30 км западно от Лесковац и служи за катедра на архиепископа на Илирийския, или Дакийския диоцез. Прекратява съществуването си някъде в началото на VII век, но продължава да играе роля като независим от Вселенската патриаршия църковен център на българите под византийска власт. \r\nПърва Юстиниана влиза в оборот през XI век, когато през 1018 година, след падането на България под византийска власт император Василий II понижава ранга на Българската Патриаршия и я обявява за Българска автокефална архиепископия със седалище в Охрид, последната българска столица и катедра на българския патриарх. Диоцезът, българският характер и правата й са определени с две грамоти на император Василий II „за правата на Охридската архиепископия“ \r\nОфициалните титли на охридските архиепископи са: първоначално Архиепископ на цяла България (Αρχιεπίσκοπος της πάσης Βουλγαριας), от средата на XII век се ползва и Архиепископ на Първа Юстиниана и цяла България или на всички българи (Αρχιεπίσκοπος της πρωτης 'Ιουστινιανης και πάσης Βουλγαριας или ΄αρχιεπίσκοπος Βουλγάρων). Първият архиепископ е Йоан Дебърски. \r\nИзвестна е подарената от император Андроник II Палеолог на предстоятеля на Охридската афтокефална архиепископия плащаница, за употреба при благослужението в църквата Света София (Охрид). На императорския дар е извезан надписa: \r\n„Пастирю на българите, спомни си при жертвоприношенията за владетеля Андроник Палеолог“ \r\nОхридската архиепископия е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. \r\nПоследният Охридски архиепископ е Арсений II Охридски, когато тя е е закрита, а епархията е присъединена към Драчката. От 1776 година епархията е присъединена към Преспанската и до 1878 г. в Охрид има гръцки епископи. Жителите на Охрид се обръщат с пълномощно писмо от 9 април 1861 г. \"до представителите на българския народ\" в Цариград, да помолят Високата порта за избавяне\" от своеволието на гръцкото духовенство, като потвърди основанието на автокефалната архиепископия на Първа Юстиниана Охридска и на цела България\". През 1872 г. Натанаил Охридски е ръкоположен за пръв митрополит на Българската екзархия в Охрид. \r\nКратка история на МПЦ-ОА \r\nИдеята за възраждането на автокефалната Охридска Архиепископия под вида на поместна Македонска православна църква възниква през 1943 година в Генералния щаб на Народно-освободителната армия на Югославия, който образува религиозно представителство начело със свещеника Вельо Манчевски. На 4-5 март 1945 година се провежда църковно-народен събор, на който е провъзгласено учредяването на МПЦ и възстановяването на Охридската архиепископия. Синодът на СПЦ обявява тези действия за неканонични. \r\nСлед период на борби и временно признаване на юрисдикцията на СПЦ над ОА, през 1967 година МПЦ-ОА се обявява за автокефална, което довежда до решение на Синода на СПЦ, с което тя е обявена за разколническа организация и се прекъсват отношенията с нея. През 2005 година СПЦ отлъчва от църковно общение вярващите, принадлежащи към МПЦ. \r\nПрез 2009 година е прието решение „Македонската църква“ да приеме историческото название „Охридска Архиепископия“, като основно самоназвание. Оттогава в официалните документи тя се именува МПЦ-ОА. \r\nНа 23 ноември 2017 година Свещения Синод на МПЦ обяви, че признава Българския Патриархат за своя „Майка-Църква“. 4 дни по-късно, на 27 ноември 2017 година Синодът на БПЦ прие постановление, съгласно което БПЦ, в случай, че МПЦ я признае за своя Църква Майка, „се задължава да оказва пълно съдействие, ходатайство и застъпничество пред Поместните православни църкви, предприемайки всичко, което е необходимо за установяването на каноничния статут на МПЦ“. На 14 декември Синодът на ГПЦ заяви, че е недопустимо вмешателството на Българската църква в работите на Сръбската църква. На 21 декември се провежда среща между комисиите за диалог между БПЦ и МПЦ. \r\nНа 9 февруари 2018 година Свещеният Синод на Констатинополската православна църква заяви, че разглежда като антиканонични действията БПЦ по въпроса за непризнатата Православна църква в „Бившата югославска република Македония“. \r\n*** \r\nКой е македонският (бивш Велешки) епископ Йован: \r\nПрез юни 2002 година при преговорите между Сръбската православна църква и самопровъзгласилата се през 1967 година за автокефална Македонска православна църква е подписано така нареченото Нишко споразумение, подписано от всички епископи от двете делегации. Петимата подписали епископи (от общо седем) на МПЦ обаче са подложени на силна критика за споразумението и то в крайна сметна е отхвърлено от Синода на МПЦ. Тогава патриарх Павел Сръбски призовава епископите, клира и вярващите към канонично единство и митрополит Йован Повардарски е единственият епископ, който на отговаря позитивно и заедно с целия клир на Велешката епархия подписва документ за единство със Сръбската православна църква. \r\nНа 23 септември 2002 г. Светият синод на Сръбската православна църква го назначава за екзарх на целия диоцез на създадената Православна охридска архиепископия. \r\nСлед конституирането на Светия архиерейски синод на Православната охридска архиепископия, на 25 декември 2003 година Йован е избран е за негов предстоятел. На 24 май 2005 година, денят на Светите Братя Кирил и Методий, съгласно Нишкото споразумение е потвърден от патриарх Павел Сръбски за архиепископ охридски и македонски и е обявен патриаршеският и съборен томос за автономия на Православната охридска архиепископия, чийто председател на Светия синод е той. \r\nНяколко дни след влизането в канонично единство със СПЦ през юни 2002 година, без съдебно решение, полицията го изхвърля от митрополията във Велес заедно с монасите, живеещи при него. \r\nПрез 2004 година е осъден на една година затвор условно, за „самоуправство“, поради влизане в храм за кръщаване на момиче. В 2005 година апелативният съд в Битоля го осъжда на 18 месеца затвор за „разпалване на национална и верска омраза, раздор и нетърпимост“. Присъдата изтърпява в затвора „Идризово“ край Скопие от 22 юни 2005 година. На 3 април 2006 година е освободен предсрочно. Веднага в същата година апелативният съд в Скопие го осъжда на 12 месеца за „финансови злоупотреби“, след като по нисшите съдилища във Велес два пъти го оправдават по това дело. Отново изтърпява присъдата си в „Идризово“, като лежи от 8 август 2006 година до 20 април 2007 година, когато е освободен предсрочно от съда. \r\nВ началото на 2008 година напуска Република Македония и живее в Гърция и Сърбия. На 9 декември 2008 година е в състава на делегацията на Сръбската православна църкви, участвала в опелото на партиарх Алексий II Московски. \r\nНа 16 октомври 2009 година Върховният съд го осъжда задочно на две години и половина затвор и изплащане на обезщетение на МПЦ от 14 804 211 динара (около 240 000 евро). \r\nНа 16 ноември 2010 година българските власти задържат архиепископ Йоан на Калотина по издадена за него заповед за арест от Интерпол заради присъдата в Република Македония за „насаждане на етническа омраза и присвояване на църковни пари.“ На 4 януари 2011 година Софийският апелативен съд отказва исканата от властите в Република Македония екстрадиция, отменя мярката за неотклонение „домашен арест“ на Вранишковски и забраната да напуска България, тъй като присъдите са с политически характер. \r\nНа 3 юли 2011 година архиепископ Йоан взима участие в тържествата по случай 40-годишнината от интронизацията на патриарх Максим Български в катедралата „Свети Александър Невски“ в София. \r\nПрез ноември 2011 година защитава докторат в Богословския факултет на Солунския университет на тема: „Единството на Църквата и съвременните еклисиологични проблеми. Сравнително излагане на теологията на свети Максим Изповедник“. \r\nВ 2012 година апелационният съд в Скопие отново го осъжда на 30 месеца за „финансови злоупотреби“, като по това дело е два пъти оправдаван от по-нисшия съд във Велес и един път осъден задочно. Отново лежи в затвора „Идризово“. \r\n***  Белгородският митрополит Йоан разказа на вечерта на паметта на жертвите на Великата отечествена война, че в началото на Втората световна война са загинали само “атеисти“. Това е било лошо, но ситуацията е била такава – те са пострадали заради това, че са се родили в „безбожно време“. А войната са спечелили „кръстените хора“ в СССР, пише руското издание „Московский комсомолец“. \r\nВ началото на Великата отечествена война загинали онези съветски войници, които са били атеисти, каза главата на Белгородската митрополия, митрополит Иоан Белгородски и Староосколски, съобщава Телеграм-каналът Белгород номер 1. \r\nТой отбеляза, че през първите месеци са убити 60 процента от мъжете от Червената армия, родени в „безбожно време”. Те умряха заради безбожието, каза Йоан. \r\nМитрополитът припомни, че това е непропорционална жертва, но в същото време и цената на безбожието. Кръстените хора спечелиха войната, твърди той.", "date": "2019.06.26", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/06/26/2673921/pregled-na-mezhdunarodnite-novini-do-0600-chasa-agentsiya-fokus.html", "text": "Най-късно през тази есен САЩ ще ратифицират Протокола за членство на Македония в НАТО. Американският посланик при Алианса Кей Бейли Хътчистън заяви, че е само въпрос на време кога Скопие ще седне на 30-ия стол в организацията, предава скопският телевизионен канал „Сител“. \r\n„Знаем, че всички страни-членки подкрепят членството в НАТО, надяваме се, че през декември ще имаме възможността да го празнуваме“, заяви дипломатът. \r\nСъщото послание изпрати и първият човек в Алианса един ден преди министерската среща, която ще се състои в сряда и четвъртък в Брюксел. \r\n„Всички съюзници подписаха присъединителния протокол през февруари и след това започнаха ратификациите, които вървят много бързо, също както беше и при присъединяването на Черна гора, ще трябва около една година. Не зависи от мен колко бързо ще бъде ратифицирано, но би било много добре ако могат да завършат до декември, когато ще се състои среща на върха в Лондон. Ако не бъде тогава, очаквам да се случи много скоро след това“, заяви Столтенберг. \r\n***  Бившият посланик на САЩ в Македония Филип Рийкър може да бъде назначен като главен преговарящ от страна на САЩ за диалога между Сърбия и Косово, съобщава електронното издание на белградския ежедневник  Danas . \r\nОчаква се, че ролята на главния преговарящ от името на САЩ в продължаването на преговорите за Косово ще бъде поета от опитен дипломат, какъвто е помощник държавния секретар за Европа и Евразия.  \r\nИзборът му като главен преговарящ трябва да бъде одобрен от Държавния департамент, американския държавен секретар Майк Помпео и Съвета за национална сигурност, където Джон Болтън има ключовата дума, казват неофициални американски дипломати, коментирайки ролята на Америка в следващия етап от диалога между Белград и Прищина. \r\nСпоред източници на изданието администрацията на САЩ \"понастоящем е заета с криза, която е в сърцето на световната общественост, и това е тази между Америка и Иран\".Президентът Доналд Трамп официално стартира кампания за изборите през следващата година, така че Косово ще трябва да почака до приключването им.  \r\n***  Страните-членки на НАТО ще изхарчат за отбрана над 1,04 трилиона долара през тази година, пише електронното издание на турския ежедневник Sabah. \r\nПрез последните 7 години – от 2012 до 2018 – 29-те държави от Алианса са изхарчили общо около 6,6 трилиона долара, показва доклад на НАТО, публикуван във вторник. \r\nМиналата година бюджетът на страните за военни нужди са стигнали до 970,3 милиарда долара, се подчертава в доклада. \r\nПрез 2019 г. САЩ направиха най-големите разходи за една държава - 730 млрд. долара, следвани от Великобритания (60,4 млрд. долара), Германия (54,1 млрд. долара), Франция (50,7 млрд. долара) и Канада (21,9 млрд. долара), се казва в доклада. \r\nРазходите за отбрана на Турция, които през миналата година бяха 14,1 млрд. долара, ще достигнат 13,9 млрд. долара през текущата година, прогнозира докладът. \r\nНАТО предвижда, че страните-членки ще изразходват 2,51% от своя БВП през 2019 г. за отбрана. \r\nСтраните членки на организацията имат общо 3.26 милиона военнослужещи, включително 41% от тях в САЩ, 13% в Турция и 6.4% във Франция. \r\nРазходите за отбрана включват разходи за персонал, оборудване, научноизследователска и развойна дейност и инфраструктура, уточняват от Алианса. \r\n***  Парламентът на Косово ще проведе извънредно заседание в понеделник, на което ще бъдат обсъдени исканията на представителите от Прешевската долина и ще бъде приета резолюция за подпомагане на албанското население в южносръбската област, предава обществената „Радио и телевизия Косово“ (RTK). \r\nРешението е взето от парламентарната комисия по образование в хода на срещата с членове на комисията за публична администрация, която наскоро се завърна от своята визита в Прешевската долина. \r\nКосовските албански депутати са получили много искания от тамошните лидери, включително обединение на Прешевската долина с Косово и повдигане на този въпрос в диалога между Прищина и Белград. Освен това албанците от Сърбия са поискали помощ за проекти в помощ на населението на Долината. \r\n*** САЩ засега нямат защита от руските крилати ракети, които нарушават Договора за ликвидация на ракетите със среден и малък обсег (ДРСМО), заяви във вторник посланикът на САЩ в НАТО Кей Бейли Хътчисън в Брюксел, предава руската агенция  EA Daily . \r\nЗаявлението прозвуча в навечерието на срещата на министрите на отбраната от страните-членки на НАТО на 26-27 юни. \r\n„В момента нямаме системи за защита от тези ракети, но ще искаме отговор за нарушенията на Русия на ДРСМО, конкретно в сферата на новите разработки“, заяви тя. \r\nПо думите на Хътчисън, САЩ разучават възможен отговор на прекратяването на действието на ДРСМО в сферата на конвенционалните оръжия. \r\n„Русия все още има пет седмици, за да се върне към спазване на договор, но, ако тя не направи това, разглеждаме няколко варианта как да реагираме и обсъждаме този въпрос с нашите европейски партньори по НАТО“, съобщи дипломатът. „Разбира се, става въпрос за няколко варианта с използване на обикновено оръжие“. \r\nСАЩ обявиха, че излизат от ДРСМО на 2 февруари тази година. След това започна да тече шестмесечен преходен период, в рамките на който договорът може да бъде спасен. Президентът на Русия Владимир Путин на 4 март подписа указ за спиране на участието на Русия в договора от 1 март заради позицията на САЩ по този въпрос. \r\n***  Съветникът на Белия Дом Джаред Къшнър заяви във вторник, че планът за мир в Близкия Изток „е възможността на века“ за палестинците, но тяхното съгласие е предварително условие за мир, предава  AFP . \r\n„Да се съгласят на икономическия път напред е необходимо предварително условие за разрешаването на по-рано неразрешими политически въпроси“, заяви Къшнър на откриването на конференция в Манама, която е бойкотирана от палестинските власти. \r\n„За да бъда ясен, икономическият растеж и просперитетът на палестинския народ не са възможни без дългосрочно и справедливо политическо решение на конфликта – такова, което гарантира сигурността на Израел и зачита достойнството на палестинския народ“. \r\n*** Професорът от Оксфорд Антъни Хийт представи анкета за трите основни въпроса между Косово и Сърбия, предава обществената  „Радио и телевизия Косово“ (RTK) . \r\nПо неговите думи, сред албанското и сръбското население на Косово има несигурност какво трябва да бъде окончателното споразумение между Прищина и Белград. \r\nТой представи трите сценария в анкетата: \r\nЗапазване на статуквото, по-големи правомощия за Асоциацията на сръбските общини, корекция на границите между Косово и Сърбия. \r\nСпоред него запазване на статуквото не се подкрепя и от двете общности, като те са недоволни от сегашното положение. \r\nХийт е открил и различия по отношение на перспективите между двата народа. \r\n„Албанската общност е по-загрижена за европейската интеграция и признанието от Сърбия, докато сръбските респонденти отделят по-голямо внимание на нуждата за разрешаване на вътрешните проблеми, пред които са изправени. \r\n„86% от албанската общност не са съгласни с предаване на изпълнителни правомощия на Асоциацията на сръбските общини. Сред сръбската общност има разделение по този въпрос. 1/3 са съгласни с този сценарий и също толкова с против. Така че те не са на едно мнение“. \r\n„Що се отнася до корекцията на границите между двете страни, ние открихме, че мнозинството от албанската общност е срещу това“, заяви професорът. \r\n„Има някои различия по този въпрос. 93% от албанците твърдят, че Косово е независимо и трябва да бъде признато като такова без промяна на границите и посочват, че няма нужда от такива концесии“, обясни той. \r\nХийт отбеляза още, че албанската общност е попитана дали е съгласна с политиката на ЕС и САЩ. „Получихме изненадващи резултати. Отбелязваме, че сред албанците има по-голяма подкрепа за политиката на САЩ, отколкото за ЕС“. \r\n*** Украйна взе решение да отзове за консултации своя посланик при Съвета на Европа след решението на Парламентарната асамблея (ПАСЕ) да върне правото на глас на Русия. Това заяви във Фейсбук министърът на външните работи на страната Павел Климкин, предава  ТАСС . \r\n„Съветът на Европа загуби нашето доверие и ще бъде много сложно то да бъде възстановено. От лидера в защитата на правата на човека тази организация се превърна в прост мениджър... Затова отзоваваме нашия посланик при СЕ за консултации. Стратегията е ясна, тактиката също“, заяви министърът. \r\nПо неговите думи, решението на ПАСЕ е „особено обидно“ за Киев предвид това, че в момента Франция председателства СЕ, а тя е участник в Нормандския формат. „Да се разгърне червеният килим пред руските депутати, без Руската федерация да е изпълнила поставените условия, това,  извинете ме за моя френски, е пълен моветон“, добави Климкин. Той каза също, че решението на ПАСЕ „ще засегне цяла Европа“. \r\nВъв вторник вечерта ПАСЕ прие резолюция, която позволява на Русия да участва в заседанието на асамблеята през юни. Документът беше подкрепен от 118 парламентаристи, 62 гласа против, 10 въздържали се. След това участниците в лятната сесия на ПАСЕ оспориха правомощията на руската делегация в организацията. Сега, според правилата на организацията, ще бъде изготвен доклад за ограничаване на правомощията, като гласуването ще се проведе на 26 юни. \r\nСпоред президента на ПАСЕ Лилиан Мори Паскиер делегацията, чиито пълномощия са оспорени, участва в работата на организацията, но не може да гласува по своя въпрос. \r\n***  „Преспанският договор изискваше голяма смелост и визия, вярвам, че това го разбират и в Германия. Ето защо Северна Македония няма план „Б“. Нашият план „Б“ е започване на преговори в края на годината“, заяви македонският президент Стево Пендаровски в интервю за онлайн изданието на германския „Шпигел“, предава македонската редакция на  Радио „Свободна Европа“ . \r\nДържавният глава е оптимист, че Скопие ще получи дата за преговори след отложеното гласуване в Бундестага. \r\n„Вярваме, че няма по-дълбоки забележки срещу започването на присъединителните преговори, а това е само техническо отлагане. Германия е нашият най-важен партньор, тя беше един от актьорите за Преспанския договор и в Берлин познават много добре политическата ситуация в нашата страна“, заяви той. \r\n***  Европейският съюз ще ратифицира договора за премахване на всички вносни мита в търговията с Виетнам в неделя, съобщиха от Европейската комисия, предава  AFP . \r\nСпоразумението е договорено през декември 2015 година, но страните-членки на Съюза го одобриха едва в сряда на министерската среща. \r\nКомисарят по търговията Сесилия Малмстрьом ще пътува до Ханой през почивните дни за подписване на споразумението от страна на Виетнам, а ратификацията му от Европейския парламент се очаква по-късно през годината. \r\n„Много съм доволен да видя, че държавите-членки дадоха зелена светлина на нашите търговски и инвестиционни споразумения с Виетнам“, каза Малмстрьом. \r\n„Освен ясните икономически ползи, тази сделка има за цел също да засили зачитането на правата на човека, както и да защити околната среда и правата на работниците“. \r\nВиетнам приветства споразумението като \"важно\" и „всеобхватно“. \r\n\"Инвеститорите от ЕС сега ще имат възможността да се възползват от нарастваща икономика като Виетнам,\" каза пред репортери в Ханой във вторник министърът на промишлеността и търговията Трън Туан Ан. \r\nТърговията между ЕС и Виетнам представлява 50 милиарда евро (57 милиарда долара) в стоки и четири милиарда в услуги, а Европа се стреми да осигури достъп до 95 милиона потребители.", "date": "2019.06.26", "title": "Преглед на международните новини до 06:00 часа ( Агенция \"Фокус\" )"}
{"url": "http://www.focus-news.net/news/2019/06/26/2674279/afp-noviyat-rakovoditel-na-pentagona-se-sblaska-s-turtsiya-pri-debyuta-si-v-nato.html", "text": "Избраникът на американския президент Доналд Тръмп за ръководител на Пентагона направи дебюта си в НАТО в сряда, когато влезе в конфронтация с Турция заради покупката на руските системи за противовъздушна отбрана С-400, предава  AFP . \r\nМарк Еспер, който бе избран за министър на отбраната на САЩ в петък, повтори предупреждението на Вашингтон, че придобиването на системите от Анкара ще предизвика изключването й от програмата за производство на изтребители F-35. \r\nПри първата си поява на среща на военните министри от Алианса, Еспер проведе „откровена и прозрачна“ среща с турския си колега Хулуси Акар, съобщиха от пресслужбата на Пентагона. \r\nСАЩ и НАТО са обезпокоени, че Турция може да придобие системите за ПВО, които са създадени, за да свалят самолети, като новият многоцелеви изтребител от пето поколение на САЩ F-35, който Анкара иска да купи. \r\nДосега Турция отхвърли всички призиви да отмени сделката с Москва, а президентът Реджеп Таийп Ердоган съобщи във вторник, че доставките на С-400 ще започнат през юли. \r\n„Двамата лидери имаха откровена и прозрачна дискусия, в хода на която секретарят Еспер повтори, че покупката на руски системи за ПВО С-400 от Турция е несъвместима с програмата за F-35 и на Турция няма да бъде позволено да има и двете системи“, заяви говорителят на американското военно ведомство Джонатан Хофман. \r\nЕрдоган каза, че ще използва добрите си отношения с Тръмп, за да разсее напрежението, когато се срещнат по време на срещата на върха на Г-20 в Осака, Япония по-късно тази седмица. \r\nНо САЩ определиха 31 юли като краен срок Анкара да се откаже от С-400, или ще се сблъска със санкции и изхвърляне от програмата за изтребителите. \r\nТова би означавало край на настоящите планове на Турция да закупи 100 F-35 и загубата на доходоносни договори за изграждане на части от самолета. \r\nЕспер, който все още предстои да бъде потвърден от Сената, е третият ръководител на Пентагона в рамките на шест месеца след Джим Матис и Патрик Шанахан. \r\nСпоред „Франс прес“, Еспер е бивш военен, който е близък до държавния секретар Майк Помпео и главният съветник на Белия Дом по национална сигурност Джон Болтън – двама най-изтъкнати ястреби в екипа на Тръмп. \r\nПревод и редакция:", "date": "2019.06.26", "title": "AFP: Новият ръководител на Пентагона се сблъска с Турция при дебюта си в НАТО"}
{"url": "http://www.focus-news.net/news/2019/06/26/2673925/predstoyashti-mezhdunarodni-sabitiya-za-26-yuni-agentsiya-fokus.html", "text": "*** Демократическата партия поврежда първия дебат между претендентите на първичните избори за президентската кампания през 2020 година \r\n*** Избира се генерален секретар на Съвета на Европа \r\n*** Съвет на ЕС за околната среда \r\n*** Онлайн дебат между претендентите за лидер на Консервативната партия Борис Джонсън и Джереми Хънт \r\n*** Среща на министрите на отбраната от НАТО \r\n*** Вот на недовeрие срещу чешкото правителство на Андрей Бабиш \r\n*** Среща на външните министри на Русия и ОАЕ \r\n*** Канцлерът Ангела Меркел отговаря на въпроси на депутати в Бундестага \r\n*** Френският президент Еманюел Макрон пристига на визита в Япония \r\n*** Престолонаследникът на Саудитска Арабия Мохамед бин Салман пристига на визита в Южна Корея\t \r\n*** Генерална асамблея на Организацията на американските държави \r\n***", "date": "2019.06.26", "title": "Предстоящи международни събития за 26 юни ( Агенция „Фокус“)"}
{"url": "http://www.focus-news.net/news/2019/06/26/2673923/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-i-gkpp-dunav-most-1-i-2.html", "text": "Интензивен е трафикът за товарни автомобили на изход на ГКПП „Кулата“ и ГКПП „Дунав мост 1 и 2“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата със Сърбия, Северна Македония и Турция трафикът е нормален на всички гранични контролно-пропускателни пунктове.", "date": "2019.06.26", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“ и ГКПП „Дунав мост 1 и 2“"}
{"url": "http://www.focus-news.net/news/2019/06/26/2673924/nimh-shte-ima-kratkotrayni-valezhi-pridruzheni-s-gramotevitsi-na-poveche-mesta-i-po-intenzivni-v-yuzhna-balgariya.html", "text": "Днес над по-голямата част от страната ще преобладава слънчево време, но още преди обяд ще се развива купеста и купесто-дъждовна облачност. Ще има краткотрайни валежи от дъжд, придружени с гръмотевици, на повече места и по-интензивни в Южна България, по старопланинското било и в Предбалкана. До полунощ валежите ще спрат и облачността ще се разкъса и намалее. Ще духа слаб до умерен североизточен вятър. Максималните температури в повечето райони ще са между 28° и 33°. Атмосферното налягане е и ще се задържи по-високо от средното за месеца. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) .  \r\nПо Черноморието ще преобладава слънчево време. Около и след обяд ще се развива купеста и купесто-дъждовна облачност, ще има валежи от дъжд, придружени с гръмотевици. Повече ще са валежите по южното крайбрежие. Ще духа до умерен североизточен вятър. Максимални температури 28°-30°. Температурата на морската вода е 26-27°. Вълнението на морето ще бъде 2-3 бала. \r\nНад планините ще се развива купесто-дъждовна облачност, ще има краткотрайни валежи, на места, главно в Стара планина, Родопите и Странджа, интензивни и с гръмотевични бури. Ще духа умерен до силен североизточен вятър. Максимална температура на 1200 метра около 21°, на 2000 метра – около 13°.", "date": "2019.06.26", "title": "НИМХ: Ще има краткотрайни валежи, придружени с гръмотевици, на повече места и по-интензивни в Южна България"}
{"url": "http://www.focus-news.net/news/2019/06/26/2673927/pravitelstvoto-shte-odobri-sazdavaneto-na-natsionalen-koordinatsionen-tsentar-za-bezopasno-dvizhenie-po-patishtata.html", "text": "Правителството ще одобри създаването на Национален координационен център за безопасно движение по пътищата. Това предвижда  дневният ред на днешното правителствено заседание . Кабинетът „Борисов 3“ ще разгледа и годишния доклад за младежта за 2018 г. и ще гласува промени в Националния план за действие по заетостта през 2019 г. Министрите ще отпуснат и допълнителни средства по бюджета на Министерството на правосъдието, както и по бюджетите на общините за работа с деца и ученици от уязвими групи в детските градини и училищата. По предложение на министъра на финансите ще бъдат гласувани и промени в Закона за мерките срещу изпирането на пари.", "date": "2019.06.26", "title": "Правителството ще одобри създаването на Национален координационен център за безопасно движение по пътищата"}
{"url": "http://www.focus-news.net/news/2019/06/26/2673926/aktualna-patna-obstanovka.html", "text": "Информация за състоянието на републиканските пътища и въведени ограничения за 26 юни 2019 г., предоставена от  пресцентъра на Агенция \"Фокус\" . \r\nІ. Метеорологична обстановка: \r\nИ през следващото денонощие ще има валежи, придружени с гръмотевици, на повече места и по-интензивни в Южна България, по старопланинското било и в Предбалкана. На север валежите ще спрат. Повече слънце ще има в сутрешните часове и над северните райони. Вятърът ще е до умерен от север-североизток. Максималните температури в по-голямата част от страната ще са между 28° и 33°. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. Състояние на автомагистралите: \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 31.07.2019 г \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 30.06.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Бургас: \r\nДвижението в участъка Деветак – Карнобат от км 308+107 до км 345+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nАМ „Хемус“:  \r\nОбласт София: \r\nДвижението по АМ \"Хемус\" в тунел \"Правешки ханове\" посока София се осъществява в една лента поради ремонтни дейности на мобилни клетки. Затворена е активната лента, като движението се извършва в изпреварващата. Срок: от 10:00 до 15:00 часа на 26.06.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 30.06.2019 г. \r\nОбласт Шумен: \r\nДвижението от км 362+600 до км 375+800 посока Варна се осъществява с повишено внимание поради ремонтни дейности по съоръженията. Движението се регулира с пътни знаци. Срок до 28.06.2019 г.; \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; ІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Враца: \r\nДвижението в участъка Мездра – Лютидол от км 173+600 до км 173+700 се осъществява с повишено внимание като едната лента за движение е стеснена поради рязане на храсти и почистване на ригола. Срок до 28.06.2018 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 31.07.2019 г.; \r\nДвижението в участъка Русе – Писанец от км 12+250 до км 37+300 се осъществява с повишено внимание поради ремонтни дейности на асфалтовата настилка. Участъкът е сигнализиран временно с пътни знаци. Въведено е ограничение на скоростта 40 км/ч.  Движението се регулира от сигналисти. Срок до 28.06.2019 г. \r\nОбласт Шумен: \r\nДвижението в участъка Каспичан – Зайчино ореше от км 134+013 до км 146+770 се осъществява с повишено внимание поради маркировка и ремонт на ограничителни системи. Движението се регулира с пътни знаци. Срок до 28.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка р-н Борово – Бяла от км 44+800 до км 51+900 се осъществява с повишено внимание поради рязане на храсти по пътните банкети. Участъкът е сигнализиран временно с пътни знаци. Въведено е ограничение на скоростта 40 км/ч. Срок до 28.06.2019 г.; \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка Кюстендил – с. Драгомирово от км 25+000 до км 42+440 се осъществява с повишено внимание поради косене на трева и рязане на храсти. Срок до 27.06.2019 г. \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.07.2019 г.; \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\nДвижението в участъка Черноград – Ветрен от км 456+000 до км 485+00 се осъществява с повишено внимание поради косене на тревни площи. Участъкът е сигнализиран с пътни знаци. Срок до 28.06.2019 г. \r\nДвижението по път I-6 Ветрен – Бургас в участък от км 486+877 до км 487+085 /начало на пътна връзка Ветрен – София/ е сигнализиран с пътни знаци и светлинни източници, подаващи жълта мигаща светлина през тъмната част на денонощието. Водачите да се движат с повишено внимание и съобразена скорост. Срок до  18:00 ч. на 04.07.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 30.06.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението по път I-9 Златни пясъци – Варна от км 98+800 до км 100+100 се осъществява с повишено внимание поради почистване на реголи. Участъкът е сигнализиран с пътни знаци. Срок до 29.06.2019 г. \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 01.07.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 01.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 28.06.2019 г. ІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:   \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Созопол от км 00+000 до км 20+774 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 28.06.2019 г.; \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок: до 28.06.2019 г.; \r\nПът III-208: Движението по път III-208 Айтос – Провадия от км 52+000 до км 69+000 в участъка Билка – Дъскотна се осъществява в една лента на определени участъци се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 28.06.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Дюлино – м.с. Черно море от км 14+000 до км 35+000 в участъка Дюлино – Гюльовци се осъществява с повишено внимание поради косене на тревни площи. Участъкът е сигнализиран с пътни знаци. Срок до 28.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Ограничено е движението по път III-514 Горна Оряховица – Велико Търново от км 49+252 до км 49+930 поради ремонт на пропадане.  \r\nОбходен маршрут:  \r\n- посока Велико Търново: път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел  \r\n- посока Горна Оряховица: ул. „Иван Вазов, ул. „Читалищна“, ул. „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІ-11: Движението по път II-11 Оряхово – Лесковец от км 119+000 до км 125+500 се осъществява с повишено внимание поради почистване на наноси от кал и камъни. Срок до26.06.2018 г.; \r\nПът ІІІ-134: Движение по път ІІІ-134 Бяла Слатина – Попица в чертите на гр. Бяла Слатина от км 0+000 до км 0+550 се осъществява при стесняване на една от лентите за движение поради частични ремонти на асфалтовата настилка. Ограничението е сигнализирано с пътни знаци. Срок до30.06.2018 г.\t \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 29.06.2019 г.; \r\nПът III-609: Движението по път III-609 Дряново – Буря от км 65+250 до км 82+578 се осъществява в свободната лента съобразно създадената организация на движение поради извършване на частични ремонтни дейности на асфалтова настилка. Срок до 28.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\nПът III-6072: Движението по път III-6072 Шопите – Горна Росица от км 4+766 до км 26+594 се осъществява с повишено внимание поради полагане на хоризонтална маркировка. Срок до 28.06.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.06.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти.Движението е само в едната лентата за движение двупосочно в участъка на землището “Рилски манастир”. Срок до31.07.2019 г. \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-6001: Движението по път III-6001 с. Гърляно – с. Бобешино от км 0+000 до км 13+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 28.06.2019 г.  \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 05.07.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 05.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.07.2019 г.; \r\nПът III-301: Движението по път III-301 Летница – Ловеч от км 14+743 до км 47+500 се осъществява с повишено внимание поради косене и подравняване на банкети. Срок до 28.06.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка. Срок до 15.08.2019 г. \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 Ковачица – Козлодуй от км 57+747 до км 78+820 се осъществява в една лента поради ремонтни дейности на асфалтовата настилка. Движението се регулира с пътни знаци и от сигналисти на място. Срок до 01.07.2019 г.; \r\nПът II-81: Движението по път II-81 Бързия—Благово от км 72+000 до км 89+000 се осъществява в една лента, поради ремонтни дейности, косене /ръчно-машинно/ и почистване на пътната настилка. Движението се регулира от сигналисти на място. Срок до 1.07.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът ІІІ-114: Движението по път ІІІ-114 Лом – Сталийска махала от км 0+000 до км 5+000 в чертите на Лом се осъществява в една лента поради ремонтни дейности на асфалтовата настилка. Движението се регулира от сигналисти на място. Срок до 28.06.2019 г.; \r\nПът ІІІ-162: Движението по път ІІІ-162 Миланово – Стояново от км 11+900 до км 35+004 се осъществява в една лента поради извършване на ремонтни дейности и почистване на пътната настилка. Движението се регулира от сигналисти. Срок до 27.06.2019 г.; \r\nПът ІІІ-1621: Движението по път ІІІ-1621 Стояново – Сумер от км 0+000 до км 3+355 се осъществява в една лента поради извършване на ремонтни дейности на асфалтовата настилка. Движението е регулирано с пътни знаци и от сигналисти на място. Срок до 01.07.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движение по път II-37 Панагюрски колони –Златица от км 59+500 до км 67+200 се извършва в една лента. Поради частично полагане на асфалт, ще бъдат ограничавани за движение поетапно лява или дясна лента. Движението се регулира с пътни знаци. Срок 26.06.2019 г. \r\nПът III-801: Движението по път III-801 Оборище – Панагюрище от км 43+000 до км 84+000 се извършва в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Срок 30.06.2019 г.; \r\nПът III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 30.06.2019 г.; \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 19.07.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Оряхово – Гулянци в участъка Милковица – Сомовит от км 196+000 до км 206+000 е регулирано в една лента поради земни изкопни ремонтни дейности. Срок до 01.07.2019 г.; \r\nПът ІІ-13: Движението по път II-13 Бяла Слатина – Долни Дъбник между Кнежа и Искър от км 76+000 до км 106 +000 есе осъществява с повишено внимание поради машинно косене на трева. Срок до 26.06.2019 г.; \r\nПът ІІІ-3002: Движението по път III-3002 Българене – Божурлук между Стежерово и Божурлук от км 0+000 до км 20+000 е регулирано поетапно в едното платно поради ремонтни дейности с частично асфалтиране. Срок: до 26.06.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 12.07.2019 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-21: Движението по път II-21 Русе – Мартен от км 1+500 до км 6+100 се осъществява с повишено внимание поради косене на трева в разделителната ивица на пътните платна Участъкът е сигнализиран временно с пътни знаци. Ограничение на скоростта 40 км/ч. Срок до 28.06.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-205: Движението по път IIІ-205 Исперих – Стефан Караджа – Белица в участъка от разклон  за с.Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II- 53: Движението по път II- 53/Елена – Сливен – Ямбол/ в участъка от с. Стара река до гр. Сливен от км 78+000 до км 112+000 се осъществява с повишено внимание поради изрязване на храсти. Срок на изпълнение: 30.06.2019 г. \r\nПът II-55: Движението по път II-55 Нова Загора – Радево от км 92+000 до км 93+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.06.2019 г. \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.06.2019 г.; \r\nПът III-555: Движението по път III-555 Полско Пъдарево – Графитово от км 0+500 до 8+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.06.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 28.06.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Драгоман – Мало Малово от км 11+500 до км 20+800 се осъществява поетапно в една лента поради ремонтни дейности на асфалтовата настилка. Движението се осъществява в свободната лента. Срок до 28.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 30.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: \r\nПът ІІ-55: Движение по път II-55 в района на ТЕЦ-2 при км 117+200 се осъществява при стесняване на една от лентите за движение поради полагане на напречна маркировка. Движението на МПС да бъде с повишено внимание и съобразена скорост. Регулира се от временно знаково стопанство. Срок до 26.06.2019 г.; \r\nПът ІІІ-536: Движение по път III-536 в с. Маца при км 43+900 се осъществява при стесняване на една от лентите за движение поради полагане на напречна маркировка. Движението на МПС да бъде с повишено внимание и съобразена скорост. Регулира се от временно знаково стопанство. Срок до 26.06.2019 г.; \r\nПът ІІІ-559: Движението по път  III-559 в с. Полски градец при км 0+100 се осъществява при стесняване на една от лентите за движение поради полагане на напречна маркировка. Движението на МПС да бъде с повишено внимание и съобразена скорост. Регулира се от временно знаково стопанство. Срок от 26.06.2019 г.;  \r\nПът ІІІ-5504: Движение по път III-5504 с. Мъдрец – с. Обручище от км 2+600 до км 14+400 се осъществява при стесняване на една от лентите за движение поради полагане на напречна маркировка. Движението на МПС да бъде с повишено внимание и съобразена скорост. Регулира се от временно знаково стопанство. Срок до 26.06.2019 г.; \r\nПът ІІІ-5701: Движението по път III-5701 в с. Сърнево от км 0+000 до км 0+680 се осъществява при стесняване на една от лентите за движение поради полагане на напречна маркировка. Движението на МПС да бъде с повишено внимание и съобразена скорост. Регулира се от временно знаково стопанство. Срок от 26.06.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: \r\nПът ІІ-73: Движението по път II-73 Ивански – Смядово от км 14+000 до км 23+000 се осъществява с повишено внимание поради полагане на маркировка. Движението се регулира с пътни знаци. Срок до 27.06.2019 г. \r\nОПУ-Ямбол: \r\nВременно са въведени следните ограничения за движение на МПС:  \r\nПът II-53: Движението по път II-53 Елхово – Ямбол от км 144+080 до км 144+244 се осъществява в една лента поради ремонт на асфалтовата настилка. Участъкът се регулира с пътни знаци . Срок до 30.06.2019 г.; \r\nПът II-53: Движението по път II-53 Елхово – Ямбол от км 148+752 до км 148+775 \r\nпоради ремонт на асфалтовата настилка. Участъка се регулира с пътни знаци. Срок до 30.06.2019 г.; \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента, поради ремонт на пътната настилка. Движението се регулира чрез пътни знаци. Срок до 15.07.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.06.26", "title": "Актуална пътна обстановка"}
{"url": "http://www.focus-news.net/news/2019/06/26/2673928/parlamentat-shte-razgleda-godishnite-dokladi-na-vss-i-prokuraturata-i-razsledvashtite-organi.html", "text": "Парламентът ще разгледа годишните доклади на Висшия съдебен съвет (ВСС) и Прокуратурата и разследващите органи. Това предвижда седмичната проектопрограма за работа на  Народното събрание . Докладът на ВСС за  2018 г. е заложен като точка първа. Документът отразява разделно дейността на Съдийската и Прокурорската колегии към Висшия съдебен съвет, както и на постоянно действащите комисии към тях, съгласно правомощията на съответната колегия. Документът съдържа пет отделни структурно обособени части, като в първата част последователно са изложени информация и данни относно управлението и администрирането на съдебната власт, което включва управление на човешките ресурси в съдебната система, кадровата и конкурсната дейност на Комисията по атестирането и конкурсите, управлението на финансовите и материалните ресурси, в това число управление на бюджета на съдебната власт, управление на съдебните сгради, електронно правосъдие и професионална квалификация. През 2018 г. Комисия „Съдебна карта, натовареност и съдебна статистика“ към Съдийската колегия е провела 26 заседания, в които са обсъдени и приети решения в няколко насоки: иницииране на законодателни промени в частта относно правилата за местна и родова подсъдност по определена категория дела, мониторинг и анализ на натовареността на съдилищата с предложения за изменения и допълнение на Правилата за оценка на натовареността на съдиите, в номенклатурата на статистическите кодове и други вътрешно – организационни мерки. В доклада са отчетени и 8 редовни заседания на Комисия „Съдебна карта и натовареност на прокурори и следователи“ към Прокурорската колегия. Като най – значима и мащабна дейност на комисията и на Прокурорската колегия се отбелязва реорганизацията и оптимизирането на районните прокуратури чрез създаване на унифициран модел. Съгласно създадения модел за оптимизиране на съдебната карта на районните прокуратури, считано от 1 януари 2019 г. са закрити 11 районни прокуратури. Депутатите ще разгледат и този на Инспектората към Висшия съдебен съвет за 2018 г. На вниманието им се посочва доклад за прилагането на закона и за дейността на административните съдилища през изминалата година. Народните представители ще се занимаят и с Доклада за прилагането на закона и за дейността на Прокуратурата и на разследващите органи през 2018 г. Документът съдържа обобщени данни за дейността на Върховна касационна прокуратура, Върховна административна прокуратура, Национална следствена служба и прокуратурите, както и за дейността на разследващите полицаи, разследващите военни полицаи и разследващите митнически инспектори. Направен е анализ на основните показатели, съпоставени по териториални структури, и анализ по видове престъпления. Очертани са тенденциите по основни направления в дейността на Прокуратурата и са предложени мерки и законодателни промени за преодоляване на констатирани затруднения при правоприлагането. Разгледани са въпросите, отнасящи се до делата от особен обществен интерес относно корупционните престъпления и организираната престъпност, престъпленията, свързани със засягане на финансови интереси на Европейския съюз, трафик на хора, данъчни и финансови престъпления. Представена е информация за осъдителните решения срещу Прокуратурата на Република България на основание Закона за отговорността на държавата и общините за вреди. През 2018 г. е отчетено намаление на престъпленията с 9.8% спрямо предходната година и със 7.3% спрямо 2016 г. Общият брой регистрирани престъпления в страната през 2018 г. са 96 187, като през 2017 г. те са 106 659, а през 2016 г. - 103 773. Разкритите престъпления през отчетния период са 44 294, през 2017 г. - 46 650, а през 2016 г. - 49 460. Разкриваемостта на престъпленията през 2018 г. е 46%, като спрямо 2017 г. се наблюдава увеличение с 2.3% и спад с 1.6% спрямо 2016 г. И през 2018 г. преобладават престъпленията против собствеността (46.8%), следвани от общоопасните (27.7%), икономическите и престъпленията против личността.", "date": "2019.06.26", "title": "Парламентът ще разгледа годишните доклади на ВСС и Прокуратурата и разследващите органи"}
{"url": "http://www.focus-news.net/news/2019/06/26/2673931/reuters-dvama-amerikanski-voennosluzheshti-v-afganistan-sa-ubiti.html", "text": "Двама американски военнослужещи в Афганистан са убити, предава  Reuters , като се позовава на съобщение от водената от НАТО мисия „Решителна подкрепа“.  \r\nВ текста не се представят допълнителни подробности, включително имената или длъжностите на убитите. Предстои информиране на близките им.  \r\nС последните два смъртни случая общият брой на загиналите американци в Афганистан от началото на годината достигна до шестима, а считано от януари 2015 г., когато бе даден старт на мисията – 65. Убийството им се случва по-малко от 24 часа, след като американският държавен секретар на САЩ Майк Помпео направи необявено посещение в Кабул, където обсъди продължаващите усилия за мир и сигурност с афганистанския президент Ашраф Гани и други високопоставени политици. . Тереза Герова", "date": "2019.06.26", "title": "Reuters: Двама американски военнослужещи в Афганистан са убити"}
{"url": "http://www.focus-news.net/news/2019/06/26/2673933/sport-halep-i-kerber-zapochnaha-s-pobeda-v-iystbarn.html", "text": "Анджелик Кербер започна участието си в турнира в Ийстъбърн директно от втори кръг с победа над Саманта Стоусър с 6:4, 6:4. В следващата фаза от надпреварата четвъртата поставена ще играе срещу Ребека Петерсон, която надигра Леся Цуренко със 7:6, 6:4. \r\nСветовната номер седем Симона Халеп се справи с 6:2, 6:0 над Су-Уей Хсие. Предстои й двубой с Полона Херцог, която победи Полин Парментие с 2:6, 6:2, 7:6.", "date": "2019.06.26", "title": "Спорт: Халеп и Кербер започнаха с победа в Ийстбърн"}
{"url": "http://www.focus-news.net/news/2019/06/26/2673935/denyat-26-yuni-v-balgarskata-istoriya.html", "text": "На тази дата през 1879 г. Александър I Батенберг полага клетва пред Първото Велико Народно събрание в Търново и поема управлението на Княжество България. По този повод е учреден възпоменателен медал, с който са наградени около 200 души.   \r\nПрез 2001 г.  Иван Костов подава оставка от лидерския пост в СДС. На негово място е избрана Екатерина Михайлова, а Надежда Михайлова оглавява Парламентарната група на СДС. За главен секретар е избран Пламен Иванов. 2012 г.  \r\nПрезидентът на Република България Росен Плевнелиев връчва орден „Стара планина“ първа степен на: \r\n1. Сийка Келбечева „за изключително големите ѝ заслуги към Република България в областта на физическото възпитание и спорта“ \r\n2. Стоянка Груйчева „за изключително големите ѝ заслуги към Република България в областта на физическото възпитание и спорта“ 2012 г.", "date": "2019.06.26", "title": "Денят 26 юни в българската история"}
{"url": "http://www.focus-news.net/news/2019/06/26/2673932/ombudsmanat-maya-manolova-organizira-priemni-v-devet-obshtini-v-blagoevgradska-oblast.html", "text": "Омбудсманът Мая Манолова, заместник-омбудсманът Диана Ковачева и експерти от институцията ще приемат на 26 юни 2019 г., сряда, граждани в девет общини от Област Благоевград – Белица, Благоевград, Кресна, Петрич, Разлог, Сандански, Симитли, Струмяни и Якоруда. Това съобщиха от пресцентъра на  Омбудсмана на Република България . Общественият защитник Мая Манолова ще приема граждани в Общинска администрация Благоевград, заместник-омбудсманът доц. Диана Ковачева в Община Разлог и Благоевград, а в останалите изброени общини от областта гражданите ще бъдат консултирани от експертите на институцията.  \r\nПриемните ще се проведат след предварително записване, по следния график: Община Белица \r\nНачален час на приемната – 10.30 \r\nТелефон за записване: 07444/ 23 23                           \r\nМясто: Община Белица, Заседателна зала на Общинския съвет  \r\n(град Белица, ул. „Георги Андрейчин“ № 15/); Община Благоевград \r\nНачален час на приемната – 14.00 \r\nТелефон за записване: 0876 437 166  \r\nМясто: Община Благоевград, зала № 5, на Партера \r\n(Благоевград, пл. „Георги Измирлиев“ № 1); Община Кресна \r\nНачален час на приемната – 11.00 \r\nТелефон за записване: 0889 848 383                           \r\nМясто: Община Кресна, зала „Пети октомври“ /зала №1/  \r\n(град Кресна, ул. „Македония“ № 96); Община Петрич \r\nНачален час на приемната – 10.00 \r\nТелефони за записване: 0745/ 69 107; 0745/ 69 112 \r\nМясто: Община Петрич, Заседателна зала, на Партера  \r\n(град Петрич, ул. „Цар Борис III“ № 24); Община Разлог \r\nНачален час на приемната – 10.00 \r\nТелефон за записване: 0747/ 80 095  \r\nМясто: Община Разлог, Заседателна зала  \r\n(град Разлог, ул. „Стефан Стамболов“ № 1); Община Сандански \r\nНачален час на приемната – 11.00 \r\nТелефон за записване: 0746/ 89 102, от 8.00 ч. до 17.00 ч., почивка от 12.00 ч. до 13.00 ч. \r\nМясто: Община Сандански, Заседателна зала  \r\n(град Сандански, бул. „Свобода“ № 14); Община Симитли \r\nНачален час на приемната – 10.30 \r\nТелефон за записване: 0882 444 849  \r\nМясто: Община Симитли, зала на Общинската администрация \r\n(град Симитли, ул. „Христо Смирненски“ № 7); Община Струмяни \r\nНачален час на приемната – 13.30 \r\nТелефон за записване: 0899 224 427 \r\nМясто: Народно читалище „Будител – 1997“ \r\n(с. Струмяни, пл. „7 април“ № 2); Община Якоруда \r\nНачален час на приемната – 10.00 \r\nТелефон за записване: 0744/ 222 09  \r\nМясто: Община Якоруда, зала на Общинския съвет, на Партера \r\n(град Якоруда, ул. „Васил Левски“ № 1).", "date": "2019.06.26", "title": "Омбудсманът Мая Манолова организира приемни в девет общини в Благоевградска област"}
{"url": "http://www.focus-news.net/news/2019/06/26/2673934/veliko-tarnovo-zatvaryat-patya-kray-manastira-velikata-lavra.html", "text": "От 26 юни, ще бъде затворен пътят край средновековния манастирски комплекс „Великата лавра“ във Велико Търново, част от който е и църквата „Свети Четиридесет мъченици“. Това съобщиха от  пресцентъра на Община Велико Търново . Това се налага заради дейностите по укрепване на свлачището и възстановяване на засегната част от улица „Свети Климент Охридски“. Проектът на Общината предвижда изпълнение на пилотна система над 140 отделни елементи и укрепителни съоръжения. Финансирането в размер на 600 000 лева е осигурено от правителството.  \r\nСтроителните работи налагат временна организация на движението – улица „Свети Климент Охридски“ ще бъде затворена за движение от площад „Цар Асен I” до каменния мост в квартал „Асенов“. Обходният маршрут за пътуващите по направления към и от Арбанаси и Горна Оряховица е следният: Южен пътен възел – главен път Велико Търново – Варна – с. Шереметя – с. Арбанаси (двупосочно). \r\nОт утре се променят и част от маршрутите на движение на градския транспорт. Крайна спирка на автобусна линия №50 става площад „Цар Асен I”. Автобусна линия №110 на курсовете в 5.41ч. и 6.41ч. от кв. „Чолаковци“ ще достига до обръщалото си кв. „Асенов“ по улиците „Читалищна“, „Михаил Кефалов“ и по обходния път зад крепостта Царевец. През останалото време (от 7.41 до 19.41 часа) крайна точка на тази линия става площад „Цар Асен I“.  \r\nКвартал „Асенов“ ще бъде обслужван от градска линия №5. Временна крайна спирка на автобусите ще бъде обособена на паркинга до църквата „Св. св. Петър и Павел“ – срещу Помощно училище „Теодосий Търновски“. Към центъра на града и кв. „Колю Фичето“ те ще се връщат през кв. „Света гора“, ул. „Магистрална“, Южния пътен възел и ул. „Христо Ботев“.  \r\nВременната организация ще е в сила до приключване на строителните работи.", "date": "2019.06.26", "title": "Велико Търново: Затварят пътя край манастира „Великата лавра“"}
{"url": "http://www.focus-news.net/news/2019/06/26/2673922/ea-daily-koy-kak-glasuva-za-rusiya-v-pase-upravlyavashtata-partiya-na-armeniya-e-protiv.html", "text": "Парламентарната асамблея на Съвета на Европа (ПАСЕ) прие резолюция за промяна на санкционния механизъм, която позволява на Русия да се завърне в работата на парламентарната асамблея с право на глас. „За“ резолюцията гласуваха 118 депутати, 62 са против, а има и 10 въздържали се, предава руската агенция  EA Daily . \r\nЕдинодушно са завръщане на Русия в ПАСЕ гласуваха делегациите на Турция, Словакия, Сърбия, Португалия, Норвегия, Италия, Испания, Исландия, Франция, Азербайджан и Австрия. \r\nЗа завръщане на Русия гласува и огромното мнозинство от представителите на делегациите на Нидерландия, Молдова, Чехия, Швейцария и Германия. \r\nВ няколко делегации гласовете на депутатите бяха разпределени неравно, с превес на тези, които са гласували против връщането на Русия. Това са Швеция, Великобритания, Грузия, Латвия, Полша, Естония и Литва. \r\nУкрайна гласува против в пълен състав. \r\nЩо се касае до делегацията от Армения в състав от 4 депутати, представителите на опозиционните фракции Наира Зограбян и Едмон Марукян гласуваха за връщане на Русия в ПАСЕ, но двама представители от делегацията на управляващата партия не подкрепиха резолюцията. Един от тях изобщо не е гласувал, а другия е бил против. \r\nНяма данни за това, как са гласували българските делегати. \r\nПревод и редакция:", "date": "2019.06.26", "title": "EA Daily: Кой как гласува за Русия в ПАСЕ; Управляващата партия на Армения е против"}
{"url": "http://www.focus-news.net/news/2019/06/26/2673940/pernik-shte-bade-napravena-parva-kopka-na-novoto-kragovo-krastovishte-v-kv-iztok.html", "text": "Първа копка на новото кръгово кръстовище в кв. „Изток“ в Перник ще бъде направена от 11.30 часа. Това съобщиха от пресцентъра на  Общината . Официалната церемония ще се проведе до кръстовището на ул. Юрий Гагарин и ул. Благой Гебрев.", "date": "2019.06.26", "title": "Перник: Ще бъде направена първа копка на новото кръгово кръстовище в кв. „Изток“"}
{"url": "http://www.focus-news.net/news/2019/06/26/2673937/smolyan-den-na-otvorenite-vrati-po-povod-mezhdunarodniya-den-za-borba-sas-zloupotrebata-i-nelegalniya-trafik-na-narkotitsi-shte-se-provede-v-obshtinata.html", "text": "По повод 26 юни – Международен ден за борба със злоупотребата и нелегалния трафик на наркотици, Превантивно-информационен център по наркотични вещества към Община Смолян организира – Ден на отворените врати. Това съобщиха от пресцентъра на  Общината . Организаторите на събитието, канят деца, родители, учители и други желаещи да получат информация относно наркотичните вещества. Те могат да посетят Центъра, който се намира в сградата на Община Смолян, източното крило, ет. 6, стая 606, от 09.00 до 17.00 часа.", "date": "2019.06.26", "title": "Смолян: Ден на отворените врати по повод Международния ден за борба със злоупотребата и нелегалния трафик на наркотици ще се проведе в Общината"}
{"url": "http://www.focus-news.net/news/2019/06/26/2673936/api-spira-se-dvizhenieto-po-blizo-5-km-uchastak-ot-patya-kalotina-slivnitsa-zaradi-za-stroitelstvoto-na-badeshtata-am-evropa.html", "text": "От 26 юни се спира движението по близо 5 км участък от път I-8 Калотина - Сливница, като трафикът се насочва по стария път Калотина - София. Това съобщиха от пресцентъра на  Агенция „Пътна инфраструктура“ . Ограничаването на превозните средства в участъка от км 15+600 до км 20+940 е за изграждането на отсечка от бъдещата автомагистрала „Европа“, която ще свързва София с ГКПП „Калотина“. Предвижда се до 20 ноември т. г. трафикът да преминава по стария път за Калотина - общински път SFО3214. Пътуващите от София към българо-сръбскта граница по път I-8 ще преминават по новоизградена пътна връзка, в близост до отбивката за Алдомировското блато, и ще продължават по старото трасе в посока Драгоман. На 300 м преди газстанцията /“Сара“/, при входа на Драгоман, ще се връщат по новоизградена пътна връзка на първокласния път за Калотина. Идващите от ГКПП „Калотина“ към столицата ще се пренасочват на 300 м след газстанцията /“Сара“/, която е при изхода на гр. Драгоман в посока София, по новоизградена отбивка, водеща към старото трасе на път I-8 и ще се връщат обратно на първокласния път по новоизградена отбивка в района на надлеза, по който преминава общинския път за Алдомировското блато. Модернизацията на 17 км от първокласния път I-8 между км 15+500 и км 32+447 започна в средата на май. В участъка ще бъде изградено второ платно, а старото ще бъде реконструирано. Инвестицията е за 117,3 млн. лв. и е от републиканския бюджет. Срокът за завършване на строителните работи е 2021 г. Трасето на АМ „Европа“ между ГКПП „Калотина“ и Софийския околовръстен път е с дължина 48 км и е разделено на три части. Строителството на първите два участъка включва модернизация на съществуващия първокласен път I-8 между Калотина и Сливница. Първият участък от ГКПП „Калотина“ до Драгоман /от км 1 до км 15+500/, с дължина 14,5 км, ще бъде финансиран от Механизъма за свързана Европа и националния бюджет. Предстои стартиране на строителните работи. Изграждането на средния участък между Драгоман и Сливница, на който предстои спиране на движението, започна през май. Трасето ще бъде с две платна за движение във всяка посока, като във всяко платно ще има по две активни и една аварийна лента. На 16-километровия участък ще бъдат изградени 11 големи съоръжения - 3 бр. селскостопански подлези, 2 бр. подлези, 5 бр. надлези и мост над р. Сливнишка с дължина 50 м. Ще бъдат построени два пътни възела – „Сливница 1“ - при 25-ти км, и „Сливница 2“ при 29-ти км, както и 8 бр. площадки за отдих. Пътните възли ще бъдат и с енергоефективно осветление. Ще бъде направена реконструкция на водопроводи, електропроводи, телеграфно-телефонни и оптични кабели. За опазване на биоразнообразието в района на Алдомировското блато ще се направят пътеки за влечуги, които ще преминават през водостоците на магистралата. Ще бъдат поставени и шумозагалушителни стени и мрежи за птици, а каломаслоуловители ще пречистват повърхностните води от трасето в района Алдомировското блато. Третият участък от Сливница до връзката със Северната скоростна тангента /от км 32+447 до км 48+61/, с дължина 16 км, ще преминава по ново трасе. В момента се изготвя техническият проект за отсечката.", "date": "2019.06.26", "title": "АПИ: Спира се движението по близо 5 км участък от пътя Калотина – Сливница заради за строителството на бъдещата АМ „Европа“"}
{"url": "http://www.focus-news.net/news/2019/06/26/2673941/denyat-26-yuni-v-svetovnata-istoriya.html", "text": "На тази дата през 1977 г. кралят на рока Елвис Пресли (1935 - 1977) изнася в Индианополис последния концерт преди смъртта си. Той умира два месеца по-късно. \r\nПрез 1975 г. министър - председателката на Индия Индира Ганди е обвинена от опозицията в подправяне на изборните резултати, благодарение на което е спечелила властта в страната. \r\nНа тази дата през 1977 г. Кралят на рока Елвис Пресли изнася в Индианополис последния концерт преди смъртта си.  \r\nНа 26 юни 1945 г. Представители на 50 държави подписват в Сан Франциско хартата за създаване на ООН, влязла в сила на 24 октомври същата година. На тази дата през 1925 г. В Холивуд се състои премиерата на филма на Чарли Чаплин “Златна треска”. 2016 г. \r\nБоливия, Етиопия, Казахстан и Швеция се избират като нестандартни членове в Съвета за сигурност на ООН. 2016 г. \r\nПровеждат се парламентарни избори в Испания. 2015 г. \r\nПри атентат на „Ислямска държава“ срещу шиитска джамия в Кувейт са убити 25 човека, а други 200 са ранени. 2015 г. \r\nПри стрелба от неизвестни лица в хотел в Тунис са загинали 27 човека, като сред убитите има граждани на Германия и на Великобритания. 2014 г.  \r\nГермания улеснява визовите процедури за украински евреи, поради учестените антисимитски прояви в Украйна. За 25 години в Германия се заселват 200 000 евреи. 2013 г.  \r\nВ Монголия се провеждат президентски избори, на които е преизбран Елбегдорж Цахиагийн. 2013 г.  \r\nМинистър-председателят на Австралия Джулия Гилард подава оставка, след като за нов председател на Либералната партия е избран бившият министър-председател Кевин Ръд. 2012 г.  \r\nКомитетът на сената на САЩ одобрява закон известен като „Списъкът на Магницки“, предвиждащ санкции за руски политици и чиновници нарушаващи правата на човека и имащи отношение към зверското убийство в ареста на руския адвокат Сергей Магницки обвинен в укриване на данъци. 2006 г.  \r\nИталианското правителство в качеството си на депозитар на основните договори на Европейския съюз приема ратифицирания от Австрия през 2005 г. Договор за присъединяване на България и Румъния към ЕС. 2012 г.  \r\nГрад Стоктън в щата Калифорния банкрутира. 2000 г.  \r\nВатикана обявила, че през 1981 г. подрастващите от португалския град Фатима получили видение от дева Мария, предсказало покушение над римския папа.  2000 г.  \r\nОфициално е съобщено, че благодарение на съвместни усилия на учени от САЩ, Англия, Франция, Германия, Япония и Китай е завършено дешифрирането на 97 % от човешкия ДНК – код. 1995 г.  \r\nВ Аддис-Абеба е стреляно по автомобила на президента на Египет Хосни Мубарак. 1988 г.  \r\nЗа първи път 26 юни се отбелязва като Международен ден за борба с наркоманията, по решение на Общото събрание на ООН от 1987 г. 1982 г.  \r\nПриключва посещението на гръцкият министър-председател Андреас Папандреу. Подписана е дългосрочна програма за развитие на икономическото сътрудничество. \r\nАндреас Папандреу е гръцки политик. Основател и председател на Общогръцкото социологическо движение (ПАСОК). От 1981 г. е министър на отбраната на Гърция. Два пъти заема поста на министър председател в периодите - 1981-1989 г. и 1994-1996 г. 1977 г.  \r\nКралят на рока Елвис Пресли (1935 - 1977) изнася в Индианополис последния концерт преди смъртта си. Той умира два месеца по-късно. Американският певец, китарист, киноактьор, наречен \"крал на рока\", е роден на 8 януари 1935 г. в Тюпело, Мисисипи. Музикалната си кариера започва случайно: изпълнява непретенциозни песни, съчетаващи ритъм-енд-блус, кънтри-енд-уестърн и госпъл. През 1953 г. записва една от тези песни срещу 4 долара във фирмата \"Сън Рекърдс\" (продуцент Сам Филипс). На следващата година Сам Филипс го кани отново и той дебютира вече професионално с \"Всичко е наред\" (рокабили). Следват изяви в \"Гранд Оул Опри\" в Нешвил, през септември - по радиото, през март 1955 г.- по телевизията. През април същата година се среща с полк. Томас Паркър, който се заема с делата му, през май негови песни влизат в класациите за кънтри-енд-уестърн, а до края на 1955 г. \"RCA\" го откупува от \"Сън Рекърдс\". В началото на 1956 г. записва \"Хотелът на разбитите сърца\", на 28 януари 1956 г. се представя по националната телевизия. След появата на \"битълсманията\" почти престава да концертира, а песните му звучат само във филми. В първия си филм \"Обичай ме нежно\", Пресли се снима през 1956 г. През 1969 г. се завръща отново на сцената, като се утвърждава с участието си в шоупрограмите на Лас Вегас. За международното му признание в началото на `70-те години допринася предаваният чрез спътник концерт от Хавайските острови (1973), който е гледан от над 2 милиарда зрители в 40 страни. Въпреки огромната си известност, Пресли няма изнесени концерти извън САЩ, като се изключат три участия в Канада през 1957 г. и едно импровизирана изява в Париж през 1959 г. Умира от сърдечен удар на 16 август 1977 г. в Мемфис, Тенеси, САЩ в луксозното си имение \"Грейсланд\", превърнато по-късно в музей. 1976 г.  \r\nВ Торонто (Канада) е открито най-високото здание в света, към 1976 година Националната кула (553,34 м). Впоследствие рекордът е надминат през 2007 г. от Бурж Халифа в Дубай (828 метра) и през 2011 г. от строящата се кула Sky Tree в Токио с височина 634 метра. 1975 г.  \r\nМинистър - председателката на Индия Индира Ганди е обвинена от опозицията в подправяне на изборните резултати, благодарение на което е спечелила властта в страната. \r\nИндира Ганди е индийска общественичка и държавник. Дъщеря на Джавахарлал Неру. Получава образованието си в Швейцария, Англия и Индия. Член е на партията Индийски национален конгрес и един от лидерите й от 1938 г. Участничка е в национално-освободителното движение. От 1964 г. заема различни министерски постове. Индира Ганди е министър-председател на Индия в периода 1967-1977 г. и отново от 1980 до 1989 г. Става жертва на атентат, организиран от политическите й противници. Застреляна е от нейн охранител в Делхи. 1968 г.  \r\nСАЩ връща правата върху островите Ио Джима и Бонин на Япония. Островите са разположени в западната част на Тихия океан, в архипелага Вулканови острови на 1200 км югоизточно от Токио. Ио Джима е под контрола на Япония до 1945 г., когато преминава под контрола на САЩ. Островът става сцена на военни действия между японски и американски войски по време на Втората световна война. Убити са около 21 хиляди японски войници, а пленените са около 1000. Жертвите от американска страна наброяват 28 хиляди души. Островът е от изключително значение заради стратегическото си разположение. 1960 г.  \r\nБританска Сомалия получава независимост. Създава се Сомалийската Демократична Република от две бивши колонии: Британска и Италианска Сомалия. Първият президент на републиката става Аден Абдула Осман Даар. На 18 май 1991 г. британската част на Сомалия се отделя, но това остава без признание от международната общност. 1960 г.  \r\nПровъзгласена е независимостта на Мадагаскар. Денят е обявен за национален празник на републиката. 1959 г.  \r\nОфициално е открит водният канал Сейнт Лорънс Сийуей, който свързва Монреал, Канада и Огденсбург, Ню Йорк. На официалната церемония присъстват кралица Елизабет и президентът на САЩ Дуайт Айзенхауер. Идеята за такъв канал датира от края на деветнадесети век. На 13 май 1954 г. е подписан актът “Уайли-Дендър Сийуей” и така водният път става реалност. Каналът е с дължина 114 мили и се намира в река Сейнт Лорънс. Дава възможност на големи кораби и танкери да достигнат от Атлантическия океан до Дулът, Минесота, и големите езера. Съоръжението спестява разходите по превоза на стоки от Средния запад. 1949 г.  \r\nВ Белгия се провеждат първите парламентарни избори, в които право на глас получават и жените. Комунистите напускат коалиционното правителство, което вече не може да функционира. Християнсоциалистите сформират нова коалиция, която прави серия от икономически реформи, основава централен икономически съвет, както и съвет по управление. 1945 г.  \r\nПредставители на 50 държави подписват в Сан Франциско хартата за създаване на ООН, влязла в сила на 24 октомври с.г. \r\nОрганизация на обединените нации (ООН, UN) е създадена по инициатива на участниците в антихитлеристката коалиция по време на Втората световна война. Учредители на ООН са 50 държави. Приетият Устав влиза в сила на 24 октомври 1945 г. Този ден е обявен за международен ден на ООН. Седалището на ООН е Ню Йорк. ООН има центрове във Виена и Женева. Целите на ООН, записани в Устава са: поддържане на международния мир и сигурност, предотвратяване и премахване на заплахите за мира и прекратяване на агресивните актове, уреждане или разрешаване с мирни средства на международни спорове или ситуации, които могат да доведат до нарушаване на мира, развиване на дружеските отношения между нациите чрез уважаване принципа на равноправието и самоопределянето на народите, осъществяване на сътрудничество при разрешаване на международни проблеми от икономически, социален, културен и хуманитарен характер; уважаване правата на човека и основните свободи за всички без разлика на раса, пол, език и религия; осъществяване на централизация чрез съгласуване действията на държавите, насочени към достигане на тези цели. Главни органи: Общо събрание, Съвет за сигурност на ООН, Икономически и социален съвет, Съвет за попечителство на ООН, Международен съд на ООН и Секретариат.  \r\nБългария е член на ООН от 14 декември 1955 г. Швейцария е член от 2002 г. България е била три пъти непостоянен чл. на Съвета за сигурност на ООН (1966 г., 1986 г. - 1987 г., 2002 г. - 2003 г.); председател на Съвета за сигурност през септември 2002 г. 1941 г.  \r\nФинландия се включва във Втората световна война на страната на Германия срещу Съветския съюз. Преди това Финско-Руската война от 1939 до 1940 г. е резултат от искането на Съветския съюз да бъде демилитаризирана линията Манерхайм (укрепления по продължение на провлака Карелиа), отдаване под наем на морската база Ханко и отстъпване на редица острови във Финския залив. В замяна Русия предлага области без стойност по източната граница на Финландия. Резултатът от конфликта е капитулацията на Финландия и отстъпване пред исканията на руснаците. През юни 1941 г. военните действия между двете страни са подновени. 1925 г.  \r\nВ Холивуд се състои премиерата на филма на Чарли Чаплин “Златна треска”. \r\nЧарли Чаплин (Чарлз Спенсър) е английски актьор, сценарист, режисьор, продуцент и композитор от английски произход. Роден е на 16 април 1889 г. Израства в Лондон в семейство на артисти от мюзикхола. От 1898 г. пее и танцува на сцената. От 1907 г. е в трупата на Фред Карно, където усъвършенства майсторството на акробатиката, пантомимата, клоунската техника и неподражаемия си актьорски талант. При гостуването на Карно в САЩ (1913 г.) подписва договор с “Кийстоун” и започва да се снима под ръководството на Макс Сенет, дебютирайки в “Да си изкараш хляба” (1914 г.). Постепенно изгражда образа на своя персонаж - този на джентълмена - скитник с големи обувки, кърпено сако, бастунче, мустачки и благородно сърце за изпадналите в беда. През 1914 г. се снима в 34 филма, (от които около половината поставя по свой сценарий), придобива голяма популярност и получава творческа независимост. В периода 1915 г. - 1916 г. работи за “Есеней”, а през 1916 г. - 1917 г. - за фирмата “Мючуъл”, създавайки свои пълноценни авторски филми. Някои от филмите, в които участва Чарли Чаплин са: “Завербуваният” (1915 г.), “Полиция” (1916 г.), “Спокойната улица” (1917 г.), “Имигрантът” (1917 г.). Работейки за фирмата “Фърст Нешънъл” (1918 г. - 1923 г.) В тези свои филми Чарли Чаплин защитава концепцията си за трагикомедията, която става основно качество и принос за изкуството и образите му. През 1923 г. създава своя фирма - “Чарлс Чаплин филм корпорейшън”. От 1923 г. започва да снима авторски пълнометражни филми Умира в Лондон на 25 декември 1977 г. 1904 г.  \r\nФинландия се включва във Втората световна война на страната на Германия и срещу Русия. 1906 г.  \r\nВ Льо Ман, Франция се провежда първото в света автомобилно състезание. 1857 г.  \r\nИзвършено е клане в Канпур, Индия. Водач на индийските батальони срещу англичаните е Нана Сахиб. Той изпраща известие на английския водач Сър Хю Уийлър, като го предупреждава за атаката и му гарантира безопасно преминаване през Канпур. В последствие Сахиб нарушава уговорката и напада Уийлър, който по-късно се предава и е убит. 1843 г.  \r\nХонг Конг е обявен за Британска кралска колония, като неин пръв губернатор се нарича Сър Хенри Потингер. Сложено е началото на първите 100 години английско управление. 1498 г.  \r\nИзобретена е първата четка за зъби.  1483 г.  \r\nРегентът и чичо на непълнолетния монарх на Англия Едуард Пети, Ричард Глостерски извършва преврат и се провъзгласява за крал на Англия под името Ричард Трети. Съдбата на дванадесетгодишния Едуард и по-малкия му брат остава неизвестна. В творчеството си Шекспир споменава за тяхната насилствена смърт чрез удушване. На тази дата са родени: 1927 г.  \r\nРоден е Владимир Яковлевич Мотил - руски режисьор. През 1948 г. завършва Свердловския театрален институт, а през 1957 г. Уралския институт. В периода 1948 г. - 1957 г. е театрален режисьор в Урал, Сибир и в Свердловската киностудия. През 1963 г. дебютира в Таджикистан с филма “Децата на Памир”. Привличат го фолклорните мотиви и класическите динамични и приключенски сюжети с романтичен оттенък: “Женя, Женичка и Катюша” (1967 г.), “Бялото слънце на пустинята” (1970 г.), “Звезда на пленителното щастие” (1975 г.), “Лес” (1980 г.), “Да се разделим с добро” (1991 г.), “Несут меня кони” (1996 г.). 1925 г.  \r\nРоден е Павел Иванович Беляев - руски летец, космонавт. Участва във Втора Световна война на Източния фронт срещу Япония. През 1959 г. завършва Военновъздушната академия. Командир е на космическия кораб \"Восход - 2\", който е изведен в орбита на 18 март 1965 г. За 26 часа в Космоса извършва 17 обиколки около Земята, като изминава повече от 720 000 км. Умира на 10 януари 1970 г. в Москва. 1898 г.  \r\nРоден е Вили Месершмит, германски авиоинженер (1898 - 1978). Самолетите, носещи неговото име, играят главна роля в германската авиация по време на Втората световна война. 1892 г.  \r\nРодена е Пърл Бък - американска писателка, лауреат на Нобелова награда за литература за 1938 г. През 1929 г. публикува романа \"Източен вятър, западен вятър\", а през 1931 г. - романа \"Земя\", посветен на китайското село. Темата за Китай неизменно присъства в творчеството й. Такава е тематиката на творбите \"Синове\" (1932 г.), \"Майка\" (1934 г.). През 50 - те години създава социално - битови и \"семейни\" романи, чиито сюжети са почерпени от съвременния и американският живот (под псевд. И. Седж): \"Призови утрото\" (1959 г.) и др. Занимава се активно с публицистика. Умира на 6 март 1973 г. в Данби, Върмонт. 1877 г.  \r\nРоден е Ян Фрицевич Фабрициус - руски военачалник. През 1916 г. той постъпва в армията, воюва на Западният фронт като старши подофицер (сержант) в Първи латишки стрелкови полк. След Октомврийската революция застава на страната на болшевиките. В периода 1918 г. - 1919 г. е комисар на Латвийските болшевишки войски. Участва в Гражданската война като командир на бригада; включва се в потушаването на Кронщадския метеж (1921 г.), насочен срещу терора и насилието на болшевишката власт срещу селяните и демократичните сили в руското общество. След Гражданската война е командир на дивизия, корпус и помощник - командващ на Кавказката армия. Загива при авиационна катастрофа на 24 август 1929 г., около Сочи. 1866 г.  \r\nРоден е Джордж Молино - лорд Карнарван (1866 - 1923). Заедно с археолога Хауърд Картър е ръководител на английската експедиция, която през 1922 година открива в Египет гробницата на Тутанкамон. Загадъчната му смърт през 1923 година подхранва слуховете за \"проклятието на фараона\". 1824 г.  \r\nРоден е английският физик Уйлям, лорд Келвин Томсън. Той е един от основателите на термодинамиката и кинетичната теория на газовете, член е на Лондонското кралско дружество (от 1851 г., през 1890 г. - 1895 г. е президент на дружеството). Завършва университетите в Глазгоу и Кеймбридж (1843 г. - 1845 г.). Работи в Париж при А. В. Реньо (1845 г. - 1846 г.). В периода 1846 г. - 1899 г. е професор в университета в Глазгоу. През 1892 г. е удостоен с титлата лорд Келвин за големи научни заслуги. Публикува изследвания по физика още като студент. През 1845 г. разработва електрически метод за получаване на изображения, а след това под влиянието на Дж. П. Джаул се занимава с фундаментални проблеми на топлинната теория, предлага абсолютната температурна скала (1848 г.), формулира втория принцип на термодинамиката (1851 г.) и въвежда понятието “разсейване на енергията”. Изказва хипотезата за “топлинната смърт” на Вселената. През 1851 г. открива изменението на електрическото съпротивление на феромагнетиците при тяхното намагнитване (ефект на Томсън). В периода 1853 г. - 1854 г. заедно с Джаул открива ефекта на охлаждане на газове при тяхното адиабатично разширяване (ефект на Джаул - Томсън). През 1856 г. предсказва явлението пренасяне на топлина чрез електрически ток. Във връзка с проблема за осъществяване на телеграфна връзка по трансатлантически кабел създава теорията за електромагнитните колебания. Разработва различни въпроси от хидродинамиката, астрофизиката, геофизиката и т. н. Автор е на теорията за вихровото движение, въвежда теоремата за запазване на циркулацията в идеална течност. Конструира електроизмервателни уреди и усъвършенства редица мореплавателни инструменти. Умира на 17 декември 1907 г. в Ларгс, близо до Глазгоу. Погребан е в Лондон. На тази дата умират: 1970 г.  \r\nУмира Михаил Михайлович Шемякин - руски химик органик, академик (1958 г.). Роден е на 26 юли 1908 г. в Москва. Той е Член на Германската академия на естествоизпитателите “Леополдина” (1968 г.) , Френското химическо дружество (1958 г.) , Европейският. комитет по химия на пептидите (1958 г.). Завършва Московския университет през 1930 г. Работи в Научноизследователския институт за органични полупродукти и оцветители в периода 1930 г. - 1935 г., във Всесъюзния институт за експериментална медицина в годините между 1935 г. - 1945 г., в Института по биологична и медицинска химия към АН на СССР (1945 г. - 1961 г.) , в Института по органична химия (1957 г. - 1960 г.) , в Института по химия на природните съединения (1959 г. – 1970 г., където е директор; днешен Институт по биоорганична химия “М. М. Шемякин”). Изследванията и научните му трудове са в областта на теоретичната и органичната химия и химията на природните съединения. Заедно с А. Е. Браунщайн разработва общата теория на действието на пиридоксалевите ферменти (1952 г.) , синтезира антибиотика тетрациклин. 1856 г.  \r\nУмира Макс Щирнер (псевдоним на Каспар Шмид) - германски философ - младохегелианец, идеолог на анархизма. Роден е на 25 октомври 1806 г., Байройт. В книгата си “Единственият и неговата собственост” (1845 г.) се опитва да прокара последователно гледната точка на солипсизма в антропологията, етиката и правото. Изходен теоретичен пункт на неговия светоглед се явява тезисът за самосъзнанието като творческа сила на историята. Понятията “човек”, “право”, “морал” се трактуват от Щирнер като “призраци”, отчуждени форми на индивидуалното съзнание. Отричайки всякакви норми на поведение, утвърждава, че първоизточници на правото и морала са силата и могъществото на отделната личност. “Човекът” е длъжен да търси не социалната, а “своята” собствена свобода. В основата на възгледите на Щирнер лежат нихилизмът и анархизмът, които през 40 - те и 50 - те години на XIX в. имат определен успех сред интелигенцията и оказват влияние върху М. А. Бакунин, Ф. Ницше и др. 1754 г.  \r\nУмира Луи Каравак - френски живописец. Той е роден през 1684 г. в Марсилия и е гасконец по рождение, като принадлежи към династията Каравак, чиято дейност е свързана с украса на кораби, а по-късно на галерии. Луи започва дейността си в Марсилия. През 1715 г. постъпва на служба в царския двор в Париж като живописец. През 1716 г. е извикан в Русия от Петър Велики. Каравак създава няколко портрета на императора ( на снимката) , Екатерина Първа, Елисавета Петровна и др. С бароковия си и рококо стил неговите батални сцени оказват влияние върху руския портрет от средата на 18-ти век. 1541 г.  \r\nЗавоевателят на Перу Франсиско Писаро, испански конкистадор, е убит от свои бивши офицери. Участва в експедициите на А. Охеда по бреговете на Южна Америка (1509 г.) , в завладяването на Панама (1510 г.) и Перу (1532 г. – 1536 г., територия на инките). Използва междуособните войни сред индианците и разграбва и унищожава тяхната държава Тахуантинсую. През 1535 г. основава гр. Лима. Потушава жестоко въстанието на инките (1535 г. - 1537 г.) . Убит е в борбата за власт и разпределяне на плячката. 363 г.  \r\nУбит е римският император Юлиан, наричан от християнската историография Юлиан Апостат (Отстъпник). Управлява Римската империя от 360 до 363 година. При възкачването си на престола прекратява преследванията на езичниците и разрушаването на храмовете им. В Едикт за толерантността от 362 година разпорежда да бъдат отворени отново езическите храмове. Предприема действия срещу християнските свещеници и църкви, които нарича \"костници\", заради съхраняваните в тях свети мощи. Нарича Исус Христос \"Галилееца\", като отрича божествената му същност. Получава прозвището Отстъпник, заради отричането от християнството и връщането към езичеството.  За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.06.26", "title": "Денят 26 юни в световната история"}
{"url": "http://www.focus-news.net/news/2019/06/26/2673929/pravna-komisiya-shte-izslusha-analiza-na-tsik-za-evrovota.html", "text": "Правна комисия ще изслуша анализа на ЦИК за евровота. Това предвижда програмата за работа на  комисията . Заседанието ще се проведе в 14.30 ч. в зала № 238 на Народното събрание. Дневният ред на комисията предвижда да бъде изслушан анализ на ЦИК във връзка с произведените избори за членове на Европейския парламент от Република България през 2019 г. Ще бъде обсъден на първо четене и законопроекта за изменение на Закона за концесиите.", "date": "2019.06.26", "title": "Правна комисия ще изслуша анализа на ЦИК за евровота"}
{"url": "http://www.focus-news.net/news/2019/06/26/2673938/redzhep-tayip-erdogan-shte-prodalzhim-sas-sondazhite-kray-kipar-nezavisimo-ot-tova-kakvo-kazva-tsipras.html", "text": "Държавният глава на Турция Реджеп Тайип Ердоган продължава с войнствената реторика срещу Гърция, уверявайки, че Анкара ще продължи с проучванията за петрол в Източното Средиземноморие, независимо от това какво казва гръцкият премиер Алексис Ципрас, съобщава електронното издание на атинския ежедневник  Protothema . \r\n„В района имаме четири кораба и взехме мерки. Министър-председателят на Гърция казва някои неща самосиндикално. Каквото и да твърди обаче, ние имаме права там. В името на защитата на нашите права, ще продължим с проучванията. Ние предприехме и ще предприемем необходимите мерки“, подчерта Ердоган в обръщение пред членове на управляващата в Анкара „Партия на справедливостта и развитието“.  \r\n„Докато не постигнем справедливо разпределение на природните ресурси в Източното Средиземноморие, ще продължим нашите решителни стъпки в региона. Няма да позволим никакви усилия за сондиране, които да игнорират правата и интересите на Турция и Севернокипърската турска република“, категоричен бе Ердоган.  Тереза Герова", "date": "2019.06.26", "title": "Реджеп Тайип Ердоган: Ще продължим със сондажите край Кипър, независимо от това какво казва Ципрас"}
{"url": "http://www.focus-news.net/news/2019/06/26/2673942/danas-sarbiya-amerikanskoto-predlozhenie-za-kosovo-sled-izborite-v-sasht-i-sarbiya.html", "text": "Бившият посланик на САЩ в Македония Филип Рийкър може да бъде назначен като главен преговарящ от страна на САЩ за диалога между Сърбия и Косово, съобщава електронното издание на белградския ежедневник  Danas . \r\nОчаква се, че ролята на главния преговарящ от името на САЩ в продължаването на преговорите за Косово ще бъде поета от опитен дипломат, какъвто е помощник държавния секретар за Европа и Евразия.  \r\nИзборът му като главен преговарящ трябва да бъде одобрен от Държавния департамент, американския държавен секретар Майк Помпео и Съвета за национална сигурност, където Джон Болтън има ключовата дума, казват неофициални американски дипломати, коментирайки ролята на Америка в следващия етап от диалога между Белград и Прищина. \r\nСпоред източници на изданието администрацията на САЩ \"понастоящем е заета с криза, която е в сърцето на световната общественост, и това е тази между Америка и Иран\".Президентът Доналд Трамп официално стартира кампания за изборите през следващата година, така че Косово ще трябва да почака до приключването им. \r\n„Дори вътрешната ситуация в САЩ, включително конфронтацията с Конгреса по въпроса за изграждането на стена с Мексико, не позволява на администрацията на Тръмп да разгледа подробно косовския въпрос до изборите. Затова не е реалистично да се очаква каквото и да е американско предложение за решението преди края на изборите в Сърбия и САЩ, нито че сръбският президент Александър Вучич ще излезе на изборите през следващата пролет с каквото и да е готово предложение за Косово. Най-оптимистичният сценарий е, че преговорите за решението за косовския въпрос ще продължат след няколко месеца“, твърдят източниците на редакцията.  Президентските избори в САЩ трябва да се проведат през есента на 2020 година, припомня изданието.  \r\nКато утежняващо обстоятелство дипломатите изтъкват „политизирането на преговорите по въпроса“ в самото Косово. „Свидетели сме на ежедневна политическа война между президента на Косово Хашим Тачи и премиера Рамуш Харадинай. \r\nПосланикът на САЩ в Сърбия Кайл Скот заяви в интервю за FoNet миналата седмица, че Вашингтон няма да ръководи процеса на преговори между Белград и Прищина, „но ще бъдем там, за да помогнем колкото можем.\" \r\nСръбският външен министър Ивица Дачич определи като нереалистично включването единствено на САЩ в диалога. „Няма информация за промяна във формата, не се предвижда включването на други страни в него. Трудно би било да се присъединят САЩ и никой друг, това не е реалистично“, обясни първият дипломат на Белград.  Тереза Герова", "date": "2019.06.26", "title": "Danas (Сърбия): Американското предложение за Косово - след изборите в САЩ и Сърбия"}
{"url": "http://www.focus-news.net/news/2019/06/26/2673943/api-ot-1000-do-1500-chasa-dvizhenieto-v-trabata-za-varna-na-tunel-praveshki-hanove-na-am-hemus-shte-se-osashtestvyava-v-izprevarvashtata-lenta.html", "text": "От 10.00 до 15.00 часа, движението за Варна в тунел „Правешки ханове“ на АМ „Хемус“ ще се осъществява в изпреварващата лента, поради ремонтни дейности на антена на мобилен оператор в активната лента. Това съобщиха от  пресцентъра на Агенция \"Пътна инфраструктура\" . Необходимо е шофьорите да карат внимателно и със съобразена скорост, спазвайки пътната сигнализация.", "date": "2019.06.26", "title": "АПИ: От 10.00 до 15.00 часа движението в тръбата за Варна на тунел „Правешки ханове“ на АМ „Хемус“ ще се осъществява в изпреварващата лента"}
{"url": "http://www.focus-news.net/news/2019/06/26/2673947/pregled-na-osnovnite-temi-v-dobrudzhanskiya-pechat.html", "text": "„Специализираната прокуратура привиква съветниците на Балчик“, съобщава на първа страница  вестник „Добруджанска трибуна“ . Разследват действията на кмета и общинската администрация по серия сигнали. Всички 21 от местния парламент са призовани като свидетели по досъдебно производство. Всички общински съветници от Балчик са призовани като свидетели в специализираната прокуратура в София. Това е във връзка с досъдебно производство по казуси, свързани с действията на кмета и общинската администрация, е научил ексклузивно вестникът. „Десислава Танева: Чакаме добър добив на пшеница“. Министъра на земеделието и горите изцяло е потвърдила прогнозата на зърнопроизводителите пред вестник „Добруджанска трибуна“ за това лято. Прогнозният добив от пшеница е добър - 5,4 милиона тона, което е добра реколта. Това е заявила в Сливен Министърът на земеделието и горите Десислава Танева. Там тя е дала официално старта на жътвата. „След пет години тишина рев на мотори ще разтърси Шабла“, съобщава изданието. Мотоклуб „Орлите“ в Добрич са подновили традицията да бъдат домакин на мотористи от цялата страна. Организираната мотосреща ще се проведе от 12 до 14 юли в къмпинг „Добруджа –Шабла“. „Общината тегли заем от 9 милиона лева“, съобщава днешното издание на  вестник „Нова добруджанска трибуна“ . Кредит от Фонд ФЛАГ ще тегли Община Добрич. Това е станало ясно от решение на Общинския съвет на сесията вчера. Средствата са необходими за разплащане с изпълнителите на строително-ремонтни дейности по два европейски проекта. Единият от кредитите е във връзка с проект „Подобряване на връзката с TEN-T мрежата в трансграничния регион Меджидия“. Финансирането е по програмата за сътрудничество ИНТЕРРЕГ V-A Румъния България. По него основен ремонт се прави на улица „Никола Петков“ и на част от булевард „Добруджа“. „Община Добричка празнува“, съобщава изданието. Тържествено събрание и празничен концерт по случай празника на добруджанската община ще се преведат днес от 14.00 часа в залата на Драматичен театър „Йордан Йовков“. За празничната атмосфера ще допринесе концертът на Професионален фолклорен ансамбъл „Добруджа“ и Представителна фолклорна танцова студия „Добруджа“ с художествен ръководител Стоян Господинов. „Гран При за Димитрина Германова и още много награди за Студио „Сарандев“ от два певчески конкурса“, съобщава изданието. Талантите на студиото за поп рок-певци при Младежкия център в Добрич с вокален педагог Елена Карабельова са завоювали Гран При, четири първи места и други отличия от два форума, в които са взели участие. Единият е Национален конкурс за млади изпълнители на популярна песен „Морско конче“ във Варна, а другият -Международен фестивал на изкуствата „Утринна звезда“ в курортния комплекс „Албена“. За международен турнир по петанк в Шабла съобщава всекидневникът. От 28 до 30 юни в комплекс „Лазур“ на Шабленска Тузла за 15-та поредна година под патронажа на община Шабла ще се проведе международното състезание. В него ще участват отбори от Унгария, Румъния, Израел, Словакия, Украйна и български клубове. „Над 800 кучета ще участват в киноложка изложба в Каварна“, съобщава изданието. От вчера до 30 юни морският град е домакин на първата по рода си международна киноложка изложба, която се организира от Българската републиканска федерация по кинология и общината.", "date": "2019.06.26", "title": "Преглед на основните теми в добруджанския печат"}
{"url": "http://www.focus-news.net/news/2019/06/26/2673944/nimh-zhalt-kod-za-obilni-valezhi-s-gramotevitsi-e-obyaven-v-10-oblasti-na-stranata.html", "text": "Жълт код за обилни валежи с гръмотевици е обявен в 10 области на страната, сочи справка на сайта на  Националния институт по метеорология и хидрология (НИМХ) . Предупреждението за обилни валежи е в сила за областите Смолян, Кърджали, Пловдив, Хасково, Ямбол, Бургас, Ловеч, Габрово, Велико Търново и Търговище. В тези области се очакват интензивни валежи, придружени с гръмотевици и усилване на вятъра. Количествата дъжд могат да достигнат 15 – 30 л/кв. м, а локалните извалявания и до 50 л/кв. м. Възможно е да се наложи прекъсване на дейности на открито, затруднения при шофиране заради намалена видимост и аквапланинг.", "date": "2019.06.26", "title": "НИМХ: Жълт код за обилни валежи с гръмотевици е обявен в 10 области на страната"}
{"url": "http://www.focus-news.net/news/2019/06/26/2673948/chez-uvedomyava-za-predstoyashti-prekasvaniya-na-elektrozahranvaneto-v-blagoevgradska-i-kyustendilska-oblast.html", "text": "ЧЕЗ уведомява за предстоящи прекъсвания на електрозахранването в Благоевградска и Кюстендилска области, информират от пресцентъра на  дружеството . \r\nВ Благоевград планирани прекъсвания на електрозахранването ще има на улиците: „Алеко Константинов“, „Генерал Тодоров“, „Патриарх Евтимий“, „Полк. Кирил Чамишки“, „Родолюбие“ и „Стефан Стамболов“. \r\nВ Община Кюстендил планирани прекъсвания на електрозахранването има в селата Жабокрът, Друмохар и Долна Козница. \r\nВ Община Дупница прекъсвания на електричеството се очакват на улиците „Батак“, „Бачо Киро“, „Бенковски“, „Бисеров“, „Генерал Георги Тодоров“ и  „Евтим Трайчев“ и „Иван Вазов“.", "date": "2019.06.26", "title": "ЧЕЗ уведомява за предстоящи прекъсвания на електрозахранването в Благоевградска и Кюстендилска област"}
{"url": "http://www.focus-news.net/news/2019/06/26/2673949/plovdiv-zaradi-prognozite-za-losho-vreme-se-otlaga-kontsertat-ne-na-drogata.html", "text": "Планираният концерт в Цар-Симеоновата градина под надслов „Изборът е твой – живей, мечтай, обичай!” се отменя заради синоптичната прогноза и очаквания код „жълто“ за Пловдив. Това съобщиха за  Радио „Фокус“ – Пловдив  организаторите от Общинския съвет по наркотични вещества с Превантивно-информационен център. Те уточниха, че концертът ще се проведе в по-късен момент през годината. \r\nТони МИХАЙЛОВ", "date": "2019.06.26", "title": "Пловдив: Заради прогнозите за лошо време се отлага концертът „НЕ на дрогата!“"}
{"url": "http://www.focus-news.net/news/2019/06/26/2673945/pernik-90-godishninata-na-grada-shte-bade-otbelyazana-s-praznichna-programa.html", "text": "90-годишнина на града ще бъде отбелязана с празнична програма.  Това съобщиха от пресцентъра на  Община Перник . От общината канят жителите и гостите на града на грандиозно честване по повод 90 години от обявяването на Перник за град. Предвидено впечатляващо дефиле с представители на Гвардейската част. Поздрав за всички перничани е концертът на популярния български режисьор Люси Иларионов с участието на Диона, Невена Пейкова, Choko, ARTi, Vessou и Ани Хоанг. След тях на подгрятата сцена ще ескалира група „СкандаУ“. Празникът ще продължи с тържествения спектакъл- метафора „Вдъхнови бъдещето“. Финалът на вечерта ще поставят изпълненията на Невена Цонева, Йордан Йончев –Гъмзата и комикът Краси Радков.", "date": "2019.06.26", "title": "Перник: 90-годишнината на града ще бъде отбелязана с празнична програма"}
{"url": "http://www.focus-news.net/news/2019/06/26/2673953/korneliya-ninova-bsp-oblast-sliven-se-nuzhdae-ot-investitsii-i-proizvodstvo-pari-ima-no-ne-stigat-do-horata.html", "text": "Областта се нуждае от инвестиции и производство. Пари има, но не стигат до хората, каза Корнелия Нинова – лидер на БСП в Сливен. Това съобщиха от пресцентъра на  БСП . Изпълнителното бюро на партията проведе работна среща с областното ръководство на БСП-Сливен и общинските председатели на партията в Сливен, Нова Загора, Твърдица и Котел. \"Направихме преглед на състоянието на общините и начертахме решения по наболелите за хората въпроси. Областта се нуждае от инвестиции и производство. Средства има, но условията ограничават достъпа до тях и парите не стигат до хората\", заяви след срещата лидерът на БСП Корнелия Нинова. Тя отбеляза, че от средствата по програма \"Региони в растеж\" се възползват само големите, а така стои и въпросът по Програмата за развитие на селските райони, където малките населени места също не могат да се включат заради наложените им ограничения. \"Това задълбочава различията, стимулира обезлюдяването на селата и съсредоточава хората в големите градове. С колегите обсъдихме възможните решения. Те са две: или програмата \"Региони в растеж\" да се раздели на две - за големи и за малки, или Програмата за развитие на селските райони да разшири обхвата си и към малките. Регионалните различия в България са едни от най-драстичните в Европа\", коментира Корнелия Нинова. На срещата беше изтъкнато, че кохезионната политика е насочена тъкмо към преодоляване на тези различия и е недопустимо да не се използва тази възможност. Тези въпроси са част от платформата на БСП за местните избори. Участниците в срещата направиха извода, че развитието на производство и поминък е един от най-силните стимули за оставане на младите хора в малките общини и ще бъде приоритет за кандидатите за кметове в област Сливен.", "date": "2019.06.26", "title": "Корнелия Нинова, БСП: Област Сливен се нуждае от инвестиции и производство, пари има, но не стигат до хората"}
{"url": "http://www.focus-news.net/news/2019/06/26/2673952/dobrich-ogranicheno-e-dvizhenieto-na-mps-nad-10-tona-po-pat-i-9-v-uchastaka-ot-selo-kranevo-v-posoka-varna.html", "text": "Ограничено е движението на МПС над 10 тона по път I- 9 в участъка от село Кранево в посока Варна. Обходният маршрут е през селата Кичево и Оброчище. Не се извършват ремонтни дейности по републиканската пътна мрежа в областта, предаде кореспондентът на  Радио „Фокус” – Варна . В Добрич интензивно се работи по ул. „Димитър Ковачев“, ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е слънчево и ясно, духа слаб до умерен вятър, температурата на въздуха е около 22 градуса.  \r\nЖулиета НИКОЛОВА", "date": "2019.06.26", "title": "Добрич: Ограничено е движението на МПС над 10 тона по път I- 9 в участъка от село Кранево в посока  Варна"}
{"url": "http://www.focus-news.net/news/2019/06/26/2673955/faz-v-san-frantsisko-zabraniha-prodazhbata-na-elektronni-tsigari.html", "text": "Сан Франциско е първият град в САЩ, в който бе наложена забрана за продажба на електронни цигари, съобщава германският национален ежедневник  Die Frankfurter Allgemeine Zeitung . \r\nЗа съответния регламент гласува Общинският съвет, а сега предстои да бъде подписан от кмета. По-рано самият той бе провеждал кампания за забрана на електронни цигари, така се очаква мярката да влезе в сила в най-скоро време.  \r\nПривържениците на забраната на електронните цигари в Сан Франциско аргументират искането за забраната им с нарастващата популярност на устройствата сред подрастващите, особено с продукти, които имат сладък вкус. Тереза Герова", "date": "2019.06.26", "title": "FAZ: В Сан Франциско забраниха продажбата на електронни цигари"}
{"url": "http://www.focus-news.net/news/2019/06/26/2673954/varna-dvizhenieto-po-pat-i-9-zlatni-pyasatsi-varna-ot-km-98-do-km-100-tryabva-da-se-osashtestvyava-s-povisheno-vnimanie-poradi-pochistvane-na-reguli.html", "text": "Движението по път I-9 Златни пясъци – Варна от км 98 до км 100 трябва да се осъществява с повишено внимание поради почистване на регули. Това съобщиха за  Радио „Фокус“ – Варна  от Агенция „Пътна инфраструктура“. Участъкът е сигнализиран с пътни знаци. Дейностите ще продължат до 29 юни. Поради неравности на асфалтовата настилка е въведено скоростно ограничение до 30 км/час по път III-2902 Панорама — Куманово при км 11. Водачите трябва да се движат с повишено внимание и съобразена скорост по това направление. Забранено е преминаването на МПС с маса над 10 тона по път I-9 в участъка Кранево – Варна при км 83. Обходният маршрут е през селата Кичево и Оброчище. Ремонтни дейности се извършват по автомагистрала „Хемус“ на територията на областта. Движението в участъка Повеляново – Слънчево от км 406 до км 416 се осъществява двупосочно в лявото платно посока Варна. Автомобилите се прехвърлят от дясно в ляво платно при км 406 и обратно при км 416. Ограничено е качването в посока Варна от пътен възел (п.в.) „Повеляново“ и п.в. „Слънчево“, като трафикът е пренасочен по път I-2 Русе – Варна. Ограничено е слизането в посока Слънчево и Тополи на п.в. Слънчево, като отново движението е пренасочено по път I-2 Русе – Варна. Срокът за приключване на ремонтните дейности е 31 юли. \r\nБояна АТАНАСОВА", "date": "2019.06.26", "title": "Варна: Движението по път I-9 Златни пясъци – Варна от км 98 до км 100 трябва да се осъществява с повишено внимание поради почистване на регули"}
{"url": "http://www.focus-news.net/news/2019/06/26/2673951/veliko-tarnovo-gradat-dava-start-na-natsionalna-diskusiya-posvetena-na-140-ata-godishnina-ot-sazdavaneto-na-ministerstvoto-na-vanshnite-raboti-i-balgarskata-diplomaticheska-sluzhba.html", "text": "Велико Търново ще даде начало на национална дискусия, посветена на 140-ата годишнина от създаването на Министерството на външните работи и българската дипломатическа служба. Това съобщиха от пресцентъра на  Община Велико Търново . Срещата в града ще се проведе на 26 юни в едно от знаковите за българската държавност места – Музей „Възраждане и Учредително събрание“, където е приета Търновската конституция. Началото на дискусията е в 14.00 ч., а организаторите канят младите хора, както и всички желаещи да се включват в разговорите.  \r\nНационалната инициатива е дело на Дипломатическият институт, съвместно с Министерството на външните работи. Целта на поредицата от срещи в страната е да бъдат популяризирани постиженията на българската дипломация, както и да бъде повишен интересът на младежите към сферата на международните и дипломатически отношения. \r\nВ дискусията във Велико Търново участие ще вземе заместник-министърът на външните работи Георг Георгиев.  \r\nОсновните теми по време на срещата ще са свързани с историята и мисията на институцията, ключовите моменти и постиженията на членството на България в НАТО и Европейския съюз, перспективите пред младежите от Велико Търново и региона за професионално развитие в системата на Външно министерство и др.", "date": "2019.06.26", "title": "Велико Търново: Градът дава старт на национална дискусия, посветена на 140-ата годишнина от създаването на Министерството на външните работи и българската дипломатическа служба"}
{"url": "http://www.focus-news.net/news/2019/06/26/2673950/bedzhet-patsoli-v-severno-kosovo-nyama-humanitarna-kriza-ot-1999-godina-nasam-kogato-srabskite-sili-izbyagaha.html", "text": "Коментирайки докладите на белградските медии, министърът на външните работи на Косово Беджет Пацоли увери, че в северната част на страната „няма хуманитарна криза от 1999 г. насам, когато сръбските сили избягаха и никога повече няма да има“, цитира думите му електронното издание на прищинския ежедневник  Koha Ditore . \r\nПацоли призова също международната общност да наблюдава този опит от страна на Сърбия за дестабилизиране на Косово и да го осъди. \r\n„Сръбското правителство, контролираните медии в Сърбия и марионетните политици от Белград започнаха фалшива информационна кампания в Северно Косово, за да създадат истерия, като твърдят, че има хуманитарна криза там. Това е добре познатата игра на Милошевич и отдавна в ясна на Косово. Ще отхвърлим тази пропаганда, насочена към създаване на напрежение и инциденти в Северно Косово. Няма хуманитарна криза от 1999 г., когато сръбските сили избягаха от Косово и никога няма да има такава криза. Косово ще се погрижи за всички свои граждани. В Северно Косово има много продукти и лекарства. Призовавам международната общност да наблюдава усилията на Сърбия да дестабилизира Косово и да ги осъди”, заяви първият дипломат на Прищина. Тереза Герова", "date": "2019.06.26", "title": "Беджет Пацоли: В Северно Косово няма хуманитарна криза от 1999 година насам, когато сръбските сили избягаха"}
{"url": "http://www.focus-news.net/news/2019/06/26/2673930/regionalna-komisiya-shte-razgleda-prezidentskoto-veto-varhu-zakona-za-ustroystvo-na-chernomorskoto-kraybrezhie.html", "text": "Регионална комисия ще разгледа президентското вето върху Закона за устройство на черноморското крайбрежие. Това предвижда програмата за работа на  комисията . Заседанието на комисията ще се проведе в зала „Изток“ на Народното събрание.  \r\nЗаконът бе приет на 13 юни 2019 г. от Народното събрание. С приетите изменения се забрани разполагането на плажни принадлежности като палатки, чадъри, кърпи и шезлонги върху пясъчните дюни. При нарушение депутатите решиха да се налагат глоби в размер от 500 до 1000 лв. Приети бяха санкции и за паркиране или преминаване на автомобили през пясъчните образувания. Те ще бъдат от 1 000 до 3 000 лв., като може да се конфискува и имущество на стойност между 3 000 и 5 000 лв. Законът важи не само за плажните дюни, но и за тези в близост до крайбрежните зони. \r\nЗаконът бе върнат за ново обсъждане от президента Румен Радев върна на 24 юни 2019 г. В мотивите си президентът заявява, че не се противопоставя на опита да бъдат въведени правила, нормативи и стандарти, както изрично повелява чл. 55 от Конституцията, прокламиращ основното право на здравословна и благоприятна околна среда. Според президента обаче, режимът за „диво къмпингуване“ става по-рестриктивен, като се въвеждат значителни ограничения в сравнение с досегашния ред. След комисията ветото трябва да бъде разгледано и в пленарна зала. Съгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители, което означава, че ветото е преодоляно. Ако върнатият закон не получи необходимото мнозинство и е оспорен по принцип, той подлежи на разглеждане по реда, предвиден за обсъждане и приемане на законопроекти. \r\nНа вниманието на депутатите на комисията ще бъдат представени промени в Закона за водите на първо четене.", "date": "2019.06.26", "title": "Регионална комисия ще разгледа президентското вето върху Закона за устройство на черноморското крайбрежие"}
{"url": "http://www.focus-news.net/news/2019/06/26/2673957/kardzhali-izvarshvat-se-remontni-deynosti-po-vtoroklasen-republikanski-pat-ii-59-krumovgrad-granitsa-oblast-haskovo-ot-km-36-do-km-55.html", "text": "Извършват се ремонтни дейности по второкласен републикански път II-59 Крумовград – граница област Хасково от км 36 до км 55. Това съобщиха за   Радио Фокус   от ОПУ-Кърджали. Движението по тази отсечка от пътя да се осъществява с повишено внимание, поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Ограничено е движението по третокласен път Козлец – Кърджали от изхода на селото до 26 км за преминаване на автомобилни превозни средства над 12 т.  \r\nРемонти се извършват по път II-59 Карамфил-Крумовград от км 30 до км 36, водачите да карат с повишено внимание към водостоците и окопите, които се облицоват в срок до 30 юни. \r\nОграничено е движението на МПС над 12 т по път Кърджали-Маказа в участъка Надлез Кирково – ГКПП „Маказа“ за МПС над 3,5 т.  \r\nДвижението по път Черноочене-Кърджали само в посока от Черноочене към Кърджали е ограничено за движение на МПС над 15 т.  \r\nДвижението по третокласен републикански път ІІІ-5009 Зорница-Бели пласт-Стремци-Кърджали е ограничено за МПС над 12 т. Обходният маршрут е по път I-5 Хасково-Кърджали за МПС до 15 тона или по път III-507 Кърджали – Мост през с. Мост за всички МПС. \r\nДарина ДЕЕНИЧИНА", "date": "2019.06.26", "title": "Кърджали: Извършват се ремонтни дейности по второкласен републикански път II-59 Крумовград – граница област Хасково от км 36 до км 55"}
{"url": "http://www.focus-news.net/news/2019/06/26/2673959/shumen-dvizhenieto-v-uchastaka-ivanski-smyadovo-ot-km-14-do-km-23-se-izvarshva-s-povisheno-vnimanie-zaradi-polagane-na-markirovka.html", "text": "Движението в участъка Ивански – Смядово от км 14 до км 23 се извършва с повишено внимание заради полагане на маркировка, предаде репортер на  Радио „Фокус“ - Шумен . Движението се регулира с пътни знаци. Маркировка се полага и по пътя Каспичан – Зайчино ореше от км 134 до км 146, в участъка се прави и ремонт на ограничителни системи. Движението от км 362 до км 375 по автомагистрала „Хемус“ в посока Варна се осъществява с повишено внимание поради ремонтни дейности по съоръженията. В сила е забраната за товарни автомобили над 10 тона по пътя Радко Димитриево- Друмево, поради свлачища, обховът е Шумен- Овчарово- Друмево. Сухи са пътните настилки в Шумен и областта. Видимостта е нормална. Времето е с разкъсана облачност до слънчево. \r\nИвелина ИВАНОВА", "date": "2019.06.26", "title": "Шумен: Движението в участъка Ивански – Смядово от км 14 до км 23 се извършва с повишено внимание заради полагане на маркировка"}
{"url": "http://www.focus-news.net/news/2019/06/26/2673956/burgas-normalen-e-trafikat-v-oblastta.html", "text": "Нормален е трафикът в област Бургас. Това съобщи за  Радио „Фокус“ – Бургас  дежурният от Областно пътно управление. Видимостта е добра, пътищата са нормално проходими. Движението е спокойно. \r\nВ града трафикът е натоварен. Интензивно е движението около Бургаската болница, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nМария КУРТЕВА", "date": "2019.06.26", "title": "Бургас: Нормален е трафикът в областта"}
{"url": "http://www.focus-news.net/news/2019/06/26/2673958/dobrich-poeti-ot-moldova-i-ukrayna-shte-gostuvat-v-regionalna-biblioteka-dora-gabe.html", "text": "Поети от Молдова и Украйна ще гостуват в Регионална библиотека „Дора Габе”, предаде кореспондентът на  Радио „Фокус” – Варна . Събитието е днес от 17:30 часа и е в рамките на литературна седмица (24-28 юни) „Буджака гостува на Добруджа”. Литературната среща е по инициатива на Асоциацията на българите по света, със съдействието на кметове на общини от Добричка област, Регионална библиотека “Дора Габе”, Дружество на краеведите „Отец Павел Атанасов ” и медийната подкрепа на двата регионални вестника и е под патронажа на Красимир Кирилов, областен управител на област Добрич. \r\nЖулиета НИКОЛОВА", "date": "2019.06.26", "title": "Добрич: Поети от Молдова и Украйна ще гостуват в Регионална библиотека „Дора Габе”"}
{"url": "http://www.focus-news.net/news/2019/06/26/2673960/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Турските претенции към ресурсите в Източното Средиземноморие, възможното участие на САЩ в диалога между Белград и Прищина за нормализиране на двустранните отношения, новата „метла“ на македонския министър-председател Зоран Заев, както и твърденията на Сърбия за хуманитарна катастрофа в Северно Косово са част от основните теми, върху които акцентират водещите балкански печатни издания. \r\n***  Повече от 200 служители ще бъдат обхванати от новата „метла“, която министър-председателят на югозападната ни съседка Зоран Заев обяви, съобщава електронното издание на близкия до опозиционната ВМРО-ДПМНЕ македонски вестник  „Вечер“ . \r\nОсвен министрите, чието освобождаване предстои да бъде гласувано от парламента в Скопие, се планира освобождаването на заместник-министри, директори на централно ниво, членове на управителни съвети, надзорни съвети, директори на местно ниво. \r\nСъответното Заев обяви в интервю за телевизия „Сител“, като поясни, че промените в министерските постове в правителството са достатъчни и че чистката продължава по вертикала, а процесът се очаква да приключи в началото на юли. \r\n„Голяма част от недоволството беше насочена към висши служители, които наричаха местни шерифи. Някои от тях са политически служители от СДСМ, като за тях са настъпили големи промени, като се започне от най-ниското ниво, т.е. председателите на общинските организации, Изпълнителния съвет, Централния изпълнителен съвет, някои от заместник-председателите ще бъдат сменени, директори и разбира се - министерски постове и някои от заместник-министерските постове. Ясно предавах посланието на гражданите и със сигурност дадох възможност на някои министри, които имат по-голям капацитет, да го покажат. Считам, че успешно приключваме този процес. В самия край ще очакваме нови решения, които ще засягат длъжностите на ръководителите на централно ниво, в управителния съвет, надзорните съвети, регионалните офиси и местните правителствени служби. Ще се работи за смяна на повече от 200 души“, поясни Заев. \r\n***  Бившият посланик на САЩ в Македония Филип Рийкър може да бъде назначен като главен преговарящ от страна на САЩ за диалога между Сърбия и Косово, съобщава електронното издание на белградския ежедневник  Danas . \r\nОчаква се, че ролята на главния преговарящ от името на САЩ в продължаването на преговорите за Косово ще бъде поета от опитен дипломат, какъвто е помощник държавния секретар за Европа и Евразия.  \r\nИзборът му като главен преговарящ трябва да бъде одобрен от Държавния департамент, американския държавен секретар Майк Помпео и Съвета за национална сигурност, където Джон Болтън има ключовата дума, казват неофициални американски дипломати, коментирайки ролята на Америка в следващия етап от диалога между Белград и Прищина. \r\nСпоред източници на изданието администрацията на САЩ \"понастоящем е заета с криза, която е в сърцето на световната общественост, и това е тази между Америка и Иран\".Президентът Доналд Трамп официално стартира кампания за изборите през следващата година, така че Косово ще трябва да почака до приключването им. \r\n„Дори вътрешната ситуация в САЩ, включително конфронтацията с Конгреса по въпроса за изграждането на стена с Мексико, не позволява на администрацията на Тръмп да разгледа подробно косовския въпрос до изборите. Затова не е реалистично да се очаква каквото и да е американско предложение за решението преди края на изборите в Сърбия и САЩ, нито че сръбският президент Александър Вучич ще излезе на изборите през следващата пролет с каквото и да е готово предложение за Косово. Най-оптимистичният сценарий е, че преговорите за решението за косовския въпрос ще продължат след няколко месеца“, твърдят източниците на редакцията.  Президентските избори в САЩ трябва да се проведат през есента на 2020 година, припомня изданието.  \r\nКато утежняващо обстоятелство дипломатите изтъкват „политизирането на преговорите по въпроса“ в самото Косово. „Свидетели сме на ежедневна политическа война между президента на Косово Хашим Тачи и премиера Рамуш Харадинай. \r\nПосланикът на САЩ в Сърбия Кайл Скот заяви в интервю за FoNet миналата седмица, че Вашингтон няма да ръководи процеса на преговори между Белград и Прищина, „но ще бъдем там, за да помогнем колкото можем.\" \r\nСръбският външен министър Ивица Дачич определи като нереалистично включването единствено на САЩ в диалога. „Няма информация за промяна във формата, не се предвижда включването на други страни в него. Трудно би било да се присъединят САЩ и никой друг, това не е реалистично“, обясни първият дипломат на Белград. \r\n***  Държавният глава на Турция Реджеп Тайип Ердоган продължава с войнствената реторика срещу Гърция, уверявайки, че Анкара ще продължи с проучванията за петрол в Източното Средиземноморие, независимо от това какво казва гръцкият премиер Алексис Ципрас, съобщава електронното издание на атинския ежедневник  Protothema . \r\n„В района имаме четири кораба и взехме мерки. Министър-председателят на Гърция казва някои неща самосиндикално. Каквото и да твърди обаче, ние имаме права там. В името на защитата на нашите права, ще продължим с проучванията. Ние предприехме и ще предприемем необходимите мерки“, подчерта Ердоган в обръщение пред членове на управляващата в Анкара „Партия на справедливостта и развитието“.  \r\n„Докато не постигнем справедливо разпределение на природните ресурси в Източното Средиземноморие, ще продължим нашите решителни стъпки в региона. Няма да позволим никакви усилия за сондиране, които да игнорират правата и интересите на Турция и Севернокипърската турска република“, категоричен бе Ердоган. \r\n***  Коментирайки докладите на белградските медии, министърът на външните работи на Косово Беджет Пацоли увери, че в северната част на страната „няма хуманитарна криза от 1999 г. насам, когато сръбските сили избягаха и никога повече няма да има“, цитира думите му електронното издание на прищинския ежедневник  Koha Ditore . \r\nПацоли призова също международната общност да наблюдава този опит от страна на Сърбия за дестабилизиране на Косово и да го осъди. \r\n„Сръбското правителство, контролираните медии в Сърбия и марионетните политици от Белград започнаха фалшива информационна кампания в Северно Косово, за да създадат истерия, като твърдят, че има хуманитарна криза там. Това е добре познатата игра на Милошевич и отдавна в ясна на Косово. Ще отхвърлим тази пропаганда, насочена към създаване на напрежение и инциденти в Северно Косово. Няма хуманитарна криза от 1999 г., когато сръбските сили избягаха от Косово и никога няма да има такава криза. Косово ще се погрижи за всички свои граждани. В Северно Косово има много продукти и лекарства. Призовавам международната общност да наблюдава усилията на Сърбия да дестабилизира Косово и да ги осъди”, заяви първият дипломат на Прищина. \r\n***", "date": "2019.06.26", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/06/26/2673946/vecher-makedoniya-zaev-obyavi-nova-metla-tozi-pat-za-200-sluzhiteli.html", "text": "Повече от 200 служители ще бъдат обхванати от новата „метла“, която министър-председателят на югозападната ни съседка Зоран Заев обяви, съобщава електронното издание на близкия до опозиционната ВМРО-ДПМНЕ македонски вестник  „Вечер“ . \r\nОсвен министрите, чието освобождаване предстои да бъде гласувано от парламента в Скопие, се планира освобождаването на заместник-министри, директори на централно ниво, членове на управителни съвети, надзорни съвети, директори на местно ниво. \r\nСъответното Заев обяви в интервю за телевизия „Сител“, като поясни, че промените в министерските постове в правителството са достатъчни и че чистката продължава по вертикала, а процесът се очаква да приключи в началото на юли. \r\n„Голяма част от недоволството беше насочена към висши служители, които наричаха местни шерифи. Някои от тях са политически служители от СДСМ, като за тях са настъпили големи промени, като се започне от най-ниското ниво, т.е. председателите на общинските организации, Изпълнителния съвет, Централния изпълнителен съвет, някои от заместник-председателите ще бъдат сменени, директори и разбира се - министерски постове и някои от заместник-министерските постове. Ясно предавах посланието на гражданите и със сигурност дадох възможност на някои министри, които имат по-голям капацитет, да го покажат. Считам, че успешно приключваме този процес. В самия край ще очакваме нови решения, които ще засягат длъжностите на ръководителите на централно ниво, в управителния съвет, надзорните съвети, регионалните офиси и местните правителствени служби. Ще се работи за смяна на повече от 200 души“, поясни Заев.  Тереза Герова", "date": "2019.06.26", "title": "„Вечер“ (Македония): Заев обяви нова „метла“ - този път за 200 служители"}
{"url": "http://www.focus-news.net/news/2019/06/26/2673963/blagoevgrad-v-profesionalnata-gimnaziya-po-elektronika-i-energetika-v-grada-shte-bade-otkrit-renoviraniyat-fizkulturen-salon-na-uchilishteto.html", "text": "В Професионалната гимназия по електроника и енергетика в Банско от 09.00 часа ще бъде открит реновираният физкултурен салон на училището. Това съобщиха от пресцентъра на  Общината . Ремонтните дейности са на стойност 38 590 лева и са финансирани по Инвестиционната програма на Министерството на образованието и науката за 2019 година.", "date": "2019.06.26", "title": "Благоевград: В Професионалната гимназия по електроника и енергетика в града ще бъде открит реновираният физкултурен салон на училището"}
{"url": "http://www.focus-news.net/news/2019/06/26/2673964/ministar-temenuzhka-petkova-pravitelstvoto-nyama-otnoshenie-kam-tova-na-kogo-shte-prodade-svoite-aktivi-cheshkata-kompaniya-chez.html", "text": "Следим информацията, която излиза в публичното пространство във връзка със сделката с ЧЕЗ, но правителството няма отношение към това на кого ще продаде своите активи чешката компания ЧЕЗ, които тя притежава в България. Това каза Теменужка Петкова – министър на енергетиката, в интервю за предаването  „Тази сутрин“ по  бТВ . „Но за сметка на това има регулаторни органи в България, които ще преценят дали този купувач, или който и да е друг, е приемлив с оглед на нашето законодателство“.  \r\nМинистър Петкова обясни, че Комисията за финансов надзор вече прави такава проверка, предстои същото да направи и Комисията за защита на конкуренцията. Във връзка с това, че в КЕВР липсват критерии и правила за проверка на такава сделка, Теменужка Петкова обясни, че в Министерството е получено писмо от председателя на Комисията, с което той уведомява, че свиква работна група, в която ще участват всички компетентни органи. И в рамките на тази работна група ще бъдат изработени и критериите, които със закон са възложени на КЕВР.", "date": "2019.06.26", "title": "Министър Теменужка Петкова: Правителството няма отношение към това на кого ще продаде своите активи чешката компания ЧЕЗ"}
{"url": "http://www.focus-news.net/news/2019/06/26/2673966/pregled-na-osnovnite-temi-vav-varnenskiya-pechat.html", "text": "„Премахват две пешеходни пътеки в центъра на града“, е водещото заглавие на вестник  „Черно море“ . Допълнително обезопасяване, но не и затваряне на пешеходната пътека на бул. „Осми приморски полк“ – между кръстовищата с бул. „Сливница“ и бул. „Цар Освободител“, да бъдат взети от общината. Това реши Комисията по пътна безопасност на движението към община Варна. Извънредното заседание бе свикано във вторник, след като в неделя водач на лек автомобил прегази две жени на пешеходната пътека. Досега, освен пътеката тип „зебра“, там бе поставена фигурка на дете, която обаче бе вандалски потрошена. Има и указателни знаци. По решение на комисията там ще бъде изградена изкуствена неравност на пътните платна, без бус лентите. „Безработицата във Варна падна под 2%“, съобщава изданието. Равнището на безработица във Варна през май е 1,9%, с 0,2 процентни пункта по-ниско спрямо предходния месец, съобщиха от Регионалната служба по заетостта. На годишна база спрямо май 2018 г. се отчита спад с 0,2 процентни пункта, незаетите са с 374 по-малко. Регистрираните в Бюрото по труда са 3313. „Варненци искат „легнали полицаи“ и камери на пътя за Златните“, пише още вестникът. Варненци искат увеличаване на сигурността на кръстовището под местността Траката. Собственици на имоти в тази зона настояват с петиция до общината, ОбС – Варна, и МВР там да бъдат изградени ограничители на скоростта от типа „легнал полицай“ и в двете направления, да се поставят допълнителни знаци за път без предимство, както и камери, които да контролират скоростта. „4 донорски ситуации са възникнали от началото на годината във Варна“, е друго заглавие в броя. От началото на годината в УМБАЛ „Света Марина“ във Варна са възникнали 4 донорски ситуации, научи в. „Черно море“ от проф. д-р Вилиян Платиканов, ръководител на клиниката по анестезиология и реанимация в университетската болница. 3 от тях не са реализирани по медицински причини, тъй като органите не са били подходящи за трансплантация. В четвъртия случай е имало отказ на семейството на починалия. „Оморячване на деца, обичащи синята шир, извършиха на баркентината“, е друг акцент в изданието. Оморячване, а не „кръщене“ нарекоха морските мъже първото докосване до водните професии на заслужили варненчета. В Деня на моряка от палубата на прочутия ветроход „Калиакра“ във Варна деца, участвали и печелили конкурси, свързани с морето, получиха възможността да усетят тръпката на суровата съдба на морските професии. „Колкото са защитните пояси на ветрохода, толкова пасажери допуснахме до плаването, сподели Димитър Димитров, посланик на Международната морска асоциация за България. – желаещите бяха много повече, но шанс имаха късметлиите. На палубата се качиха и деца, участвали в програмата „Кораб около света“, които са проследили интересни морски пътешествия. Най-малкият пасажер по време на обиколката бе на 3 години. Морският ритуал съществува от дълбока древност.", "date": "2019.06.26", "title": "Преглед на основните теми във варненския печат"}
{"url": "http://www.focus-news.net/news/2019/06/26/2673967/veliko-tarnovo-muzikalno-dramatichniyat-teatar-konstantin-kisimov-v-grada-postavya-novi-zaglaviya-po-imre-kalman.html", "text": "Стана традиция за Музикално-драматичен (МДТ) „Константин Кисимов“ във Велико Търново да се поставят заглавия, които са малко играни в България и не са поставяни на търновска сцена. Тенденцията се наблюдава в последните няколко години и последното заглавие на търновските театрали „Теменужката от Монмартр“ по Имре Калман я потвърждава. Това обобщи в предаването  „Царевград Търнов“  на  Радио „Фокус“  директорът на културната институция Васил Вълчев. Останалите постановки в този дух са оперетата „Баядерка“ на Имре Калман, както и двата мюзикъла – „Криворазбраната цивилизация“ и „Вражалец“ по музика на Дечо Таралежков. \r\n„Още в началото на годината започнахме репетиции на последното заглавие на краля на оперетата, както наричат австро-унгареца Имре Калман. Това, може би е най-зрялата му творба, която поставя основите на новия жанр мюзикъл. Любопитно е, че първата премиера е във Виена на 20 март 1930 година. В България не се поставя често. Представяно е единствено в София, където няма голям успех, по необясними за мен причини и в Русе, за където дори не съм сигурен, че е имало премиера. Това е един много различен и разчупен спектакъл“, коментира още Вълчев. През април се предвижда още едно представление на „Теменужката“ на търновска сцена, след което спектакъла тръгва на турне. В старата столица театралите ще го представят и в рамките на 4 Летен сезон на българските оперни театри „Сцена на вековете“ – на 26 юли, от 21.00 часа. \r\nЛуиза ТРАНЧЕВА", "date": "2019.06.26", "title": "Велико Търново: Музикално-драматичният театър „Константин Кисимов“ в града поставя нови заглавия по Имре Калман"}
{"url": "http://www.focus-news.net/news/2019/06/26/2673965/premierite-na-balgariya-i-severna-makedoniya-boyko-borisov-i-zoran-zaev-shte-otkriyat-vtoriya-plovdivski-ikonomicheski-forum.html", "text": "Премиерите на България и Северна Македония Бойко Борисов и Зоран Заев ще открият втория Пловдивски икономически форум, съобщиха за  Радио „Фокус“ – Пловдив  организаторите. Форумът ще се проведе в хотел „Империал“ в града днес и утре, като над 55 международни експерти са потвърдили участието си в тематичните панели. Сред темите, които ще се обсъждат на двудневното събитие, ще бъдат европейската перспектива пред Западните Балкани, очакванията от новия Европейски парламент и новата Еврокомисия, демографските и здравни проблеми, пътната карта на България към „чакалнята“ на Еврозоната – ЕРМ II, привличането на чужди инвестиции, енергийната и цифрова политика на ЕС и много други. \r\nПловдивският икономически форум се организира от Делфийски икономически форум със седалище Атина и от Центъра за либерални стратегии.", "date": "2019.06.26", "title": "Премиерите на България и Северна Македония Бойко Борисов и Зоран Заев ще открият втория Пловдивски икономически форум"}
{"url": "http://www.focus-news.net/news/2019/06/26/2673973/pregled-na-temite-v-burgaskiya-pechat.html", "text": "„Жители на Сарафово искат бетоново укрепване на свлачище“ е водещото заглавие от първата страница на вестник  „Черноморски фар“ . Излизат с подписка, притеснени за домовете си. От Община Бургас изпълняват проект, разписан от „Геозащита“. Чрез подписката хората се надяват да бъде възстановена бетоновата отводнителна канавка и да се направи укрепваща бетонова стена, пояснява материалът. „Няма опасност язовирът край село Винарско да прелее“ е още едно заглавие от страниците на ежедневника. Това е установила проверка на Георги Георгиев – хидроинженер, оператор на водоема. По негови думи към момента язовирната стена не е пропукана и няма наличие на пукнатини по нея, пише още вестникът. „Линейка от Камено обслужва критичните случаи в цялата община“ е друго заглавие от страниците на вестника. Екипи от специалисти ще се отзовават при нужда всяка вечер от 19.00 до 7.00 часа, както и през почивните дни – събота и неделя и официалните празници, това съобщиха от местната администрация. „Обезопасяват остров Света Анастасия“ е темата на деня в днешния брой на вестник „Черноморски фар“. Заради това, че през годините на няколко пъти инциденти са се разминавали на косъм от това да се превърнат в трагедии, ще разширят пристана на остров Света Анастасия. Това реши Общински съвет – Бургас. Кметът Димитър Николов обясни, че това решение е важно с цел да се обезопаси острова, тъй като само късмет е помогнал някой от въпросните случаи да не завърши фатално, пояснява статията.", "date": "2019.06.26", "title": "Преглед на темите в бургаския печат"}
{"url": "http://www.focus-news.net/news/2019/06/26/2673972/plovdiv-blagotvoritelen-kontsert-detsa-pomagat-na-detsa-organizirat-uchenitsite-ot-natsionalnata-targovska-gimnaziya.html", "text": "Благотворителен концерт „Деца помагат на деца“ организират учениците от Националната търговска гимназия в града, съобщиха за  Радио „Фокус“- Пловдив  организаторите. Концертът ще се състои от 17 часа в двора на гимназията. По време на инициативата ще има и търг на различни предмети, средствата от които ще бъдат предоставени за деца в неравностойно положение, които учат в същото учебното заведение. \r\nДнес кметът на Пловдив инж. Иван Тотев изказа подкрепата си за благотворителната инициатива на Ученическия съвет към  гимназията. Инициаторът Анастасия-Мария Тучева и организаторите Мишел Вангелова, Андреа Загорчева, Петя Йорданова, Елена Петрова, Николай Николов и Катя Кривчева днес разказаха на кмета Иван Тотев за идеята и целта на начинанието си, а той ги приветства за активната им гражданска позиция и им пожела бъдещи успехи.", "date": "2019.06.26", "title": "Пловдив: Благотворителен концерт „Деца помагат на деца“ организират учениците от Националната търговска гимназия"}
{"url": "http://www.focus-news.net/news/2019/06/26/2673968/pazardzhik-mnogoprofilnata-bolnitsa-v-panagyurishte-zapochna-initsiativata-uchilishte-za-patsienti.html", "text": "Многопрофилната болница в Панагюрище започна инициативата „Училище за пациенти“, съобщиха за  Радио „Фокус“ – Пазарджик  от Пресцентъра на лечебното заведение.  Срещите със специалисти от лечебното заведение се провеждат два пъти месечно в народно читалище „Виделина – 1865“ от 17.30 часа и са отворени за всички, които проявяват интерес. Презентация с тема „Инфекции на пикочните пътища“ ще се проведе на 26 юни в музикалната зала на читалището. Д-р Мариана Вълкова, нефролог и лекар от отделението по вътрешни болести на панагюрската болница ще обясни какво представляват инфекциите, ще посочи най-добрите профилактични средства. На 10 юли презентация на тема „Исхемична болест на сърцето – какво се крие зад тази диагноза“ ще представи д-р Гинка Проданова, лекар от клиниката по кардиология. За 24 юли е планирана лекцията „Физиотерапията и борбата с хроничната болка“ на д-р Борис Джурджев, началник на отделението по физиотерапия и рехабилитационна медицина в лечебното заведение.", "date": "2019.06.26", "title": "Пазарджик: Многопрофилната болница в Панагюрище започна инициативата „Училище за пациенти“"}
{"url": "http://www.focus-news.net/news/2019/06/26/2673969/pregled-na-osnovnite-temi-v-starozagorskiya-pechat.html", "text": "„Започнаха разпитите на свидетелите на пожара в „ТЕЦ Марица изток 2“ е водещо заглавие във вестника  „Старозагорски новини“ .  Част от хората, извършвали ремонта, по време на който в понеделник предиобяд възникна пожар в комина на сероочистващата инсталация на блок 8 в \"ТЕЦ Марица изток 2\", вече са разпитани. Разпитите на останалите предстоят. Предвиждат се очни ставки в случай на разминавания в показанията. Това съобщи за медията ни окръжният прокурор на Стара Загора Дичо Атанасов. Както вече медията ни съобщи, плановият ремонт на сероочистващата инсталация на блок 8 се извършва от външна на ТЕЦ 2 компания - спечелилата обществената поръчка ДЗЗД \"Сарпласт\", с италианско участие, която е наела за подизпълнител \"Техноинженеринг\" ЕООД. Във времето, когато е възникнал пожарът, на обекта са работили 15 души, които са били своевременно изведени.  \r\nТъй като разследването е възложено на Националната следствена служба по разпореждане на главния прокурор Сотир Цацаров, нейни следователи часове след изгасянето на пожара са направили оглед на място. Предстои назначаването на редица експертизи - техническа, пожаро-техническа и др., уточни окръжният прокурор.  \r\nВерсията за саботаж беше отхвърлена от прокуратурата още в деня на пожара. Той обаче не е възникнал от само себе си, а кой или кои са виновните лица ще изяснява стартиралото разследване. По случая е образувано досъдебно производство срещу неизвестен извършител за престъпление по чл. 331, ал. 3 от НК, което предвижда до 5 г. лишаване от свобода. При установяване на виновност на съответното (или съответните) длъжностни лица, освен наказателната отговорност, към тях ще бъде предявен и финансов иск.  \r\nВ деня на пожара и министърът на енергетиката Теменужка Петкова, и директорът на ГД ПБЗН старши комисар Николай Николов подчертаха, че най-важното е, че няма жертви и пострадали хора, тъй като човешкият живот няма цена. Щетите обаче, които нанесе пожарът, са огромни и не е известно кога енергоблок 8 ще влезе в експлоатация.  \r\nКолко ще се точи започналото разследване също не е известно, а и практиката досега показва, че подобни разследвания могат да траят и години. Единствената надежда за държавния ТЕЦ, който няма време да чака финала на разследването, са думите на министър Теменужка Петкова: \"Можете да бъдете сигурни, че никой няма да остави \"ТЕЦ Марица изток 2\" да не бъде приведен в съответствие с изискванията, при които трябва да работи\". \r\n„Проверките на \"Къщи за гости\" в Старозагорска област не са установили нарушения. Засега!“ пише още във вестника.  Общо 12 са т.нар. \"Къщи за гости\", които подлежат на проверки от Държавен фонд \"Земеделие\" в Старозагорска област. На 21 юни в региона са стартирали първите обследвания на бенефициенти, които са получили финансиране за подобни обекти във вече отминалия програмен период 2007 - 2013 г. Проверките продължават и в следващите дни, а крайният срок за тяхното приключване е 30 юни. Общо 270 са обектите в страната, на които се прави пълна ревизия. Важно уточнение е, че това са къщи за настаняване на гости, чийто мониторингов период все още не е изтекъл.  \r\n\"В рамките на нашите проверки се извършва ревизия на два етапа. Първият е да се види дали тези обекти функционират действително като места за приемане на туристи. Към момента проверените къщи имат обява в интернет сайт, а част от тях дори разполагат със собствени сайтове. В този смисъл първичната част от ревизията показва, че проверяваните къщи действително приемат гости\", заяви директорът на Областната дирекция на ДФ \"Земеделие\" в Стара Загора Мехмед Зейнел. Той посочи, че в рамките на проверките попада и цялостен документален анализ, който приключва с доклад, изпращан до централата на ДФ \"Земеделие\" в София. Обследването на документите на всеки един бенефициент е в посока на установяване дали къщата е регистрирана според закона, дали спазва изискуемите разпоредби, дали притежава всички разрешителни режими и лицензи. Наред с това се извършва и икономически анализ на изпълнението на бизнес плана, на база на който кандидатстващият е получил одобрение за финансиране. Мехмед Зейнел уточни, че едва след изготвянето на цялостните доклади ще стане известно дали документално всички бенефициенти в Старозагорска област са спазили на 100% законодателството, или са допуснати пропуски и нарушения.  \r\nСлед изготвянето на цялостен доклад от страна на Държавен фонд \"Земеделие\" той трябва да бъде предаден на министъра на земеделието, горите и храните Десислава Танева. По всяка вероятност това ще се случи в първата половина на месец юли. Самият доклад ще бъде предоставен на медиите, които ще могат да се запознаят подробно с реализираните проверки в страната. Директорът на ОД на ДФ \"Земеделие\" в Стара Загора подчерта, че настоящите проверки обхващат единствено къщите, реализирани с европейско финансиране от програмния период 2007 - 2013 г., тъй като в настоящия период няма сключен договор за подобно финансиране. Такова е предвидено по Мярка 6.4.1 \"Инвестиционна подкрепа за неземеделски дейности\" от Програмата за развитие на селските райони 2014 - 2020. Към този момент по нея обаче не е сключен нито един договор с бенефициенти.  \r\n„България ще изпълни поредното рестриктивно решение на ЕП за въглищните централи“ пише още в „Старозагорски новини“.  \r\nМинистър Теменужка Петкова увери, че страната ни ще успее да се вмести в крайния срок до 31 декември т.г. за т.нар. механизъм за капацитет  \r\nЩе успее ли България да изпълни последното гласувано решение на предходния Европейски парламент, свързано с рестриктивната му политика, целяща ликвидирането на въглищните централи. То е от 26 март т.г. и касае спирането на държавната помощ на въглищните ТЕЦ-ове от 2025 г. за т.нар. студен резерв, необходим при екстремни ситуации, в това число и тежки зими. Според гласуваното решение изключение се допуска само за централите, които имат сключени договори по механизъм за капацитет до 31.12 2019 г. Това беше и поводът медията ни да се обърне към министъра на енергетиката Теменужка Петкова, която на 24 юни беше в \"ТЕЦ Марица изток 2\" във връзка с пожара, унищожил комина на сероочистващата инсталация на енергоблок 8.  \r\n- Министър Петкова, на какъв етап е разработването на механизма за капацитет, който е изключително важен за въглищните ТЕЦ-ове?  \r\n- Наистина механизмът за капацитет е изключително важна стъпка в подкрепа дейността въглищните централи в страната. Българският енергиен холдинг в момента провежда процедура за избор на изпълнител - компания, която да направи необходимия анализ на енергийната система на страната, необходимостта от този механизъм за капацитет и съответно той да бъде разработен и защитен пред Европейската комисия. Очакваме може би до края на тази седмица да стане известен изпълнителят и да бъде сключен договорът. До края на годината е срокът, в който ние трябва да сме депозирали пред Европейската комисия и да сме получили нейното одобрение на този механизъм.  \r\n- Според решението на Европейския парламент до 31 декември т.г. той трябва не само да бъде одобрен от ЕК, но и да бъдат сключени договорите с топлоцентралите. Ще успее ли Министерството на енергетиката да се вмести в този срок?  \r\n- До края на месец септември е срокът, който ние сме определили в заданието за разработване на този механизъм.  \r\n- Тоест оптимист сте, че до 31 декември ще бъде получено одобрение, ще се проведат търговете и се бъдат сключени договорите.  \r\n- При всички случаи трябва да се справим.", "date": "2019.06.26", "title": "Преглед на основните теми в Старозагорския печат"}
{"url": "http://www.focus-news.net/news/2019/06/26/2673970/maya-manolova-bez-zakon-za-chastniya-falit-ubivame-predpriemchivostta-na-grazhdanite.html", "text": "Проблемът със свръхзадлъжнялостта е проблем не само на хората и техните семейства, но и на кредиторите, на обществото, държавата, дори на фиска. Това каза в интервю за предаването на  БНТ  „Сутрешен блок“ Мая Манолова – омбудсман на Република България. Тези проблеми бутат хората, образно казано, към сивата икономика и емиграция. Те са комплексни и трябва да се търсят решения, подчерта омбудсманът. \r\nСтатистиката сочи, че над 12% от кредитите у нас попадат в графата \"лоши кредити\". Според Манолова, основна причина за това е цикличният характер на икономиката, както и свръхразвитият пазар на кредитни услуги. \r\nМая Манолова, омбудсман: Една от причините е и българското законодателство, което превръща българския гражданин в най-беззащитното лице. Няма защита за предприемчивия гражданин, който е поел риска да започне икономическа дейност, което е огромен проблем за обществото. \r\nНе предприемем ли законопроект за личния фалит, ние убиваме предприемчивостта на младите хора. Не може да има стабилна държава при финансово нестабилни граждани, това е илюзия, категорична е Манолова. \r\n„Направихме проучване какви са нагласите на българските граждани за това законодателство. След това изготвихме концепция за основните въпроси по тази тема. Заедно с моя екип и магистрати от Софийския районен съд изписахме текстовете, които представихме вчера“, каза още омбудсманът. \r\nТази тема не е нова за никоя от българските институции. Този закон ще превъзпита банките, финансовите институции, че те не могат да те бутат в ъгъла и да ти вземат въздуха, допълни Манолова. \r\nСпоред нея, политическата подкрепа за законопроекта ще бъде изключително трудна задача. \r\n„Депутатите се разсейват, когато става дума за теми, по които има сериозни икономически интереси, когато има разлом между интересите на гражданите и финансово и икономически силните. Затова аз ще насоча своите усилия да обясня на тези субекти, че това е и в техен интерес, че законът няма да пази недобросъвестните“, заяви Мая Манолова. \r\nОмбудсманът коментира и ветото върху Закона за Черноморското крайбрежие, като заяви, че е съгласна с мотивите на президента. \r\n„Изключително несправедливо е за безобразията по Черноморското крайбрежие да бъдат нарочени едни общности, които са се борили срещу бетонирането на плажовете. Надявам се, че депутатите ще се вслушат в тези аргументи. Аз ще съм готова с конституционна жалба и ако ветото бъде отхвърлено, ще я подам в съда“, категорична е Манолова.", "date": "2019.06.26", "title": "Мая Манолова: Без закон за частния фалит убиваме предприемчивостта на гражданите"}
{"url": "http://www.focus-news.net/news/2019/06/26/2673962/balgarskata-pravoslavna-tsarkva-s-litiyno-shestvie-shte-se-vklyuchi-v-chestvaneto-na-90-g-ot-obyavyavaneto-na-pernik-za-grad.html", "text": "Българската православна църква с литийно шествие ще се включи в честването на 90 г. от обявяването на Перник за град, предаде репортер на  Агенция „Фокус“.  По този повод  днес, с благословението на Негово светейшество Българския патриарх и Софийски митрополит Неофит,  литийното шествие ще оглави Негово преосвещенство Белоградчишки епископ Поликарп - викарий на Софийския  митрополит.  начало: 17.00 часа.  \r\nНикола Петков", "date": "2019.06.26", "title": "Българската православна църква  с литийно шествие ще се включи в честването на 90 г. от обявяването на Перник за град"}
{"url": "http://www.focus-news.net/news/2019/06/26/2673977/mvr-edin-chovek-e-zaginal-a-drugi-24-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а други 24 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 20 тежки пътнотранспортни произшествия. В София са регистрирани   45 леки катастрофи, няма пострадали или загинали.  \r\nПри сравнение с реалните данни за загиналите (238) през същия период на 2018 г. се отчитат 3 (трима) повече загинали участници в движението по пътищата през 2019 г.", "date": "2019.06.26", "title": "МВР: Един човек е загинал, а други 24 са пострадали при катастрофи в страната през изминалото денонощие"}
{"url": "http://www.focus-news.net/news/2019/06/26/2673974/prof-antoaneta-hristova-chlen-na-saveta-za-balgarite-v-chuzhbina-lipsva-podhod-kam-problemite-na-balgarite-v-chuzhbina-neobhodimo-e-sazdavaneto-na-samostoyatelno-ministerstvo.html", "text": "Липсва система и комплексен подход към разбирането на проблемите на българите в чужбина, необходимо е създаването на самостоятелно министерство. Това каза за сутрешния блок „Добро утро, България“ на  Радио „Фокус“  проф. Антоанета Христова, член на Съвета за българите в чужбина. Според нея почти няма политика за българите извън пределите на страната. Това, което се случва е много спорадично, обясни тя. Нещата трябва да се пренаредят и да се започнат от нулата, уточни Христова. „Проблемът опира до необходимостта от институция, която комплексно да предлага политики, не бих я нарекла Съвет. Съветите са повече консултативни. Всяка държава има специфика на българските емигранти в нея, те са различни типове. Трябва да имаме стратегии, които да са насочени към поддържане на много добри контакти със своите сънародници, за да можем да ги използваме за лоби в другите държави и те да се чувстват свързани със страната си, за да можем да кажем, че България е на различни континенти в различни държави. От друга страна има сънародници, които наистина мислят за възможността да се върнат у нас“, обясни проф. Антоанета Христова. Тя каза още, че създаването на Национален съвет за българите в чужбина може да бъде просто стъпка, но е необходимо институционализирането на организация за интересите на българите извън страната. Разговорът за българите в чужбина е от най-високо ниво, обясни тя, като уточни, че тази голяма група от хора, която е богатство за България, не може да бъде откъсната от страната ни. Разговорът за нея трябва да бъде поставен на ниво министър-председател, президент, вицепрезидент и експерти, добави проф. Христова.  \r\nЙоланда ПЕЛОВА", "date": "2019.06.26", "title": "Проф. Антоанета Христова, член на Съвета за българите в чужбина: Липсва подход към проблемите на българите в чужбина, необходимо е създаването на самостоятелно министерство"}
{"url": "http://www.focus-news.net/news/2019/06/26/2673976/ministar-temenuzhka-petkova-imame-mnogo-osnovaniya-da-se-borim-za-nashite-vaglishtni-tsentrali-i-go-pravim.html", "text": "Имаме много основания да се борим за нашите въглищни централи и ние го правим, защото те работят лигнитни въглища, които са местен енергиен ресурс. Това каза министърът на енергетиката Теменужка Петкова в предаването „Тази сутрин“ по  БТВ . „За България производителите на електрическа енергия от въглища, този тип централи са изключително важни. Те са основна базова мощност в българската енергетика. В нашия национален интегриран план „Енергетика климат“ сме посочили, че ще разчитаме на този тип електрическа енергия“, обясни тя. „В енергетиката могат да бъдат заменени основни базови мощности. Ние сме заложили, че ще разчитаме на този тип централи до 2030 година с хоризонт до 2050 година. Както знаете директивата, която определя дейността на големи горивни инсталации, предвижда възможност за дерогация от тези завишени изисквания“, поясни министърът. „Такава дерогация поискаха почти всички въглищни централи в България. Министерството на околната среда и водите, съответно изпълнителната агенция по климата се произнесе и излезе с решение на база, на което беше предоставена безсрочна дерогация на „ТЕЦ Марица Изток 2“, допълни още Петкова.", "date": "2019.06.26", "title": "Министър Теменужка Петкова: Имаме много основания да се борим за нашите въглищни централи и го правим"}
{"url": "http://www.focus-news.net/news/2019/06/26/2673975/pazardzhik-ogranicheniya-zaradi-remonti-sa-vavedeni-po-nyakoi-patishta-v-planinskata-chast-na-oblastta.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Движението по пътя село Оборище – Панагюрище от 43 до 84 км се извършва в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Движението по пътя  с. Каратепе – град Сърница от 26 до 45 км се осъществява с повишено внимание поради профилиране на банкети и вадене на ивици. Движение по път II-37 Панагюрски колони –Златица от 59 км  до 67 км се извършва в една лента. Поради частично полагане на асфалт, ще бъдат ограничавани за движение поетапно лява или дясна лента. Движението се регулира с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.06.26", "title": "Пазарджик: Ограничения заради ремонти са въведени по някои пътища в планинската част на областта"}
{"url": "http://www.focus-news.net/news/2019/06/26/2673978/varna-11-godishno-dete-e-postradalo-pri-intsident-s-velosiped.html", "text": "11-годишно дете e пострадало при инцидент с велосипед.  Това съобщиха за  Радио „Фокус“ – Варна  от сектор „Пътна полиция“ към ОДМВР-Варна. По данни на дежурния, детето е без опасност за живота. То е откарано за преглед в болница след инцидента, но изписано малко след това за домашно лечение. Общо 4 пътнотранспортни произшествия са обслужили екипите на „Пътна полиция“ във Варна през изминалия ден. При останалите катастрофи са констатирани само материални щети. Към момента не са получавани сигнали за инциденти от началото на деня. \r\nБояна АТАНАСОВА", "date": "2019.06.26", "title": "Варна: 11-годишно дете e пострадало при инцидент с велосипед"}
{"url": "http://www.focus-news.net/news/2019/06/26/2673979/plovdiv-natovareno-e-dvizhenieto-po-uchastaka-na-am-trakiya-v-oblastta-patishtata-sa-normalno-prohodimi.html", "text": "Натоварено е движението по участъка на АМ „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. Интензивен трафик се отчита също по направленията Пловдив-Пазарджик, Пловдив-Асеновград-Смолян и Пловдив-Карлово. Пътищата на територията на областта са предимно сухи, на места мокри, но нормално проходими. До 12 юли ще се извършват ремонтни дейности на мостовото съоръжение по пътя Карлово-Баня при р. Неволя. Преминаването се осъществява в една лента и се регулира от светофарна уредба. До 19 юли ще продължи изграждането на кръгово кръстовище при км 254 по пътя Карлово – Сопот, в посока София. Движението в участъка се извършва в една лента. Все още е ограничено преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Остава забранено движението на тежкотоварни моторни превозни средства над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки. Водачите трябва да преминават с повишено внимание и съобразена скорост по посочените пътни участъци. \r\nИнтензивен е трафикът и на територията на град Пловдив към този час. По-засилено автомобилно движение се отчита по булевардите „Христо Ботев“, „Найчо Цанов“, „Цар Борис III Обединител“, „Руски“, „Шести септември“, „Източен“, „България“ и „Санкт Петербург“. Натоварено е движението и по входно-изходните артерии. Пътищата в града са предимно сухи и нормално проходими. \r\nТони МИХАЙЛОВ", "date": "2019.06.26", "title": "Пловдив: Натоварено е движението по участъка на АМ „Тракия“ в областта, пътищата са нормално проходими"}
{"url": "http://www.focus-news.net/news/2019/06/26/2673971/le-monde-frantsiya-s-vrashtaneto-na-rusiya-savetat-na-evropa-izvarshva-kolektivno-samoubiystvo.html", "text": "Ленин беше прав. За краткосрочна печалба западните капиталисти са готови да продадат дори въжето, на което по-късно ще бъдат обесени. Така френският историк Антоан Аржаковский коментира връщането на Русия в Съвета на Европа. За 33 сребърни, или 33 милиона евро руски вноски, Съветът на Европа извършва колективно самоубийство. И в стила на реториката на времето на Студената война, тя стигматизира Русия и обвинява европейската дипломация в предателство, пише Аржаковский в статия за френския национален ежедневник  Le Monde . \r\nВъпреки че мисията на Съвета на Европа е да защитава международното право, европейската дипломация предава принципите си, позволявайки на Русия да се върне в организацията, категоричен е авторът. \r\nНа 24 юни Парламентарната асамблея на Съвета на Европа гласува за премахването на ограничителните мерки срещу представителите на Русия. Те бяха лишени от правото на глас на 10 април 2014 г. във връзка с присъединяването на Крим. В отговор Москва спря да плаща вноски в бюджета на Съвета на Европа (33 милиона евро или 10%) и трябваше да бъде изключена от нея през юни 2019 г. в съответствие с устава на организацията. \r\nНо въпреки че мисията на Съвета на Европа е да защитава международното право и правата на човека, Парламентарната асамблея, в опит да възвърне тези 33 милиона евро чисти пари, извършва нещо като колективно самоубийство. В продължение на пет години не беше взето нито едно решение по повод анексирането на Крим, а агресивното поведение на Русия само ескалира. \r\nМеждународният разследващ екип за полет MN17, който беше свален в Донбас през юли 2014 г., повдигна обвинения срещу трима руски офицери и един украински сепаратист: те ще бъдат съдени в Нидерландия през март 2020 г. В деня на националния празник на Русия - 12 юни - Кремъл задържа 400 руски граждани в Москва, които организираха мирна демонстрация за освобождаването на журналист, разследвал корупцията в кметството на руската столица. В крайна сметка официално той бе обвинен в трафик на наркотици. \r\nВместо да припомни трагичната история на Мюнхенското споразумение от 1938 г., европейската дипломация играе карта на помирение с Русия. Президентът на Франция Еманюел Макрон и канцлерът на ФРГ Ангела Меркел не продължават тежката си политика срещу Владимир Путин, а го молят да направи крачка към диалог. Френско-германската дипломация не само изоставя Украйна на тъжната й съдба на окупирана страна, дори без намек от Кремъл за готовност за размяна  на затворници, но вече не се опитва да оправдае политиката си изобщо. \r\nМакрон разказа накратко на украинския си колега Владимир Зеленски, който му подаде ръка на 17 юни в Париж, че Съветът на Европа не е политическа организация и че това създава условия за връщането на Русия в нея. Той добави също, че присъствието на Русия в Съвета на Европа ще позволи на руските граждани да се обърнат към Европейския съд по правата на човека. \r\nПроблемът е, че от 2015 г. Русия е престанала да признава превъзходството на международното право над собственото си. Ето защо критиката на ЕСПЧ по отношение на условията за разследване на случая на убийството на опозиционера Борис Немцов през 2015 г. нямаше никакъв ефект. Освен това фактът, че Русия не излиза от Съвета на Европа, а се опитва с всички възможни средства да възстанови правото на глас на своите 18 парламентаристи, говори за политическия характер на тази организация. \r\nОсвен това, за две дузини европейски страни, включително Русия и Украйна, Съветът е основният европейски политически орган, към който принадлежат. Освен това правозащитната организация „Мемориал\" издаде съобщение за пресата, в което се противопостави на премахването на санкциите срещу руската държава. Както отбелязва ръководителят на тази НПО Олег Орлов, Русия е приета в Съвета на Европа през 1996 г., при условие че спазва Европейската конвенция за правата на човека и се задължава да разреши потенциални международни конфликти с мирни средства. \r\nВръщането на Русия към гласуването в Съвета, въпреки всички нарушения на нейните задължения, превръща основната организация за гарантиране на правата на човека в Европа в черупка. Защо тогава организациите за правата на човека трябва да членуват в Съвета на Европа? Ако Франция, настоящият председател на Съвета на Европа, остане вярна на своите принципи, тя ще поиска от всички 46 държави с право на глас да увеличат вноските си: всяка от тях ще трябва да отдели по-малко от един милион евро. \r\nТази сума е само жълти стотинки в сравнение с разходите за изграждане на френско-германски бойни самолети (оценени на 10 милиарда евро). Съществуват опасения, че Франция ще трябва да изразходва много повече в бъдеще, за да отблъсне разпаления по този начин апетит за завоевания на руската държава. Ленин беше прав. Заради краткосрочна печалба западните капиталисти са готови да продадат даже въжето, на което по-късно ще ги обесят.  Тереза Герова", "date": "2019.06.26", "title": "Le Monde (Франция): С връщането на Русия Съветът на Европа извършва колективно самоубийство"}
{"url": "http://www.focus-news.net/news/2019/06/26/2673980/dobrich-v-grada-shte-se-provezhdat-bezplatni-profilaktichni-pregledi-za-rak-na-gardata.html", "text": "В града ще се провеждат безплатни профилактични прегледи за рак на гърдата. Това съобщиха от пресцентъра на  Община Добрич . Организатори са Фондация „Една от 8“ в рамките на съвместната програма с Avon – „Бъди до мен“. Ще бъдат прегледани абсолютно безплатно 200 жени в града. Прегледите ще се извършат в сградата на Общината на 1 етаж (Бизнес зала) на датите 26, 27 и 28 юни. Условието е дамите да са на възраст от 20 до 65 години, да не са били диагностицирани с рак на гърдата и да не са бременни.  \r\nЖелаещите могат да се запишат за безплатен профилактичен преглед само на датите 19 и 20 юни от 10.00 до 16.00 часа на телефон 0888 811 323.", "date": "2019.06.26", "title": "Добрич: В града ще се провеждат безплатни профилактични прегледи за рак на гърдата"}
{"url": "http://www.focus-news.net/news/2019/06/26/2673983/blagoevgrad-predstoi-premiera-na-knigata-luna-na-prozoretsa.html", "text": "В Благоевград предстои премиера на книгата „Луна на прозореца“. Това съобщиха от пресцентъра на  Община Благоевград . „Луна на прозореца“ е най-новата книга на родената в Благоевград, но живееща в ЮАР, д-р Антоанета Славова. Това е психологически роман за вечното търсене на пътя и за болезнените конфликти, които хората преодоляват ежедневно, за да запълнят празнотата в себе си. Романът „Луна на прозореца“ ще бъде представен в Благоевград на 26 юни /сряда/ От 18.00 часа в книжарница „Хеликон“. Антоанета Славова е родена в Благоевград през 1953 година, където завършва началното и средното си образование. В тези години е повлияна силно от ясната представа за добро и лошо на семейството си, топлината и красотата на Рила и Пирин и от книгите – многобройни и безразборно четени. Завършва психиатрия в София. Антоанета Славова споделя: „Животът, историята на всеки човек е роман, написан от самия него и сега, 40 години по-късно, продължава да ме удивлява с неповторимостта си. Така, с работата си на психотерапевт, останах завинаги свързана и с литературата.“ Първата ѝ книга излиза през 1997 г. – „Картини от едно бягство, считано за спасително”, а през 2004 г. бял свят вижда романът на „Между”. \r\nКнигите на Антоанета Славова са силно свързани с лични преживявания и използват имиграцията като причина за преоценка на екзистенциални понятия като самотата, свободата, изборът, забравата, смисълът на съществуването ни.", "date": "2019.06.26", "title": "Благоевград: Предстои премиера на книгата „Луна на прозореца“"}
{"url": "http://www.focus-news.net/news/2019/06/26/2673981/veliko-tarnovo-mokri-na-mesta-sa-patishtata-v-oblastta-dvizhenieto-e-natovareno.html", "text": "Натоварен е трафикът по улица „Магистрална“ в областния център. Интензивно е движението и в района на пътен възел „Качица“,  Южен пътен възел и по „Беляковско шосе“, предаде репортер на  Радио „Фокус“ – Велико Търново . Настилките в града са частично мокри, времето – облачно, но без валежи. Затворена за движение е улица „Св. Климент Охридски“, както и целия път в района на манастирски комплекс „Великата лавра“. Обходният маршрут за пътуващите по направления към и от Арбанаси и Горна Оряховица е следният: Южен пътен възел – главен път Велико Търново – Варна – с. Шереметя – с. Арбанаси (двупосочно). Други въведени ограничения в града няма. Светофарите работят нормално. \r\nЕкипи на полицията следят движението. Патрули има на входовете и изходите на града. Отворен за движение е Прохода на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 31 август. \r\nЛуиза ТРАНЧЕВА", "date": "2019.06.26", "title": "Велико Търново: Мокри на места са пътищата в областта, движението е натоварено"}
{"url": "http://www.focus-news.net/news/2019/06/26/2673985/kyustendil-chastichni-remonti-na-asfaltovata-nastilka-se-izvarshvat-po-patya-mezhdu-selata-garlyano-i-bobeshino.html", "text": "Частични ремонти на асфалтовата настилка се извършват по пътя между селата Гърляно и Бобешино. Това съобщи за  Радио „Фокус” – Кюстендил дежурният в Областно пътно управление – Кюстендил. Участъкът е сигнализиран с пътни знаци. Движението се извършва само в едната лента. Срокът е до 28 юни. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Срокът е до 31 юли. Косене на тревни площи и рязане на храсти се извършват по пътя Кюстендил – село Драгомирово. Водачите на моторни превозни средства трябва да се движат с повишено внимание. Срокът за приключване на дейностите е 27 юни. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.06.26", "title": "Кюстендил: Частични ремонти на асфалтовата настилка се извършват по пътя между селата Гърляно и Бобешино"}
{"url": "http://www.focus-news.net/news/2019/06/26/2673961/prezidentat-na-iran-hasan-rouhani-nikoga-ne-sme-se-stremyali-kam-voyna-sas-sasht.html", "text": "Иран „никога не се е стремял към война\" със САЩ. Това увери държавният глава на страната Хасан Роухани на фона на новото изостряне на напрежението между двете страни, предава  AFP , като се позовава на местни медии. \r\n„Иран няма интерес да увеличава напрежението в региона и никога не се е стремял към война с която и да е страна, включително САЩ\", заяви Роухани в рамките на телефонен разговор с френския си колега Еманюел Макрон, цитиран от държавната информационна агенция IRNA. Тереза Герова", "date": "2019.06.26", "title": "Президентът на Иран Хасан Роухани: Никога не сме се стремяли към война със САЩ"}
{"url": "http://www.focus-news.net/news/2019/06/26/2673982/die-welt-ekstremni-goreshtini-v-germaniya-temperaturite-se-pokachvat-do-40-gradusa-po-tselziy.html", "text": "Вълната от горещини, която обхвана голяма част от Германия през последните дни, достига своя пик – метеоролозите очакват температурите през деня да се повишат до 40 градуса по Целзий на места, главно в долината на река Рейн и провинция Саарланд, отбелязват в редакцията на националния ежедневник  Die Welt . В Северен Рейн-Вестфалия и на север, от друга страна, температурите се очаква да намалят до известна степен. \r\nНай-високата температура за годината бе измерена в Дюселдорф, където във вторник термометрите отчетоха 36,8 градуса по Целзий. Заради жегата на летището в града бе създаден кризисен център. Влаковете, чиито климатични системи са повредени, са спрени от движение. \r\nВ Северен Рейн-Вестфалия властите и сдруженията отправиха предупреждения към гражданите да не се опитват да се разхладят в река Рейн. Уточнява се, че от началото на годината властите са се отзовали на 25 сигнала за спасяване на хора в Рейн. Четирима от тях са се удавили.  \r\nДори в плитки води силното течение на Рейн може да бъде опасно, предупредиха органите. Освен това, опасността от засмукване на корабите е огромна. „Все едно да излезете на разходка на магистралата“, сравнява начинанието представител на компетентна служба.  Тереза Герова", "date": "2019.06.26", "title": "Die Welt: Екстремни горещини в Германия – температурите се покачват до 40 градуса по Целзий"}
{"url": "http://www.focus-news.net/news/2019/06/26/2673989/stara-zagora-izlozhba-na-veselin-kurtev-se-otkriva-v-grada.html", "text": "В Западната зала на Художествена галерия Стара Загора на 26 юни 2019 г. от 18.00 часа ще бъде представена изложбата \"Веселин Куртев – живопис и рисунки\".  В експозицията са включени 34 творби, създадени през последните три години. Това съобщиха от пресцентъра на  Община Стара Загора. \r\nВеселин Куртев е роден през 1959 г. През 1978 г. завършва Художествената гимназия в Казанлък, а през 1985 г. специалност „Живопис“ във Факултет по изобразително изкуство към Великотърновския университет.  \r\nОт 1985 до 1989 година е член на дружеството на художниците в Стара Загора, а от 1990 е член на  дружеството на художниците в Пловдив. От 1992 е член на СБХ. От 1989 до 2002 г. Веселин Куртев работи в Националното училище за сценография в Пловдив.  \r\nПрез 2002 г. се премества в САЩ, където през 2006 г. открива Художествената галерия Алфа в Ню Брънсуик, Ню Джърси. Тук той продължава да помага за популяризирането на млади художници, като им помага да получат признание в своята общност и в чужбина. \r\nТворчеството на Веселин Куртев е представяно в десетки самостоятелни и колективни изложби в България, САЩ, Чехия, Гърция, Холандия, Белгия, Германия и др. \r\nПроизведенията от автора са собственост на много галерии и частни колекции в България, Германия, Франция, САЩ, Малта, Гърция, Белгия, Холандия, Швейцария, Турция и др. \r\nАрт критикът на Ню Йорк Морис Таплингер пише за него: „Веселин Куртев е уникален нео-символист в абстрактна мазка, романтик в традициите на артисти като Арнолд Боклин… и Уолтър Крейн”, въпреки че „стилът на Куртев е информиран чрез жестовата свобода на абстрактния експресионизъм, правейки синтеза на фигурата и чистата форма по-фини и органични ”. Работата на Веселин представя въображаемо послание, безпроблемно интегрирано с единна и балансирана естетическа визия“.", "date": "2019.06.26", "title": "Стара Загора: Изложба на Веселин Куртев се открива в града"}
{"url": "http://www.focus-news.net/news/2019/06/26/2673988/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . Във високите части на Стара планина не е препоръчително за разходки. Там има мъгла, а температурите са между 8 и 15 градуса. В другите планини температурите са около 15 градуса. На Витоша също е мъгливо. Лифтовите съоръжения работят на Боровец и Пампорово. Няма регистрирани инциденти с туристи през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.06.26", "title": "ПСС: Лоши са  условията за туризъм в планините"}
{"url": "http://www.focus-news.net/news/2019/06/26/2673987/emsc-zemetresenie-ot-63-po-rihter-e-registrirano-na-granitsata-mezhdu-panama-i-kosta-rika.html", "text": "Земетресение с магнитуд от 6,3 по скалата на Рихтер е регистрирано на границата между Панама и Коста Рика, показва справка на официалната интернет страница на  Европейския средиземноморски сеизмологичен център (EMSC) . \r\nЕпицентърът на труса е бил на 43 км западно от Давид и на 3 км северозападно от Ла Есперанца, както и на 217 км югоизточно от Сан Хосе, с дълбочина от 40 км под земната кора. \r\nНе се привеждат данни за материални щети или пострадали, но се съобщава за голям потенциал за такива. Тереза Герова", "date": "2019.06.26", "title": "EMSC: Земетресение от 6,3 по Рихтер е регистрирано на границата между Панама и Коста Рика"}
{"url": "http://www.focus-news.net/news/2019/06/26/2673984/ministar-temenuzhka-petkova-ot-tets-maritsa-iztok-2-i-ot-pozharnata-sa-reagirali-mnogo-adekvatno-i-barzo-pri-pozhara.html", "text": "Пожарът в ТЕЦ „Марица Изток 2“ е станал при планов ремонт на сероочистващата инсталация на осми блок. Това каза министърът на енергетиката Теменужка Петкова в предаването „Тази сутрин“ по  БТВ . „В резултат на този пожар всъщност изгоря коминът на тази инсталация. Най-важното в тази ситуация е, че много адекватно и много бързо са реагирали колегите от ТЕЦ \"Марица Изток 2\" и пожарната. Пожарът е потушен много бързо. Изведени са хората. Не се стигна до човешки жертви. Това смятам, че е най-добрата новина в тази ситуация“, каза още тя.  „Миналата година бяха платени 360 милиона, за да можем да купим емисиите и „ТЕЦ Марица Изток“ да работи. Отрицателни са резултатите на компанията. Основната причина за тези резултати са тези разходи за емисии. Разходите за емисии се повишиха изключително сериозно през миналата година. Ако януари 2018 година бяха осем евро, през месец септември те достигнаха 25 евро“, обясни тя. Петкова допълни, че няма доброволно отказване на ТЕЦ „Марица Изток 2“ за студен резерв. „Тук става въпрос за едно смущение в електроенергийната система, което беше настъпило на 17 март 2018 година. Нашата енергийна система в резултат на възникнал проблем на електроенергийната система и в съседните страни, беше силно застрашена“, посочи Теменужка Петкова. „В тази връзка трябваше да бъде предоставена възможност да гарантира своите доставки и беше възложено на ТЕЦ „Марица Изток 2“ да осигури количества електрическа енергия за регулирания пазар, за бита. На ТЕЦ-а оставаше много кратък период от време за изтичането на договора за студен резерв, но тя нямаше как да обслужва едновременно и студения резерв и да има възможност да предоставя електрическа енергия за битовите потребители“, допълни Петкова. Тя обясни, че за да бъде поета подобна мощност тя трябва да отговаря на определени технически параметри и трябва да притежава лиценз от комисия по енергийно и водно регулиране.", "date": "2019.06.26", "title": "Министър Теменужка Петкова: От ТЕЦ „Марица Изток 2“ и от пожарната са реагирали много адекватно и бързо при пожара"}
{"url": "http://www.focus-news.net/news/2019/06/26/2673990/dobrich-startira-kinolozhka-izlozhba-v-kavarna.html", "text": "Над 800 кучета от различни видове породи ще покажат своя чар на киноложка изложба на стадион „Калиакра“ в Каварна. Това съобщиха от пресцентъра на   Общината . Официалното начало на изложбата поставиха зам.-кметът на община Каварна Йордан Йорданов и президентът на Българската републиканска федерация по кинология Георги Христозов. Музикален поздрав към всички гости и присъстващи на откриването отправи фолклорен състав \"Шарено коланче\". \r\nОт днес до 30-ти юни шест съдии ще оценяват кучета от цяла Европа и Русия. Специфични породи като бобтейл, кане корсо, уелско корги, бостън териер и други ще се съревновават за голямата награда на кмета на община Каварна, а статуетката „Златна роза“ ще получи кучето което се представи най-добре в петък.", "date": "2019.06.26", "title": "Добрич: Стартира киноложка изложба в Каварна"}
{"url": "http://www.focus-news.net/news/2019/06/26/2673991/pregled-na-osnovnite-temi-vav-velikotarnovskiya-pechat.html", "text": "„С до 250 лева вдигат заплатите на лекарите“, е водещото заглавие в областния всекидневник  „Янтра Днес“ . Между 150 и 250 лв. ще бъде увеличението на заплатите на медицинския персонал в лечебните заведения. Това заяви във Велико Търново министърът на здравеопазването, който се срещна с директорите на болници от няколко области.  \r\n„Правят нов парк в Арбанаси“, пише още вестникът. Поземлен имот на територията на Арбанаси предстои да бъде преобразуван в парк. В Община Велико Търново в момента се подготвя проект за подробен устройствен план за регулация и застрояване за промяна на предназначението, на земеделската земя от пасище в територия „за парк“.  \r\n„Съдят мъж за хулиганство и закана за убийство на полицаи“, е новина от криминалната хроника. Страница пета ни разказва за Анатоли Петров, който „мина по стъпките на Висоцки и Театър Таганка в България“.  \r\nВъв вестника ще откриете коментар на скулптора проф. Стефан Лютаков, който заявява: „Трябва да възпитаваме у хората във Велико Търново вкус към изкуството“. „Спортното училище ще носи името Георги Живков“ е новина от спортните страници.  \r\n„Здравният министър: „Болниците имат готовност да увеличат заплатите с до 250 лв.“, е водещо заглавие и в другия областен ежедневник  „Борба“ . Всички лечебни заведения могат да увеличат възнагражденията на персонала си с от 150 до 250 лв. Това заяви във Велико Търново здравният министър Кирил Ананиев, който дойде за работна среща с директорите на няколко областни болници. По думите му ресурсът, който ведомството е осигурило, позволява сериозния скок в заплатите.  \r\n„Мъж седна ръка на ръба на мизерията принуден да коси в Страхилово по програма за инвалиди“, е друга новина от днес. Еднорък мъж е принуден да коси крайпътните канавки в Страхилово, защото е на ръба на мизерията и едва свързва двата края. Вчера 52-годишният Пламен Тодоров бе забелязан от екип на медията край селото с храсторез.  \r\n„Мащабни пътни ремонти за над 40 млн. лв., забавени с години, текат областта“, пише още „Борба“, а статията ни разказва за това какво, къде се случва днес и какви реконструкции предстоят в региона през летните месеци.  \r\n„Откраднаха сложените от доброволци пейки в двора на търновската болница“ е новина от криминалната хроника.  \r\nВ областния ежедневник ще намерите и статия за Златина Личева, която стана председател на Районния съд в Горна Оряховица.", "date": "2019.06.26", "title": "Преглед на основните теми във великотърновския печат"}
{"url": "http://www.focus-news.net/news/2019/06/26/2673997/sport-andi-mari-dopusna-parva-zaguba-sled-zavrashtaneto-si-na-korta.html", "text": "Анди Мъри допусна първа загуба след завръщането си на корта. Бившият номер едно в света отпадна на старта на турнира на двойки в Ийстбърн. В първи кръг на надпреварата британецът и бразилският му партньор Марсело Мело бяха елиминирани от топ поставените Хуан Себастиан Кабал и Роберт Фара  след 2:6, 4:6. Победителите продължават към четвъртфинал срещу тандема Еванс/Гласпуул. \r\nМъри се завърна на корта след операция, като спечели турнира на двойки в Куинс. Предстои му участие и на Уимбълдън, където ще играе в двойка с Пиер-Юг Ербер.", "date": "2019.06.26", "title": "Спорт: Анди Мъри допусна първа загуба след завръщането си на корта"}
{"url": "http://www.focus-news.net/news/2019/06/26/2673996/sliven-patishtata-v-oblastta-sa-suhi-i-normalno-prohodimi.html", "text": "Пътищата в Сливенска област са сухи и нормално проходими, съобщиха от  Областното пътно управление . Трафикът е интензивен, но не се образуват задръствания.  \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868.  Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в  област Бургас. Двете ограничения са в сила до 30 юни.", "date": "2019.06.26", "title": "Сливен: Пътищата в областта са сухи и нормално проходими"}
{"url": "http://www.focus-news.net/news/2019/06/26/2673993/vidin-vremenno-dvizhenieto-po-pat-i-1-montana-vidin-v-rayona-na-s-medovnitsa-e-ogranicheno-v-dvete-posoki-za-vsichki-mps-poradi-samokatastrofiral-tezhkotovaren-avtomobil.html", "text": "Временно движението по път I-1 Монтана – Видин в района на с. Медовница е ограничено в двете посоки за всички МПС поради самокатастрофирал тежкотоварен автомобил. Това съобщиха от пресцентъра на  Агенция \"Пътна инфраструктура\" . Обходният маршрут е по път II-11 п.к. Дунавци - Добри дол, път III-112 Добри дол – Дреновец, път III-114 Дреновец - Ружинци и обратно. Шофьорите да се придвижват с повишено внимание и съобразена скорост, като спазват указанията на \"Пътна полиция\".", "date": "2019.06.26", "title": "Видин: Временно движението по път I-1 Монтана – Видин в района на с. Медовница е ограничено в двете посоки за всички МПС поради самокатастрофирал тежкотоварен автомобил"}
{"url": "http://www.focus-news.net/news/2019/06/26/2673995/pozhar-e-goryal-vav-vagon-ot-vlaka-po-liniyata-varna-sofiya-nyama-postradali.html", "text": "Пожар е горял във вагон от влака по линията Варна-София. Това съобщиха от   ГД „Пожарна безопасност и защита на населението“ . Сигналът за инцидента е подаден на 25 юни в 17.27 часа. Пожарът е възникнал на жп гарата в Своге. При пожара няма загинали или пострадали граждани. Пътуващите са евакуирани от представители на БДЖ до пристигане на екипа на ПБЗН.", "date": "2019.06.26", "title": "Пожар е горял във вагон от влака по линията Варна-София, няма пострадали"}
{"url": "http://www.focus-news.net/news/2019/06/26/2673998/gabrovo-patishtata-v-oblastta-na-mesta-sa-mokri-zaradi-valezhi-trafikat-e-intenziven.html", "text": "В едната лента се осъществява движението в участък от пътя между Дряново и Габрово. При км 145+256 се извършва реконструкция на кръстовището и от Областно пътно управление (ОПУ) – Габрово съветват шофьорите да карат с повишено внимание в свободната лена. На мястото е създадена временна организация на движение и трафикът се регулира със знаци, съобщиха за  Радио „Фокус“ – Велико Търново  от ОПУ. Времето в Габровска област е предимно облачно, а пътищата на места са мокри заради валежи. Трафикът към момента е интензивен. Няма нововъведени ограничения за движение по пътищата в областта през изминалото денонощие.  \r\nПропаднал участък затруднява движението по пътя между селата Селище и Стоките при км 11+675. Мястото е обезопасено и сигнализирано, а укрепването ще продължи до 31 юли. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Извършва се реконструкция на пътя, която ще продължи до края на месеца. Обходният маршрут е по път III–401 Граница Ловеч – Кормянско – Малки Вършец, при км 46+800 - по общинския път до път III–403 в село Малки Вършец. За прохода Шипка остава в сила забраната за тежкотоварни автомобили над 12 тона. \r\nЛуиза ТРАНЧЕВА", "date": "2019.06.26", "title": "Габрово: Пътищата в областта на места са мокри заради валежи, трафикът е интензивен"}
{"url": "http://www.focus-news.net/news/2019/06/26/2674000/sliven-31-godishen-mazh-e-zadarzhan-sled-kato-e-napadnal-sased-s-metalna-traba.html", "text": "31-годишен мъж е задържан след като е нападнал съсед с метална тръба. Това съобщиха от  ОДМВР – Сливен . На 25 юни, около 17.00 часа, е възникнал междусъседски скандал в квартал „Надежда“. В резултат на конфликта 31-годишният И.Р. е ударил с метална тръба свой 22-годишен съсед. Пострадалият е получил счупване на предни зъби, без опасност за живота. Мъжът с инициали И.Р. е криминално проявен, задържан е за 24 часа. По случая е образувано досъдебно производство.", "date": "2019.06.26", "title": "Сливен: 31-годишен мъж е задържан след като е нападнал съсед с метална тръба"}
{"url": "http://www.focus-news.net/news/2019/06/26/2674001/smolyan-51-godishen-mazh-e-zaplashen-s-pistolet-v-dvora-na-chastna-firma-v-devin-napadatelyat-e-zadarzhan.html", "text": "51-годишен мъж е заплашен с пистолет в двора на частна фирма в гр. Девин. Това съобщиха от пресцентъра на  ОДМВР-Смолян . Срещу нападателят В.В. на 53 г. от София е образувано бързо производство, за това че на 25 юни 2019 г. в двора на частна фирма е заплашил с огнестрелно оръжие – пистолет марка ТТ, 51-годишния мъж от гр. Кричим. Работата по случая продължава.", "date": "2019.06.26", "title": "Смолян: 51-годишен мъж е заплашен с пистолет в двора на частна фирма в Девин, нападателят е задържан"}
{"url": "http://www.focus-news.net/news/2019/06/26/2674003/vidin-tri-protivopozharni-avtomobila-sa-gasili-remarke-na-turski-tovaren-avtomobil-na-glaven-pat-e-79-predi-dunav-most-2-prichinen-ot-gazov-kotlon-v-shkaf-pod-remarketo.html", "text": "На 26 юни в 02.20 часа било получено съобщение за пожар в ремарке на турски товарен автомобил на главен път Е-79 преди Дунав мост 2. Това съобщиха от  ОДМВР – Видин . Екипи на РСПБЗН – Видин с три противопожарни коли са потушили пламъците. Огънят е унищожил част от ремаркето, две външни гуми и маркучи. Причината за инцидента е, че шофьорът на камиона е забравил включен газов котлон в шкаф под ремаркето. При пожара няма пострадали хора.", "date": "2019.06.26", "title": "Видин: Три противопожарни автомобила са гасили ремарке на турски товарен автомобил на главен път Е-79 преди Дунав мост 2, причинен от газов котлон в шкаф под ремаркето"}
{"url": "http://www.focus-news.net/news/2019/06/26/2674004/politico-germanskata-politsiya-nahlu-v-ofis-na-alternativa-za-germaniya-vav-vrazka-s-razsledvaneto-na-nov-chlen-na-ep.html", "text": "Германската полиция нахлу в офис на „Алтернатива за Германия“ в Дюселдорф в рамките на разследване за финансиране на кампания, свързана с новоизбрания евродепутат Гуидо Райл, съобщава изданието  Politico  в европейската си редакция. \r\nСлужители претърсиха няколко отдела на офисите на АфД в западния германски град като част от проучване на финансирането за рекламни кампании, които местният филиал на партията е получи от швейцарска пиар компания по време на регионални избори през 2017 г. Прокурорите твърдят, че местният клон  не е представил точните данни за финансирането в своя годишен счетоводен отчет. \r\nСпоред съобщенията пиар фирмата Goal AG е платила сума от 44 500 евро за печат на рекламни плакати, използвани за популяризиране на сегашния евродепутат Гуидо Райл. \r\nПо-рано тази година властите разпоредиха на АфД да плати повече от 400 000 евро глоба за нарушаване на правилата, забраняващи на партиите да получават дарения от субекти извън ЕС.  \r\nПрез 2017 г. Райл бе един от местните кандидати на АфД за регионалния парламент, но не спечели достатъчно гласове, за да влезе в парламента. Той спечели място на изборите за Европейски парламент миналия месец. Полицейската акция е насочено пряко към партията, а не към Райл, поясниха властите.  \r\nАфД не смята плащането на швейцарската компания за незаконно дарение за кампанията й и твърди, че планира да оспори евентуални глоби, които биха могли да произтекат от разследването. \r\nГоворител на местната прокуратура заяви пред  Politico , че акцията в офиса на партията е преминала „спокойно\" и че присъстващите са оказали „сътрудничество\". Продължаващото разследване ще отнеме седмици, ако не и месеци, добави говорителят. \r\nРайл бе член на Германската социалдемократическа партия в продължение на 26 г. Присъединява се към АфД през 2016 г.  Тереза Герова", "date": "2019.06.26", "title": "Politico: Германската полиция нахлу в офис на „Алтернатива за Германия“ във връзка с разследването на нов член на ЕП"}
{"url": "http://www.focus-news.net/news/2019/06/26/2674006/dobrich-desetima-sa-osadeni-za-uchastie-v-grupa-za-razprostranenie-na-narkotitsi-v-grada-i-regiona.html", "text": "Специализираният наказателен съд наложи осем ефективни и две условни наказания на участниците в организирана престъпна група за разпространение на наркотици в Добрич и областта. Това съобщиха от пресцентъра на  Апелативна специализирана прокуратура . По седем години лишаване от свобода при първоначален строг режим и по 25 000 лв. глоба определи съдът за ръководителя на групата и най-приближения му в престъпната структура. Трима от участниците са с присъди от по 5 г. затвор и по 20 000 лв. глоба, други трима са осъдени на 4 г. и 3 г. лишаване от свобода. Останалите двама получиха условни наказания, съответно с 5-годишен и 4-годишен изпитателен срок. \r\nУчастниците в групата бяха задържани на 7 октомври 2014 г. при операция на ГДБОП под ръководството и надзора на Специализираната прокуратура. Събраните доказателства показаха, че те са разпространявали наркотици в региона от октомври 2013 г. \r\nПрисъдата на Специализирания наказателен съд не е окончателна и може да бъде обжалвана и протестирана пред Апелативния специализиран наказателен съд.", "date": "2019.06.26", "title": "Добрич: Десетима са осъдени за участие в група за разпространение на наркотици в града и региона"}
{"url": "http://www.focus-news.net/news/2019/06/26/2673992/vyara-emilova-bsp-tselta-ni-e-da-badem-blizo-do-horata-i-da-chuvame-problemite-im.html", "text": "Целта на БСП е да бъде близо до хората и да чува проблемите им. Това каза за сутрешния блок „Добро утро, България“ на  Радио „Фокус“  Вяра Емилова, секретар на НС на партията, във връзка с провеждането на изнесени заседания в страната. Според нея основните козове в предизборната кампания на левицата са успешните кандидати и листи и политиката в интерес на обществото. Поуката след евроизборите е, че е необходима добре обучена изборна администрация, обясни тя. „Нашата цел не е да стоим горе високо в кабинетите и креслата. Ние искаме да бъдем близо до обществото и да чуем проблемите му, които са изключително много по различните места и остават неразрешени. Това са обезлюдяването, ниските доходи, безработицата. БСП продължава да търси решение и да дава управленските си визии. В тях основно залагаме решаването на демографската криза, повече инвестиции в малките населени места, повишаване на доходите на хората и не на последно място – болката на българите е това, че младите хора напускат страната и повече не се връщат”, обясни Вяра Емилова. Тя каза още, че до края на юли БСП трябва да бъде готова със своята платформа. До септември ще бъдат ясни кандидатите за кметове и общински съветници, добави секретарят на НС на партията. \r\nЙоланда ПЕЛОВА", "date": "2019.06.26", "title": "Вяра Емилова, БСП: Целта ни е да бъдем близо до хората и да чуваме проблемите им"}
{"url": "http://www.focus-news.net/news/2019/06/26/2674005/anna-slavova-i-smilyana-nitova-krasteva-polozhiha-kletva-kato-narodni-predstaviteli-ot-pg-na-bsp-za-balgariya.html", "text": "Анна Славова и Смиляна Нитова-Кръстева положиха клетва като народни представители от ПГ на \"БСП за България\", предаде репортер на  Агенция \"Фокус\" . Двете стават депутати с решение на Централната избирателна комисия от 24 юни 2019 г. Славова заема мястото на Петър Витанов в 25-ти Многомандатен избирателен район София-град, а Смиляна Нитова - Кръстева на Елена Йончева в 29-ти Многомандатен избирателен район - Хасково.  Агенция \"Фокус\"  припомня:  \r\nНа 21 юни парламентът освободи от длъжност народните представители от ПГ на \"БСП за България\" Елена Йончева и Петър Витанов. Те са освободени на база постъпило от тях заявление. Това се налага, тъй като двамата бяха избрани за евродепутати на изборите за Европейски парламент на 26 май.  \r\nДеница КИТАНОВА", "date": "2019.06.26", "title": "Анна Славова и Смиляна Нитова-Кръстева положиха клетва като народни представители от ПГ на \"БСП за България\""}
{"url": "http://www.focus-news.net/news/2019/06/26/2674007/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Надпреварата за лидерския пост в Консервативната партия във Великобритания, вълната от горещини в Германия, разследването срещу „Алтернатива за Германия“, както и решението на ПАСЕ да позволи връщането на Русия в организацията са част от основните теми, върху които акцентират водещите европейски издания. . \r\n***  Вълната от горещини, която обхвана голяма част от Германия през последните дни, достига своя пик – метеоролозите очакват температурите през деня да се повишат до 40 градуса по Целзий на места, главно в долината на река Рейн и провинция Саарланд, отбелязват в редакцията на националния ежедневник  Die Welt . В Северен Рейн-Вестфалия и на север, от друга страна, температурите се очаква да намалят до известна степен. \r\nНай-високата температура за годината бе измерена в Дюселдорф, където във вторник термометрите отчетоха 36,8 градуса по Целзий. Заради жегата на летището в града бе създаден кризисен център. Влаковете, чиито климатични системи са повредени, са спрени от движение. \r\nВ Северен Рейн-Вестфалия властите и сдруженията отправиха предупреждения към гражданите да не се опитват да се разхладят в река Рейн. Уточнява се, че от началото на годината властите са се отзовали на 25 сигнала за спасяване на хора в Рейн. Четирима от тях са се удавили.  \r\nДори в плитки води силното течение на Рейн може да бъде опасно, предупредиха органите. Освен това, опасността от засмукване на корабите е огромна. „Все едно да излезете на разходка на магистралата“, сравнява начинанието представител на компетентна служба. \r\n***  Германската полиция нахлу в офис на „Алтернатива за Германия“ в Дюселдорф в рамките на разследване за финансиране на кампания, свързана с новоизбрания евродепутат Гуидо Райл, съобщава изданието  Politico  в европейската си редакция. \r\nСлужители претърсиха няколко отдела на офисите на АфД в западния германски град като част от проучване на финансирането за рекламни кампании, които местният филиал на партията е получи от швейцарска пиар компания по време на регионални избори през 2017 г. Прокурорите твърдят, че местният клон  не е представил точните данни за финансирането в своя годишен счетоводен отчет. \r\nСпоред съобщенията пиар фирмата Goal AG е платила сума от 44 500 евро за печат на рекламни плакати, използвани за популяризиране на сегашния евродепутат Гуидо Райл. \r\nПо-рано тази година властите разпоредиха на АфД да плати повече от 400 000 евро глоба за нарушаване на правилата, забраняващи на партиите да получават дарения от субекти извън ЕС.  \r\nПрез 2017 г. Райл бе един от местните кандидати на АфД за регионалния парламент, но не спечели достатъчно гласове, за да влезе в парламента. Той спечели място на изборите за Европейски парламент миналия месец. Полицейската акция е насочено пряко към партията, а не към Райл, поясниха властите.  \r\nАфД не смята плащането на швейцарската компания за незаконно дарение за кампанията й и твърди, че планира да оспори евентуални глоби, които биха могли да произтекат от разследването. \r\nГоворител на местната прокуратура заяви пред  Politico , че акцията в офиса на партията е преминала „спокойно\" и че присъстващите са оказали „сътрудничество\". Продължаващото разследване ще отнеме седмици, ако не и месеци, добави говорителят. \r\nРайл бе член на Германската социалдемократическа партия в продължение на 26 г. Присъединява се към АфД през 2016 г. \r\n***  Ленин беше прав. За краткосрочна печалба западните капиталисти са готови да продадат дори въжето, на което по-късно ще бъдат обесени. Така френският историк Антоан Аржаковский коментира връщането на Русия в Съвета на Европа. За 33 сребърни, или 33 милиона евро руски вноски, Съветът на Европа извършва колективно самоубийство. И в стила на реториката на времето на Студената война, тя стигматизира Русия и обвинява европейската дипломация в предателство, пише Аржаковский в статия за френския национален ежедневник  Le Monde . \r\nВъпреки че мисията на Съвета на Европа е да защитава международното право, европейската дипломация предава принципите си, позволявайки на Русия да се върне в организацията, категоричен е авторът. \r\nНа 24 юни Парламентарната асамблея на Съвета на Европа гласува за премахването на ограничителните мерки срещу представителите на Русия. Те бяха лишени от правото на глас на 10 април 2014 г. във връзка с присъединяването на Крим. В отговор Москва спря да плаща вноски в бюджета на Съвета на Европа (33 милиона евро или 10%) и трябваше да бъде изключена от нея през юни 2019 г. в съответствие с устава на организацията. \r\nНо въпреки че мисията на Съвета на Европа е да защитава международното право и правата на човека, Парламентарната асамблея, в опит да възвърне тези 33 милиона евро чисти пари, извършва нещо като колективно самоубийство. В продължение на пет години не беше взето нито едно решение по повод анексирането на Крим, а агресивното поведение на Русия само ескалира. \r\nМеждународният разследващ екип за полет MN17, който беше свален в Донбас през юли 2014 г., повдигна обвинения срещу трима руски офицери и един украински сепаратист: те ще бъдат съдени в Нидерландия през март 2020 г. В деня на националния празник на Русия - 12 юни - Кремъл задържа 400 руски граждани в Москва, които организираха мирна демонстрация за освобождаването на журналист, разследвал корупцията в кметството на руската столица. В крайна сметка официално той бе обвинен в трафик на наркотици. \r\nВместо да припомни трагичната история на Мюнхенското споразумение от 1938 г., европейската дипломация играе карта на помирение с Русия. Президентът на Франция Еманюел Макрон и канцлерът на ФРГ Ангела Меркел не продължават тежката си политика срещу Владимир Путин, а го молят да направи крачка към диалог. Френско-германската дипломация не само изоставя Украйна на тъжната й съдба на окупирана страна, дори без намек от Кремъл за готовност за размяна  на затворници, но вече не се опитва да оправдае политиката си изобщо. \r\nМакрон разказа накратко на украинския си колега Владимир Зеленски, който му подаде ръка на 17 юни в Париж, че Съветът на Европа не е политическа организация и че това създава условия за връщането на Русия в нея. Той добави също, че присъствието на Русия в Съвета на Европа ще позволи на руските граждани да се обърнат към Европейския съд по правата на човека. \r\nПроблемът е, че от 2015 г. Русия е престанала да признава превъзходството на международното право над собственото си. Ето защо критиката на ЕСПЧ по отношение на условията за разследване на случая на убийството на опозиционера Борис Немцов през 2015 г. нямаше никакъв ефект. Освен това фактът, че Русия не излиза от Съвета на Европа, а се опитва с всички възможни средства да възстанови правото на глас на своите 18 парламентаристи, говори за политическия характер на тази организация. \r\nОсвен това, за две дузини европейски страни, включително Русия и Украйна, Съветът е основният европейски политически орган, към който принадлежат. Освен това правозащитната организация „Мемориал\" издаде съобщение за пресата, в което се противопостави на премахването на санкциите срещу руската държава. Както отбелязва ръководителят на тази НПО Олег Орлов, Русия е приета в Съвета на Европа през 1996 г., при условие че спазва Европейската конвенция за правата на човека и се задължава да разреши потенциални международни конфликти с мирни средства. \r\nВръщането на Русия към гласуването в Съвета, въпреки всички нарушения на нейните задължения, превръща основната организация за гарантиране на правата на човека в Европа в черупка. Защо тогава организациите за правата на човека трябва да членуват в Съвета на Европа? Ако Франция, настоящият председател на Съвета на Европа, остане вярна на своите принципи, тя ще поиска от всички 46 държави с право на глас да увеличат вноските си: всяка от тях ще трябва да отдели по-малко от един милион евро. \r\nТази сума е само жълти стотинки в сравнение с разходите за изграждане на френско-германски бойни самолети (оценени на 10 милиарда евро). Съществуват опасения, че Франция ще трябва да изразходва много повече в бъдеще, за да отблъсне разпаления по този начин апетит за завоевания на руската държава. Ленин беше прав. Заради краткосрочна печалба западните капиталисти са готови да продадат даже въжето, на което по-късно ще ги обесят. \r\n*** Борис Джонсън обеща Великобритания да излезе от Европейския съюз на 31 октовмри със сигурност и увери, че ще избере напускане без сделка, ако това е нужно, за да се спази крайния срок, пише левичарското британско издание  The Guardian . \r\nВ интервю пред местно радио, лидерът за наследник на Тереза Мей на поста министър-председател каза, че промени в споразумението за оттегляне или политическата декларация, договорени от Мей, няма да са достатъчни. \r\n„Искам повече от промяна“, обясни политикът. „Трябва ни ново споразумение за напускане – ако ще излизаме на базата на такова“. \r\nПо време на началния етап на лидерския процес бившият външен министър беше обвинен, че е изпращал различни послания на различни депутати, като казал на евроскептиците,  че датата 31 октомври е окончателна, а е бил по-неясен с другите. \r\nНо в последното интервю той бе категоричен. „Готвим се за излизане на 31 октомври. Да става каквото ще“. Помолен да потвърди това, Джонсън добави. „Направи го или умри. Да става каквото ще“. \r\nПо-рано в интервю пред LBC Radio, най-вероятният следващ британски премиер отхвърли идеята, че плановете му за Брекзит могат да бъдат осуетени от бунтовни депутати от неговата Консервативна партия, като посочи, че фракцията „гледа в бездната на разгрома“, ако не реализира плана за излизане. \r\nДжонсън поясни, че „ще разделим елементите на настоящото споразумение за оттегляне – трябва да вземем подлежащите на оздравяване“, за да се търси нов договор с ЕС и да се подготви нова сделка. \r\n***", "date": "2019.06.26", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/06/26/2673999/korneliya-ninova-bsp-nadvzetite-pari-shte-ni-badat-udarzhani-ot-sledvashtata-subsidiya-kam-momenta-ne-razpolagame-s-tyah.html", "text": "Надвзетите пари ще ни бъдат удържани от следващата субсидия, към момента не разполагаме с тях. Това каза пред журналисти лидерът на БСП Корнелия Нинова във връзка с надзветите партийни субсидии, предаде репортер на  Агенция \"Фокус\" .  \r\n\"Надвзетите пари ще ни бъдат удържани от следващата субсидия. Имаме, както знаете информацията към декември миналата година - 6 млн. лв., но ние за разлика от ГЕРБ не си държим парите на влогове за лихви. Тези близо 6 млн. лв. от началото на тази година сме похарчили за европейската кампания - 2 млн., старта на БСТВ - около 1, 5 млн. лв., също толкова за средства за издръжка на структурите, така че към момента ние не разполагаме де факто с тези пари. Имали сме ги преди половин година\", допълни тя.  \r\nНа въпрос дали БСП ще отиде на консултации за субсидиите, Нинова отговори: \"Да, разбира се, това беше наша инициатива още преди десетина дни. Смятаме, че това е разумното. Да седнем и с аргументи и без емоции да обсъдим в две посоки. Да не допускаме частни интереси да си купуват партии, да диктуват политиката на България, но да намалим субсидията, така че обществото да се успокои, че партиите не харчат излишни пари. С тези два принципа отиваме на разговори. Трябваше да бъдат днес. Бяхме вчера поканени за днес, но сега на председателски съвет са се уточнили, че няма да има такива\", коментира още Нинова. Тя допълни, че колегите й от ГЕРБ ги няма. \"Ние ще отидем с първоначалната си позиция\". Тя изрази съжаление, че няма да падат ДДС за храните. \"Ние внесохме предложение за намаляване на ДДС за храни и лекарства\", припомни Нинова и обърна внимание, че тези мерки са добра европейска практика. Лидерът на БСП подчерта, че ръководената от нея партия ще продължава да отстоява  тази политика. \"Ще продължаваме, може би за трети път го внасяме. Ще го аргументираме и в следващия бюджет за следващата година, когато отворим отново данъчните закони през октомври\", посочи още Нинова.  \r\nДеница КИТАНОВА", "date": "2019.06.26", "title": "Корнелия Нинова, БСП: Надвзетите пари ще ни бъдат удържани от следващата субсидия, към момента не разполагаме с тях"}
{"url": "http://www.focus-news.net/news/2019/06/26/2674008/galina-stoyanova-kmet-na-obshtina-kazanlak-postavyame-aktsent-varhu-infrastrukturnite-proekti-i-investitsionnata-programa-za-tazi-godina.html", "text": "Община Казанлък поставя акцент върху инфраструктурните проекти и изпълнението на инвестиционната програма за тази година. Това каза в сутрешния блок „Добро утро, България“ на  Радио „Фокус“  кметът на Казанлък Галина Стоянова. По думите й през последните осем години голяма част от общинския бюджет е отделен за изграждане и реконструкция на улици в града, сега приоритет на работа са междублоковите пространства и тротоарите. „Продължаваме да работим по една от свързващите артерии на квартал „Васил Левски“ с центъра – това е ул. „Стара Планина“. Продължаваме и с асфалтирането на улици, там където е необходимо, заради реконструкцията на водопроводите, извършени по инвестиционната програма на ВиК дружеството. Ще асфалтираме и друга улица, заради наводненията, които се случиха в Казанлък преди няколко години. Там беше изградена подпорна стена“, обясни тя.  Общината продължава работа и по проект, свързан със сигурността. 17 камери са монтирани в един от кварталите на Казанлък, в близост до ромската махала, а до края на седмицата предстои поставянето на още 11, каза Галина Стоянова. 28-те камери ще са включени към центъра на видеонаблюдение в града, добави тя и уточни, че 24-часовият контрол ще гарантира спокойствието на гражданите и бързата реакция на властите.   \r\nЙоланда ПЕЛОВА", "date": "2019.06.26", "title": "Галина Стоянова, кмет на Община Казанлък: Поставяме акцент върху инфраструктурните проекти и инвестиционната програма за тази година"}
{"url": "http://www.focus-news.net/news/2019/06/26/2673994/lokalno-makedoniya-poveche-ot-12-hilyadi-politsai-shte-badat-zadeystvani-za-izborite-v-albaniya.html", "text": "Повече от 12 000 полицейски служители ще бъдат ангажирани за местните избори в Албания, които ще се проведат на 30 юни, от които около 7 000 ще бъдат разположени на терен, съобщава скопското електронно издание  „Локално“ . Останалите 5 000, включително специалното полицейско звено за бърза намеса, ще бъдат ангажирани при необходимост.  \r\nСъгласно Изборния кодекс, полицейските служители трябва да са извън избирателните секции, пред всяка от които ще бъдат разположени по двама представители на органите на реда. \r\nПоради липсата на човешки ресурси, полицейските служители ще бъдат подпомагани и от граничната полиция, както и от командоси. \r\nСъщо така ще бъдат на разположение 350 граждански превозни средства и превозни средства от Департамента за гранична и миграционна дейност, за да се гарантира реда и сигурността. \r\nНа основание чл. 42 и 114 от Изборния кодекс, полицейските служители са длъжни да поддържат ред извън и, ако е необходимо, вътре в избирателните секции, както и да осигуряват транспортирането на материалите за изборите.  \r\nОт събота, 29 юни, полицията ще гарантира сигурността на помещенията за избирателни секции и материалите за гласуването. Тереза Герова", "date": "2019.06.26", "title": "„Локално“ (Македония): Повече от 12 хиляди полицаи ще бъдат задействани за изборите в Албания"}
{"url": "http://www.focus-news.net/news/2019/06/26/2673986/pencho-milkov-bsp-finansiraneto-na-partiite-ot-darzhavata-garantira-sigurnost.html", "text": "На срещата, която инициирахме в Народното събрание и на която не присъстваха представителите на другите политически сили, експертите казаха, че подпомагането на партиите от държавата задължително гарантира сигурност на политическия живот. Това каза пред БНТ народният представител от ПГ на \"БСП за България\" Пенчо Милков, съобщиха от пресцентъра на  партията . Той добави, че държавната субсидия за политическите партии е нужна за организационния им живот, за достигане на политиките до гражданите в кампаниите и да се освободят от зависимости от родни бизнесмени, международни корпорации и чужди сили, които прокарват вредни за страната ни интереси. \"БСП казва - да се вслушаме в експертите. Те казват, че е нужна регресивна скала на субсидиране. В Германия до 4 милиона гласа партиите получават едни суми, а тези които имат над 4 милиона гласа получават по-малка сума. Има добри модели в Европа, които са справедливи и дават възможност на малките партии за равно участие\", поясни Милков. \"Ние сме за намаляване на партийните субсидии. Има очакване от обществото и напрежение по темата. Но няма как подобен законопроект да се внесе в 9 часа сутринта в НС и в 11 да е в бюджетната комисия, без обществено обсъждане и оценка за въздействието\", категоричен беше той. Милков обясни още, че БСП е категорично пртив въвеждането на безалтернативно, свободно частно финансиране на партиите. По думите му, в Европа има ограничение в крайна сума, която може да бъде достигната от юридически лица. \"БСП подготви законопроект за субсидиране на сума- наполовина на досегашната, а именно 6 лева на глас\", каза Милков. Той добави, че един опростенчески модел с финансиране, което да е еднакво за всички, би ощетил малките партии и ще създаде чувството за несправедливост. \"Аз съм убеден, че това е акция и ще бъде гласувана субсидия от 1 лев до Нова година. Това се прави с ясната цел- да се ограничи левицата, както и дясната извънпарламентарна опозиция за предстоящия вот\", категоричен беше Пенчо Милков. \"Управлението на държавата е игра на карти. ГЕРБ казват един лев субсидия за глас, ДПС - 0 лева и започват да се надцакват. Управлението на държавата не трябва да се носи по вълните. Трябва да се прави това, което е вярно, а не което се харесва\", добави Милков.", "date": "2019.06.26", "title": "Пенчо Милков, БСП: Финансирането на партиите от държавата гарантира сигурност"}
{"url": "http://www.focus-news.net/news/2019/06/26/2674009/prof-d-r-inzh-martin-banov-e-noviyat-predsedatel-na-selskostopanskata-akademiya.html", "text": "Проф. д-р инж. Мартин Банов е назначен за председател на Селскостопанската академия (ССА), по предложение на министъра на земеделието, храните и горите Десислава Танева. Това съобщиха от пресцентъра на  Министерство на земеделието, храните и горите . \r\nДо момента проф. Банов заемаше длъжността заместник-директор на Института по почвознание, агротехнология и защита на растенията „Никола Пушкаров“.  Той има повече от 30 години трудов стаж там, като е заемал различни позиции в структурата на Института. Има редица международни специализации и бил ръководител на десетки научно-приложни проекти.  \r\nДосегашният председател на ССА проф. Васил Николов подаде оставка по лични причини.", "date": "2019.06.26", "title": "Проф. д-р инж. Мартин Банов е новият председател на Селскостопанската академия"}
{"url": "http://www.focus-news.net/news/2019/06/26/2674011/blagoevgrad-53-godishen-mototsikletist-e-s-opasnost-za-zhivota-sled-katastrofa-s-lek-avtomobil-v-grad-gotse-delchev.html", "text": "53-годишен мотоциклетист е с опасност за живота след катастрофа с лек автомобил в град Гоце Делчев. Това съобщиха от  ОДМВР – Благоевград . Инцидентът е станал около 12.20 часа на 25 юни на ул.“Гоце Делчев“. 53-годишен мотоциклетист от града, изпреварвайки при наличие на двойна непрекъсната линия, лек автомобил „Нисан“ с 37-годишен водач от гр. София, се блъска в него и реализира катастрофа. В резултат на инцидента, с опасност за живота, е пострадал мотоциклетистът.", "date": "2019.06.26", "title": "Благоевград: 53-годишен мотоциклетист е с опасност за живота след катастрофа с лек автомобил в град Гоце Делчев"}
{"url": "http://www.focus-news.net/news/2019/06/26/2674012/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-27-yuni.html", "text": "„Софийска вода” временно ще прекъсне водоснабдяването в някои части на столицата на 27 юни 2019 г. (четвъртък), съобщиха от пресцентъра на  дружеството . \r\nВъв връзка с подмяна на уличен водопровод и спирателен кран на ул. „Крушево“, ж. к. „Света Троица“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n- ул. „Илия Кушев“ от ул. „Дебелец“ до ул. „Чавдарица“; \r\n- ул. „Крушево“ от ул. „Чавдарица“ до ул. „Иван Хаджиенев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крушево“, до бл. 117.  \r\nВъв връзка с реконструкция на уличен водопровод на ул. „Жабокрек“, ж. к. „Лев Толстой“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\n- ул. „Будинци“, ул. „Жабокрек“, бл. 64, бл. 68. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Жабокрек“, ъгъла с ул. „Будинци“.  \r\nВъв връзка с подмяна на сградно водопроводно отклонение на ул. 40, кв. „Враждебна“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на: \r\n- ул. 40 от ул. 8 до ул. 59. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 40 №15.  \r\nВъв връзка с изграждане на уличен водопровод на ул. „Здравец“, вилна зона „Банкя“, град Банкя, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n- ул. „Вихрен“; \r\n- ул. „Здравец“ от ул. „Свобода“ до ул. „Вихрен“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Здравец“ ъгъла с ул. „Вихрен“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.06.26", "title": "Софийска вода” временно ще прекъсне водоснабдяването в някои части на столицата на 27 юни"}
{"url": "http://www.focus-news.net/news/2019/06/26/2674015/stara-zagora-detski-panair-s-bezplatni-rabotilnitsi-gostuva-v-grada.html", "text": "Над 30 културно-образователни инициативи за деца ще гостуват на Стара Загора на 29 и 30 юни 2019 г. в рамките на Детски панаир. Това съобщиха от пресцентъра на   Общината . Като винаги проявата е с вход свободен, благодарение на подкрепата на Община Стара Загора и се реализира от Фондация Изиарт.  \r\nРаботилниците ще се провеждат в двата дни от уикенда между 10.00 и 18.00 часа в парк  „Пети октомври”, както и в Регионален исторически музей, където са предвидени специално-изработени за случая игри. \r\nОсвен традиционните вече работилници по стъклопис, архитектура, пясъчни рисунки, пръсти и грънчарство, тази година в програмата ще бъдат включени и няколко нови –  любопитното ателие по цианотайп или фотограма – атрактивна фотографска техника със слънце, както работилница, в която децата ще могат да направят свой магнит.  \r\nОрганизаторите са приготвили и атрактивна програма за сцената - музика, танци и игри за най-малките, както и в събота преди обяд на откритата сцена в градската градина ще можете да видите представление на Бургаски куклен театър. По традиция ще бъде показана и истинска пожарна кола, на която малчуганите ще могат да се качат и да усетят вълнението, като влязат в ролята на истински пожарникари. \r\nДетски панаир стартира преди осем години и до момента са реализирани над 40 събития в над 15 града.  Той е първият културен градски фестивал за деца и се е превърнал в едно от най-очакваните събития за детска аудитория. Основната му цел е децата да бъдат въведени в света на изкуството и културата, като се организират творчески ателиета по изкуство, както на открито, така и в културни институции (музеи и галерии).", "date": "2019.06.26", "title": "Стара Загора: Детски панаир с безплатни работилници гостува в града"}
{"url": "http://www.focus-news.net/news/2019/06/26/2674016/blagodarenie-na-mladite-sotsialisti-zabelezhitelnostite-v-pernik-posreshtat-gostite-na-grada-s-qr-kodove.html", "text": "По повод отбелязването на 90 години от обявяването на Перник за град, младежите от Младежко обединение в БСП спретнаха инициатива, която едновременно показва уважение към миналото и познаване и отвореност към най-модерните технологии, съобщиха от пресцентъра на  партията . Паметникът на Кракра Пернишки, Мемориалът на миньорския труд и Музеят на минното дело (подземният минен музей) в централната градска част се сдобиха със свои собствени QR кодове, чрез които гостите на града  могат да се информират за съответната забележителност чрез бързо сканиране на кода от мобилните си телефони, вследствие на което се зарежда интернет страница с информация за обекта. \r\n„Макар и да не е сред големите туристически центрове на България – Перник все пак е както забележителен град, така и град с интересни забележителности. Жалко е, че на някои от тях липсва каквато и да е информация, или най-много да се намери лаконична табелка с името на обекта. Този огромен пропуск на нашата община е отбелязван неведнъж от гостите на Перник, които при определени прояви като фестивала Сурва например, могат да достигнат сериозна бройка. С акцията ни по генериране и поставяне на QR кодове на пернишките забележителности като будни граждани компенсираме пропуските на местната управа и правим жест към туристите и гостите на Перник, които лесно, бързо и модерно могат да се информират за ключовите обекти в града ни.”- заявиха от МО в БСП – Перник. \r\nВ допълнение младежите обещаха, че това е само началото на тяхната кампания, целяща да снабди с информационни QR кодове големи и малки забележителности в Перник и цялата област. \r\n*QR код (съкращение от \"Quick Response\" – бърза реакция, бел.пр.) е специфичен матричен баркод (още наречен двумерен баркод), разпознаваем от специални QR четци за баркодове или камери на мобилни телефони. Баркодът се състои от черни модули, подредени в квадратен шаблон върху бял фон. Информацията в него може да бъде текстова, URL или друга.", "date": "2019.06.26", "title": "Благодарение на младите социалисти, забележителностите в Перник посрещат гостите на града с QR кодове"}
{"url": "http://www.focus-news.net/news/2019/06/26/2674013/kathimerini-senatat-na-sasht-prie-zakonoproekt-za-sledene-na-turskite-narusheniya-v-iiz-na-kipar.html", "text": "Комисията по външни отношения на Сената на САЩ одобри законопроект, който изисква от Държавния департамент да наблюдава турските нарушения в Изключителната икономическа зона (ИИЗ) на Кипър, което ще допринесе за засилването на енергийното сътрудничество с Кипър, Гърция и Израел в региона, съобщава електронното издание на атинския ежедневник  Kathimerini . \r\nГласуването за Закона за сигурността и партньорството за Източното Средиземноморие бе проведено броени дни, след като Анкара изпрати втори сондажен кораб край бреговете на Кипър и часове, след като турският президент Реджеп Тайип Ердоган заяви, че страната му ще предотврати всякакви усилия за пробиване на газ, които „игнорират“ правата на Турция и населената с турци северна част на разделения остров. \r\nНа ниво комисии законопроектът беше приет с голямо мнозинство, а възраженията на Джеф Меркли и Ед Марк са свързани с екологични фактори, а не с геополитическото съдържание на закона, пояснява изданието. \r\nЗаконопроектът бе представен през април от сенатор Боб Менендес от Демократическата партия и от републиканеца Марко Рубио. Подобен двупартиен законопроект беше въведен в Камарата на представителите от конгресмените Тед Деач, Дейвид Цицилин и Гус Билиракис. \r\n„Израел, Гърция и Кипър са ключови партньори на САЩ и гласуването потвърждава, че се нуждаем от нова стратегия, която отразява нашите общи интереси. Източното Средиземноморие е регион от централно значение за нашата страна и затова трябва да придадем по-голямо значение на начина, по който разпределяме дипломатическа енергия, ангажираност и ресурси. Очаквам с нетърпение да работя с колегите си, така че това важно законодателство бързо да бъде разгледано и одобрено от Сената“, заяви Менендес след гласуването. \r\nРешението беше приветствано и от Гръцко-американския съвет за лидерство като „важна стъпка към цялостна регионална стратегия за САЩ в Източното Средиземноморие“. \r\nЗаконът се стреми да премахне забраната за продажбата на оръжие на Кипър; да разреши създаването на енергиен център на САЩ в Източно средиземноморие, който да улесни енергийното сътрудничество между САЩ, Израел, Гърция и Кипър; и предоставяне на чуждестранна помощ за военно финансиране и обучение на Кипър и Гърция. Той също така се стреми да спре прехвърлянето на самолети F-35 в Турция, ако Анкара продължи с плановете си за закупуване на системата за противовъздушна отбрана С-400 от Русия. \r\nИзменение на първоначалния законопроект също създава отделна глава за турските нарушения на кипърската ИИЗ. Тереза Герова", "date": "2019.06.26", "title": "Kathimerini: Сенатът на САЩ прие законопроект за следене на турските нарушения в ИИЗ на Кипър"}
{"url": "http://www.focus-news.net/news/2019/06/26/2674018/sport-dzhanluidzhi-bufon-se-zavrashta-v-yuventus.html", "text": "Джанлуиджи Буфон ще се завърне в Ювентус. Двете страни са много близо до споразумение, съобщиха множество италиански медии.  \r\n41-годишният вратар се е съгласил да е резерва на Войчех Шчесни. Това почти сигурно означава, че досегашният втори вратар на Ювентус Матия Перин ще напусне клуба. \r\nЮвентус няма да плаща нищо за Буфон, който след няколко дни ще стане свободен агент. Той игра за тима в продължение на 17 години след трансфера си от Парма през 2001 година.  С гранда от Торино той спечели 9 титли на Италия, 4 национални купи и 5 суперкупи.", "date": "2019.06.26", "title": "Спорт: Джанлуиджи Буфон се завръща в Ювентус"}
{"url": "http://www.focus-news.net/news/2019/06/26/2674017/veliko-tarnovo-37-godishen-mazh-e-zadarzhan-za-huliganstvo-v-hotel.html", "text": "Бързо производство за хулиганство е започнато в Районното управление в старата столица. Това съобщават от пресцентъра на  ОДМВР – Велико Търново . Вчера сутринта съдействие в полицията е потърсил администратор в хотел в областния град. Той е съобщил, че гост на хотела в нетрезво състояние е обиждал персонала и е повредил стенна лампа и входна врата. Изпратеният на мястото полицейски екип е установил мъжа – 37-годишен от Велико Търново. След намесата на униформените той е бил задържан с полицейска мярка до 24 часа. Срещу него е започнато бързо производство.", "date": "2019.06.26", "title": "Велико Търново: 37-годишен мъж е задържан за хулиганство в хотел"}
{"url": "http://www.focus-news.net/news/2019/06/26/2674020/kyustendil-spektakalat-spasitelyat-shte-bade-predstaven-v-teatara-v-dupnitsa.html", "text": "Спектакълът „Спасителят” ще бъде представен в театъра в Дупница. Това съобщиха за  Радио „Фокус” – Кюстендил  от Местната комисия за борба срещу противообществените прояви на малолетните и непълнолетните към Общината. Представлението ще започне от 14.00 часа в залата на Общински драматичен театър „Невена Коканова” – Дупница. То е по повод 26 юни – Международен ден за борба със злоупотребата с наркотици и наркотрафика. Тази година темата е „Първо слушайте!“. С отбелязването на този ден се поставя акцент върху това, че превенцията на употребата на наркотици е ефективна инвестиция в благосъстоянието на нашите деца и младежи, семейства и общности. След спектакъла ще се проведе дискусия с младите хора по темата за злоупотребата с наркотици и наркотрафика. \r\nВенцеслав ИЛЧЕВ", "date": "2019.06.26", "title": "Кюстендил: Спектакълът „Спасителят” ще бъде представен в театъра в Дупница"}
{"url": "http://www.focus-news.net/news/2019/06/26/2674010/stara-zagora-vremenno-dvizhenieto-po-pat-ii-57-sarnevo-mogila-v-rayona-s-bozduganovo-se-osashtestvyava-v-edna-lenta-poradi-avariral-tir.html", "text": "Временно движението по път II-57 Сърнево - Могила в района с. Боздуганово се осъществява в една лента поради аварирал ТИР. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.06.26", "title": "Стара Загора: Временно движението по път II-57 Сърнево - Могила в района с. Боздуганово се осъществява в една лента поради аварирал ТИР"}
{"url": "http://www.focus-news.net/news/2019/06/26/2674021/pavel-shopov-ataka-vss-prodalzhi-v-onazi-polozhitelna-posoka-v-koyato-raboti.html", "text": "ВСС продължи в онази положителна посока, в която работи. Това каза народният представител от \"Обединени патриоти\" и член на ръководството на Атака Павел Шопов по време на дебатите по доклада на ВСС за 2018 г., предаде репортер на  Агенция \"Фокус\" . \"Беше голяма глупост да делим ВСС на съдийска и прокурорска колегия, на части\", каза той. По думите му и двете вършат едно и също. \"Прояви се известна гъвкавост в обществото: хайде да го направим, някои хора да бъдат доволни. Каква беше причината да се отчете в Брюксел или другаде, не знам. Това беше грешка, но не фатална. Не бих казал, че от това произтичат тежки последици. ВСС продължи в онази положителна посока, в която работи\", каза Шопов. Той се спря и на проблемите във финансов аспект. Според него в тази система винаги може да се желая още, но е задоволена от материален ресурс, като заплащане и покриване на необходими разходи.  \r\nДеница КИТАНОВА", "date": "2019.06.26", "title": "Павел Шопов, \"Атака\": ВСС продължи в онази положителна посока, в която работи"}
{"url": "http://www.focus-news.net/news/2019/06/26/2674023/biser-mihaylov-oblasten-upravitel-v-yazovir-stoykovtsi-imame-60-svoboden-obem.html", "text": "Обстановката в Благоевградска област към днешна дата е спокойна, нямаме регистрирани значителни увеличения в нивата на реките Струма и Места. Това каза за  Радио „Фокус“ – Пирин  областният управител Бисер Михайлов. „Дори може да кажем, че регистрираме засушаване по отношение притоците на река Струма – Дренковска, Логодашка и Градевска река. В язовир „Стойковци“ имаме 60 % свободен обем, които евентуално биха могли да поемат бъдещи валежи“, каза още Михайлов. Той добави, че е нормална ситуацията и с река Места. „По отношение на река Места обстановката е същата – спокойна без да имаме повишаване. Далече сме от критичните нива, които биха били повод за притеснение“, допълни Михайлов. Той посочи, че съвместно с държавната агенция за метрологичен и технически надзор извършват денонощни наблюдения на всички язовири, като за момента навсякъде са осигурени нужните свободни обеми. „Обърнато е по-специално внимание на нивата на язовирите в Община Сатовча заради по-обилните валежи, но и там няма място за притеснение“, подчерта Михайлов. \r\nЛивия НИНОВА", "date": "2019.06.26", "title": "Бисер Михайлов, областен управител: В язовир „Стойковци“ имаме 60 % свободен обем"}
{"url": "http://www.focus-news.net/news/2019/06/26/2674025/sofiya-vremenno-se-zabranyava-vlizaneto-v-patni-uchastatsi-po-bul-prezident-linkaln.html", "text": "Временно се забранява влизането в пътни участъци по бул. „Президент Линкълн“ в София, съобщиха от пресцентъра на  Столична община . \r\nОт 29 юни 2019 г. до 15 август2019 г. се забранява последователно влизането на пътни превозни средства /ППС/ първо по южното пътно платно на бул. „Президент Линкълн“ в участъка от ул. „Сребърни звънчета“ до ул. „Промишлена“, а след това по северното пътно платно на бул. „Президент Линкълн“ в участъка от ул. „Сребърни звънчета“ до ул. „Промишлена“.  Движението ще се извършва съответно двупосочно по северното пътно платно на булеварда, а във втория етап  по южното пътно платно на булеварда в същия участък. \r\nЗа времето от 04.30 на 29 юни 2019 г. до 24.00 часа на 15 август 2019 г.  спирките на автобусни линии №№ 11, 60, 73, 102 и N3 на бул. „Президент Линкълн“ в участъка от ул. „Сребърни звънчета“ до ул. „Промишлена“ ще бъдат изместени.", "date": "2019.06.26", "title": "София: Временно се забранява влизането в пътни участъци по бул. „Президент Линкълн“"}
{"url": "http://www.focus-news.net/news/2019/06/26/2674019/plovdiv-gradat-shte-otbelezhi-120-godini-ot-rozhdenieto-na-pancho-vladigerov-s-golyam-simfonichen-kontsert-pred-obshtinata.html", "text": "120 години от рождението на Панчо Владигеров ще бъдат отбелязани в града с безплатен симфоничен концерт на пл. „Стефан Стамболов” пред Общината. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Концертът ще се състои от 20.00 часа на 2 юли. Организатор е Опера Пловдив, която е поканила за солисти внуците на композитора – братята Александър Владигеров (тромпет) и Константин Владигеров (кларинет и пиано), които от дълги години живеят и творят във Виена. Солисти в концерта ще бъдат още Христо Попов (пиано) и Стоян Янкулов – Стунджи. Оркестърът на Опера Пловдив ще бъде дирижиран от Сергей Болкховец, концертмайстор е Мичо Димитров. \r\nПрограмата на концерта включва едни от най-известните произведения на Панчо Владигеров като рапсодия „Вардар” и Концерт за пиано и оркестър в си бемол минор, оркестрови пиеси, както и ефектни джазово-фолклорни композиции на братя Владигерови. \r\nПанчо Владигеров е един от най-изтъкнатите представители на българската музикална култура.   Роден е в Цюрих, Швейцария, но прекарва ранното си детство в Шумен. Създава огромно по мащаби и жанрово разнообразие творчество, наброяващо 20 хиляди страници нотни ръкописи, старателно събирани, надписвани и анотирани. Сред най-изтъкнатите му творби са рапсодия „Вардар“, операта „Цар Калоян“, симфонични произведения, балетът „Легенда за езерото“, „Българска сюита“, „Еврейска поема“, „Люлинска импресия“ и други. Негови произведения са най-изпълняваните български музикални творби в чужбина. Той е единствен представител на България в Постоянния съвет за международно сътрудничество на композиторите, част от делегацията на Световния конгрес на мира, Париж, 1949 г., член на жури на най-престижните международни конкурси – Виена, Будапеща, Щутгард, Брюксел, Болцано, Москва, Рио де Жанейро и др. Сред учениците му са изтъкнати български музиканти – композитори и изпълнители, като Парашкев Хаджиев, Александър Райчев, Алексис Вайсенберг, Божидар Абрашев, Милчо Левиев, Красимир Кюркчийски, Александър Йосифов, Георги Костов, Пенчо Стоянов, Иван Дренников, Васил Казанджиев, Юлия Ценова и други.", "date": "2019.06.26", "title": "Пловдив: Градът ще отбележи 120 години от рождението на Панчо Владигеров с голям симфоничен концерт пред Общината"}
{"url": "http://www.focus-news.net/news/2019/06/26/2674002/valeri-simeonov-nfsb-nyamame-problem-da-varnem-nadvzetata-subsidiya-ne-sme-poharchili-vsichko-za-evrovota.html", "text": "Нямаме проблем да върнем надвзетата субсидия, не сме похарчили всичко за евровота. Това каза лидерът на НФСБ Валери Симеонов пред журналисти във връзка с надвзетите партийни субсидии, предаде репортер на  Агенция \"Фоукус\" . Според него това бързане и непрекъснатото медийно говорене усложнява намирането на решение по въпроса за субсидиите, когато става въпрос за позиции на различни партии. \"Ще ви информираме\", уточни още Симеонов. На въпрос дали ще е проблем, ако до края на юли не се вземе решение, Симеонов обясни, че партньорите са се разбрали да бъде взето такова дотогава. \"За мен решението може да се вземе и за една седмица. Ще се постарая да намерим сравнително бързо решение. Въпросът не е чак толкова сложен\", каза още лидерът на НФСБ.  \r\nДеница КИТАНОВА", "date": "2019.06.26", "title": "Валери Симеонов, НФСБ: Нямаме проблем да върнем надвзетата субсидия, не сме похарчили всичко за евровота"}
{"url": "http://www.focus-news.net/news/2019/06/26/2674027/varna-razkrita-e-visokotehnologichna-krazhba-na-tok-ot-hotel-v-kvartal-vinitsa.html", "text": "Кражба на електроенергия с високотехнологични средства са разкрили специализираните екипи на Електроразпределение Север, част от групата \"Енерго-про Варна\". Нарушението е извършено от хотел във варненския квартал \"Виница\". За целта е използвана незаконно изградена схема, при която консумираните количества електроенергия от хотела не се измерват от електромера и съответно не се заплащат. Това съобщиха от  \"Енерго-про Варна\" . След анализ на потреблението на ток в района специалистите на мрежовата компания установили, че част от разпределената енергия се губи – тя е доставена, но не е отчетена, фактурирана и заплатена. След няколко проверки открили мястото на „изтичане“ на енергията и информирали органите на реда.  \r\nПрез последните години констатираните случаи на неправомерно потребление на електрическа енергия в цялата страна чувствително са нараснали. Статистиката сочи значителен ръст на софтуерните манипулации върху средствата за търговско измерване. През периода 2016 – 2018 година служителите на ЕРП Север са извършили над 525 000 проверки за нерегламентирано потребление на електрическа енергия. Разкрити са повече от 9 500 случая на манипулации с констатирано неточно, непълно или неизмерено количество консумирана електроенергия. От началото на годината са извършени близо 90 000 проверки, при които са констатирани над 1200 нарушения.  \r\nПо информация на ЕНЕРГО-ПРО, през периода 2015 – 2018 г. в Североизточна България са осъдени 646 души за кражба на ток. 13 от тях са с ефективни присъди, 182 са с условни, а останалите са наказани с пробация.", "date": "2019.06.26", "title": "Варна: Разкрита е високотехнологична кражба на ток от хотел в квартал \"Виница\""}
{"url": "http://www.focus-news.net/news/2019/06/26/2674022/pleven-patnite-nastilki-v-oblastta-sa-mokri.html", "text": "Движението по път II-13 Бяла Слатина – Долни Дъбник между Кнежа и град Искър от км 76+000 до км 106 +000 се осъществява с повишено внимание до 26 юни. Това съобщиха  Радио „Фокус“  от Областно пътно управление – Плевен. Причината е машинно косене на трева. Пътните настилки в областта са мокри, очаква се разкъсване на облачността в следобедните часове. Максималните температури ще бъдат между  27° и 30°.  \r\nДвижението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срокът за завършване на ремонта е 24 юни. Движението по път III-3002 Българене – Божурлук между Стежерово и Божурлук от км 0+000 до км 20+000 е регулирано с поетапно преминаване в едното платно поради ремонтни дейности с частично асфалтиране за срок до до 1 юли. Движението по път III-3005 Ясен – Дисевица – Петърница – Катунец от км 1+886 до км 3+015 в село Ясен е ограничено поради ремонт, извършван от ВиК., който трябва да приключи до 19 юли. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207 поради демонтиране на стоманен мост над река Искър преди село Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от Луковит транзитно през Червен бряг към село Чомаковци началото на обхода е кръстовището при 138+767, оттам отбивният маршрут следва трасето на пътя през село Радомирци до обхода на Долни Дъбник, град Искър и Кнежа, до село Чомаковци. Очаква се дейностите да приключат до 4 юли.  \r\nВиолета КРЪСТЕВА", "date": "2019.06.26", "title": "Плевен: Пътните настилки в областта са мокри"}
{"url": "http://www.focus-news.net/news/2019/06/26/2674014/desislava-atanasova-gerb-ako-predlozhenieto-za-1-lv-partiyna-subsidiya-ne-sabere-dostatachna-podkrepa-sme-sklonni-na-razgovori-kakvito-shte-initsiirat-kolegite-ot-obedineni-patrioti.html", "text": "Ако предложението ни за 1 лв. партийна субсидия не събере достатъчна подкрепа, сме склонни на разговори, каквито ще инициират колегите ни от \"Обединени патриоти\". Това каза народният представител от ПГ на ГЕРБ Десислава Атанасова във връзка с партийните субсидии, предаде репортер на  Агенция \"Фокус\" . \"Нашата позиция не се е променила, както и вчера стана известно от изявлението на премиера и председател на нашата партия след консултациите с нашите коалиционни партньори. Ние твърдо стоим зад позицията си и решенията на Министерски съвет за 1 лв. партийна субсидия такъв, какъвто беше вотът на българските граждани\", каза Атанасова и припомни за референдума, при който 2, 5 млн. души са отговорили с \"да\" на въпроса за субсидиите. \"Ние сме 95 народни представители в парламент от 240. Ако с нашето предложение не събере достатъчна подкрепа в пленарна зала, виждаме, че единствено \"Воля\" заявяват, че ще подкрепят 1 лв., сме склонни на разговори, каквито ще инициират колегите ни от \"Обединени патриоти\" през тази седмица\", уточни още Атанасова.  \r\nДеница КИТАНОВА", "date": "2019.06.26", "title": "Десислава Атанасова, ГЕРБ: Ако предложението за 1 лв. партийна субсидия не събере достатъчна подкрепа, сме склонни на разговори, каквито ще инициират колегите от \"Обединени патриоти\""}
{"url": "http://www.focus-news.net/news/2019/06/26/2674026/pg-na-bsp-za-balgariya-shte-podkrepi-doklada-na-vss-za-2018-g.html", "text": "ПГ на „БСП за България“ ще подкрепи доклада на ВСС за 2018 г. Това каза секретарят на ПГ на „БСП за България“ Филип Попов по време на дебатите по доклада на ВСС за 2018 г., предаде репортер на  Агенция „Фокус“ . „Ние ще подкрепим всички представени доклади днес от представителите на съдебната власт. Тук ще се възползвам от трибуната да се обърна към всички тях и да им кажа да продължават наистина да се борят за тази справедливост“, посочи Попов. От своя страна депутатът от ПГ на „БСП за България“ Пенчо Милков заяви, че данните в доклада са подробни и информацията позволява на всеки един от неговите колеги да си състави лично впечатление. „До степен за всяко кадрово, дисциплинарно и преместване сте стигнали, което позволява на депутатите до получат подробна информация“, каза Милков.  \r\nДеница КИТАНОВА", "date": "2019.06.26", "title": "ПГ на „БСП за България“ ще подкрепи доклада на ВСС за 2018 г."}
{"url": "http://www.focus-news.net/news/2019/06/26/2674030/vitseprezidentat-iliyana-yotova-shte-bade-na-rabotno-poseshtenie-v-cherna-gora-na-27-i-29-yuni.html", "text": "Вицепрезидентът Илияна Йотова заминава на работно посещение в Черна гора, съобщиха от  прессекретариата на държавния глава . На 27 юни, четвъртък, в Подгорица Илияна Йотова ще участва в международна конференция „Геополитика в Западните Балкани: поглед от региона“. Вицепрезидентът ще направи основното изказване на форума, в който ще участват представители на черногорски институции и на дипломатическия корпус, както и експерти от България и други страни от Балканския регион. \r\nВ петък, 28 юни, Илияна Йотова ще проведе срещи с президента на Черна гора Мило Джуканович, с министър-председателя Душко Маркович и с министъра на външните работи Сърджан Дарманович.", "date": "2019.06.26", "title": "Вицепрезидентът Илияна Йотова ще бъде на работно посещение в Черна гора на 27 и 29 юни"}
{"url": "http://www.focus-news.net/news/2019/06/26/2674029/sofiya-81-su-viktor-yugo-razshiryava-priema-v-uchebnoto-zavedenie.html", "text": "81 СУ \"Виктор Юго\" разширява приема си, съобщиха от  учебното заведение .  \r\nЗа държавен план-прием след завършено основно образование за учебната 2019-2020 г. е предвидена една паралелка с   в разширената подготовка с изучаване на предмети, свързани с реализация в областта на \"Спортната журналистика\" (26 ученици). \r\nПрофилиращи предмети на национално ниво:  \r\n- Български език и литература - История и цивилизации \r\nПрофилиращи предмети на училищно ниво: \r\n- Информационни технологии II - Физическо възпитание и спорт I \r\nБалообразуване: \r\n- Утроеният резултат в точки от HBO по български език и литература. \r\n- Резултатът в точки от HBO по математика. \r\n- Оценката по български език и литература от свидетелството за основно образование в точки. \r\n- Оценката по физическо възпитание и спорт от свидетелството за основно образование в точки. \r\nПрез пегодишния цикъл на обучението, учениците в разширената подготовка ще овладеят: \r\n- Основи на журналистиката;  \r\n- Риторика;  \r\n- Отразяване на спортни събития; \r\n- Дигитални компетентности;  \r\n- Специализирана спортна подготовка;  \r\n- Втори чужд език и други.  \r\nПровеждат се учебни часове в разширената подготовка, в сътрудничество с преподаватели от НСА \"Васил Левски\". Първи чужд език е английски език, без интензивно и без разширено изучаване. \r\n*** \r\nПрием ще се извършва и в   с интензивно изучаване на английски език (26 ученици). \r\nПрофилиращи предмети на национално ниво:  \r\n- Английски език - с интензивно изучаване в VIII клас   v - Втори чужд език по избор - немски език, френски език, руски език \r\nПрофилиращи предмети на училищно ниво:  \r\n- Български език и литература - История и цивилизации \r\nБалообразуване: \r\n- Удвоеният резултат в точки от HBO по български език и литература. \r\n- Удвоеният резултат в точки от HBO по математика. \r\n- Оценката по български език и литература от свидетелството за основно образование в точки. \r\n- Оценката по математика от свидетелството за основно образование в точки. \r\nУчебното заведение предлага: \r\n- Компютърни кабинети; \r\n- Висококвалифицирани педагогически \r\nспециалисти и преподаватели от НСА; - Допълнително изучаване на чужд език; - Добре развито приобщаващо образова - Библиотека; \r\n- Две многофункционални спортни зали; -  Фитнес зала; \r\n- Стол-майка за обедно хранене; - Електронен купон за хранене; \r\n- Външни спортни съоръжения; - Занимания по интереси извън дневния режим: \r\n- Волейбол, Баскетбол, ние;Хандбал, Футбол; \r\n- Бойно-приложни изкуства; \r\n- Шах; \r\n- Състезателни танци; \r\n- Вокални групи в часовете по факултативна подготовка.", "date": "2019.06.26", "title": "София: 81 СУ \"Виктор Юго\" разширява приема в учебното заведение"}
{"url": "http://www.focus-news.net/news/2019/06/26/2674033/prof-evelina-kelbecheva-v-novite-varianti-na-uchebnitsi-po-istoriya-se-zamazvat-tseli-protsesi-bez-da-se-govori-za-prestapnostta-na-komunisticheskiya-rezhim.html", "text": "Чрез монтажни техники се замазват процеси, без да се говори за престъпността на комунистическия режим в новите варианти на учебници по история. Това каза в предаването „Вече 30 години-времето е наше“ на  Радио „Фокус“  проф. Евелина Келбечева, преподавател в Американския университет в Благоевград. По думите й познаването на историята в нейния адекватен вид формира самосъзнанието и гражданските реакции на младите хора, които нямат почти никаква представа нито за идеологията, нито за практиката, нито за метастазите на комунизма. „Веднага след 9 септември до началото на ноември в България започва една кървава баня. В цяла България местните политически и културни елити са изтребени. Данните за жертвите варират зависи кой ги поднася – между 18 и 30 хиляди. При всички положения това е първият ужасяващ терор, който е без съд, без присъда. Изчезват кметове, учители, свещеници, а масовите гробове навсякъде из България се намират. По никакви критерии никой не може да оправдае липсата на това знание в учебниците по история. На някои места само се споменава. В новите варианти на учебниците виждаме тотална подмяна, изкривяване и манипулиране на истината на по принцип неработещата икономика на социализма. Няма такова нещо като социалистическа икономика, която да работи. Три фалита преживява България, последните- петият или четвъртият бяха при Виденов, когато хиперинфлацията беше 3 000%- нито една дума за това в учебниците. Трябва да се разбере, че всичките тези реформи и псевдореформи, и непрекъснати уж опити за подобряване на състоянието икономическо и финансово на България са резултат от невъзможността тази система да работи. И представянето на Тодор Живков като благодетел на българския народ и реформатор е меко казано абсолютно неприемливо от гледна точка на критичната съвременна история“, обясни тя. Проф. Евелина Келбечева коментира още, че и петте учебника, които са представени за одобрение в МОН, са различни. „Два от тях са много по-осъвременени, в тях има много повече информация и извеждане на историческите процесите, докато другите са по-тенденциозни. Но във всички  учебници има пропуски, има и много грешки“, допълни тя.  \r\nВиктория МЕСРОБОВИЧ-КУВЕНДЖИЕВА", "date": "2019.06.26", "title": "Проф. Евелина Келбечева: В новите варианти на учебници по история се замазват цели процеси, без да се говори за престъпността на комунистическия режим"}
{"url": "http://www.focus-news.net/news/2019/06/26/2674031/veliko-tarnovo-voynska-kuhnya-otbrani-blyuda-i-tselebni-hrani-shte-badat-pokazani-na-festivala-vkusat-na-srednovekovieto-na-tsarevets.html", "text": "Войнска и манастирска кухня, отбрани аристократични блюда и целебни храни ще бъдат приготвяни зад стените на крепостта Царевец във Велико Търново. Това ще се случи по време на Международния фестивал „Ежедневието на средновековен Търновград: Вкусът на Средновековието“, който предстои този уикенд, съобшха от пресцентъра на  общината .  \r\nВ историческите възстановки ще се включат над 140 реконструктори от България, Италия, Румъния, Сърбия и Украйна. В събота /29 юни/ те ще направят кулинарни демонстрации на ястия, типични за средните векове. Гостите на фестивала ще могат да вкусят говеждо задушено, византийска леща със свинско в бял сос, средиземноморска рибена чорба, маринована скумрия по манастирски, пушена пъстърва в мъх, ечемичен хляб, дивечова яхния, кюфтенца с боровинки, средновековна арабска кухня и още ястия по рецепти и технологии от XII-XIV век. Специално внимание ще бъде отделено на войсковата храна и на средновековната диетология и лечебните свойства на билките и подправките. Ще може да се опита медовина и бира по старинни рецепти. \r\nЗа храната на българите през Средновековието специална презентация ще направи доц. Иван Лазаров от Великотърновския университет, който повече от 30 години изследва средновековната българска кухня. Под негово ръководство ще има и практически урок по кулинарна история, в който ще се включат ученици от Професионалната гимназия по туризъм „Д-р Васил Берон“ в старата столица.   \r\n По време на средновековния фестивал на Царевец ще бъдат показани възстановки на различни занаяти - горещо и студено коване, точиларство, обработка на кожа, производство на пергамент и хартия, монетосечене, дърворезба, ножарство, грънчарство и керамика, различни методи на тъкане. Посетителите ще могат да се включат в стрелби с лък и арбалет и да се забавляват със средновековни игри, музика и танци. За първи път ще се проведе боен турнир „Болярски меч“, ще има атрактивна реконструкция на завръщането на славните средновековни войни от поход, бойни демонстрации „Справедливо възмездие“ и др. \r\nНай-мащабният средновековен фестивал в България е организиран от Община Велико Търново, Регионалния исторически музей и Национално дружество ”Традиция” – Регионален клон Велико Търново. \r\nФестивалната програма започва на 28 юни /петък/ от 19.30ч с концерт и огнено шоу „Звезди над средновековен Търновград” в Двореца на Царевец, с участието на украинската група „Spiritual Seasons“. \r\nВ събота, след официалното представяне на участниците на площад „Цар Асен I“ пред Царевец в 10,00 ч., ще бъде направена възстановка на превземането на портите на крепостта от завърналия се в Търново цар Иван Асен II и прокуждането на  узурпатора Борил. \r\nДостъпът до средновековния фестивал на Царевец е свободен, ще се заплаща само входната такса за архитектурно-музейния резерват. С вход свободен за крепостта ще са вечерните събития на 28 и 29 юни от 18,30 до 21,30ч. Програма \r\n28 юни (петък) \r\n19.30 „Звезди над средновековен Търновград” – концерт и огнено шоу – група „Spiritual Seasons“ – Двореца на крепостта Царевец /вход свободен/ 29 юни (събота) \r\n10.00  Официално откриване на фестивала – Площад „Цар Асен I“ \r\n10.15  Бойна демонстрация „Завръщане от поход“  – Вход на крепостта Царевец \r\n10.30-12.30  Демонстрации на занаяти, бит и традиции, стрелба с лък \r\n10.45  Боен турнир „Болярски меч“   \r\n11.00  Кулинарни презентации /първа част/ \r\n11.30  Урок по средновековни танци със „Spiritual Seasons“ \r\n14.00  Кулинарни презентации / втора част/ \r\n14.00-17.00  Демонстрации на занаяти, бит и традиции, стрелба с лък \r\n15.00 Турнир по стрелба с лък  \r\n16.00 „Справедливо възмездие“ /първа част/- бойна демонстрация в района на Двореца \r\n18.30-21.30  Концерт с група „Ериней“, „Spiritual Seasons“ и огнено шоу „Палячи”/вход свободен/ 30 юни (неделя) \r\n9.00-14.00  Демонстрации на занаяти, бит и традиции, стрелба с лък \r\n10.00  Бойна демонстрация „Битка за кулата“ - Малката порта на крепостта \r\n11.00  „Справедливо възмездие“ /втора част/ - бойна демонстрация в района на Двореца \r\n11.30  Урок по средновековни танци със „Spiritual Seasons“ \r\n15.00  Обявяване на победителите в турнирите, закриване на фестивала", "date": "2019.06.26", "title": "Велико Търново: Войнска кухня, отбрани блюда и целебни храни ще бъдат показани на фестивала „Вкусът на Средновековието“ на Царевец"}
{"url": "http://www.focus-news.net/news/2019/06/26/2674034/pazardzhik-narodni-predstaviteli-ot-pp-gerb-shte-uchastvat-v-priemna-za-grazhdani-v-belovo-na-28-yuni.html", "text": "Народните представители Десислава Костадинова, Даниела Малешкова, Десислава Тодорова и Димитър Гечев ще участват в приемна за граждани в Белово, съобщиха от пресцентъра на  ПП ГЕРБ - Пазарджик . Гражданите могат да поставят въпроси и жалби на вниманието на депутатите в клуба на ГЕРБ в центъра на града. Срещата ще се проведе от 17.30 часа на 28 юни.", "date": "2019.06.26", "title": "Пазарджик: Народни представители от ПП ГЕРБ ще участват в приемна за граждани в Белово на 28 юни"}
{"url": "http://www.focus-news.net/news/2019/06/26/2674035/blagoevgrad-molitva-po-povod-mezhdunarodniya-den-za-borba-s-narkomaniite-i-nelegalniya-trafik-na-narkotitsi-shte-se-provede-v-hram-vavedenie-bogorodichno.html", "text": "Молитва по повод Международния ден за борба с наркоманиите и нелегалния трафик на наркотици ще се проведе в храм „Въведение Богородично“ от 12.30 час. Това съобщи за  Радио „Фокус“ – Пирин  председателят на Общинският съвет по наркотични вещества – Благоевград д-р Теменужка Любенова. Тя уточни, че те са и организатори на събитието. Д-р Любенова кани всички, които имат проблеми в семействата си или искат наркотиците  да не се докоснат до живота и здравето на техните момчета и момичета, да заповядат в храма и да се помолят заедно Бог да пази децата на България. \r\nЛивия НИНОВА", "date": "2019.06.26", "title": "Благоевград: Молитва по повод Международния ден за борба с наркоманиите и нелегалния трафик на наркотици ще се проведе в храм „Въведение Богородично“"}
{"url": "http://www.focus-news.net/news/2019/06/26/2674036/sofiya-natsionalniyat-istoricheski-muzey-shte-otbelezhi-1-godina-ot-konchinata-na-prof-bozhidar-dimitrov-na-1-yuli.html", "text": "Националният исторически музей (НИМ) ще отбележи на 1 юли 1 година от кончината на проф. Божидар Димитров - учен, историк, преподавател, ръководител, публицист. Това съобщиха от пресцентъра на  музея \r\nНИМ ще отбележи годишнината с представяне на един от последните научни проекти на професор Димитров. Книгата „Светите братя Кирил и Методий – съпокровители на Европа“ е посветена на икони и църковна утвар, свързани с почитта и преклонението пред делото на св. Кирил и св. Методий,  и на техните най-близки последователи, съхранявани в музея. \r\nБлизки, приятели и съратници на професор Димитров ще почетат паметта му като споделят лични спомени и преживявания. Също така ще имат възможност да си припомнят неговите професионални постижения като разгледат специално подготвена изложба с архивни снимки. \r\nВъзпоменанието ще се състои от 11.00 часа на 1 юли 2019 г. в Националния исторически музей.", "date": "2019.06.26", "title": "София: Националният исторически музей ще отбележи 1 година от кончината на проф. Божидар Димитров на 1 юли"}
{"url": "http://www.focus-news.net/news/2019/06/26/2674038/shumen-37-lkvm-valezhi-sa-padnali-v-rayona-na-smyadovo-prez-izminaloto-denonoshtie.html", "text": "37 л/кв.м валежи са паднали в района на Смядово през изминалото денонощие. Това каза за  Радио „Фокус“ - Шумен  дежурният в Хидрометеорологичната обсерватория в Шумен. В района на Велики Преслав са измерени 15 л/кв.м дъжд. В Шумен количеството на валежа е 4,8 л/кв.м. В останалите райони с валежи на територията на област Шумен количеството на дъжда е 2-3 л/кв.м.  \r\nИвелина ИВАНОВА", "date": "2019.06.26", "title": "Шумен: 37 л/кв.м валежи са паднали в района на Смядово през изминалото денонощие"}
{"url": "http://www.focus-news.net/news/2019/06/26/2674028/sas-121-glasa-za-i-1-vazdarzhal-se-deputatite-odobriha-doklada-na-vss-za-2018-g.html", "text": "Със 121 гласа \"за\" и 1 \"въздържал се\" депутатите одобриха доклада на ВСС за 2018 г., предаде репортер на  Агенция \"Фокус\" . Документът отразява разделно дейността на Съдийската и Прокурорската колегии към Висшия съдебен съвет, както и на постоянно действащите комисии към тях, съгласно правомощията на съответната колегия. Документът съдържа пет отделни структурно обособени части, като в първата част последователно са изложени информация и данни относно управлението и администрирането на съдебната власт, което включва управление на човешките ресурси в съдебната система, кадровата и конкурсната дейност на Комисията по атестирането и конкурсите, управлението на финансовите и материалните ресурси, в това число управление на бюджета на съдебната власт, управление на съдебните сгради, електронно правосъдие и професионална квалификация. През 2018 г. Комисия „Съдебна карта, натовареност и съдебна статистика“ към Съдийската колегия е провела 26 заседания, в които са обсъдени и приети решения в няколко насоки: иницииране на законодателни промени в частта относно правилата за местна и родова подсъдност по определена категория дела, мониторинг и анализ на натовареността на съдилищата с предложения за изменения и допълнение на Правилата за оценка на натовареността на съдиите, в номенклатурата на статистическите кодове и други вътрешно – организационни мерки. В доклада са отчетени и 8 редовни заседания на Комисия „Съдебна карта и натовареност на прокурори и следователи“ към Прокурорската колегия. Като най – значима и мащабна дейност на комисията и на Прокурорската колегия се отбелязва реорганизацията и оптимизирането на районните прокуратури чрез създаване на унифициран модел. Съгласно създадения модел за оптимизиране на съдебната карта на районните прокуратури, считано от 1 януари 2019 г. са закрити 11 районни прокуратури.  \r\nДеница КИТАНОВА", "date": "2019.06.26", "title": "Със 121 гласа \"за\" и 1 \"въздържал се\" депутатите одобриха доклада на ВСС за 2018 г."}
{"url": "http://www.focus-news.net/news/2019/06/26/2674041/dobrich-frantsuzoyka-i-balgarka-predstavyat-savmestna-izlozhba-probuzhdaneto-na-prirodata-v-darzhaven-kulturen-institut-dvoretsa.html", "text": "Французойка и българка представят съвместна изложба „Пробуждането на природата“ в Държавен културен институт - Културен център „Двореца“ в Балчик. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс край морето, предаде кореспондентът на  Радио „Фокус” – Варна . Ан дьо Колбер-Христофоров  е родена през 1936 г. във Франция. Тя е художничка, която вижда света по магически начин и го претворява с ярки цветове през сърцето си, преоткривайки и интерпретирайки много културни традиции. Правила е много изложби по целия свят, но голямата й любов остава природата и най-вече хората на България. В нейните картини бликат впечатленията от отворените й сетива за светлината, колорита, директните преживявания с хората, споделени емоции, празници и ритуали. Въздействието на работите й е директно и непринудено, заредено с положителна енергия. Елена Панайотова е родена през 1964 г. в София. Завършва Художествена академия, специалност живопис в класа на проф. Д. Добрев през 1989 г. Има 25 самостоятелни изложби в България, Австрия, Германия, Македония, Франция и други страни, както и многобройни участия в групови изложби и проекти. Нейните интереси са в областта на рисунката, обекта, инсталацията, живописта, фотографията. В тази изложба Елена представя две серии от рисунки с цветни тушове, едната вдъхновена от стари географски карти, и другата – от света и формите на растенията, детайли от листа и плодове, които имат понякога причудливи форми, но винаги ни убеждават в съвършенството на природата и красотата на обикновените неща, която често не забелязваме. „Винаги са ме привличали старите карти и като изображение, и като носители на познание за съответната епоха. Разбира се, картографията се появява по практически причини – търговия, пътуване, икономика, опознаване или завземане на нови територии. По картите на света на Ератостен, Страбо или Хекатос си даваме сметка, че в тогавашните представи светът е свършвал някъде до Карпатите, не по на юг от изворите на Нил и на Изток до средна Азия. През вековете познанията се разширяват, разбира се. Забележителна с точността си е картата на света на Мартин Валдзеемюлер, направена преди откриването на Америка.Но сега в нашето дигитално време на Google maps и сателитите, които виждат всичко, ми изглежда невероятно с каква акуратност линиите на старите карти следват брегове, реки, планини и местоположение на селища. От моята гледна точка това са и първи абстрактни изображения, пренасящи реалността в съвсем нереално измерение. За мен от години е удоволствие да интерпретирам стари карти, работейки с туш и мастило на хартия, да пътувам мислено из непознати земи и да следвам пътищата, преминати от древните картографи и изследователи. Дълбоко в клетките ни лежат заспали описания на местности, отминали битки и любови. Защото сме родени в южни земи, населявани от дълбока древност. Люлката на европейската цивилизация“, споделя Елена Панайотова. Изложбата включва живопис, рисунки и гоблени. Ще бъде официално открита на 5 юли в 18.00 часа в Каменна зала и може да бъде разгледана до 24 юли. \r\nЖулиета НИКОЛОВА", "date": "2019.06.26", "title": "Добрич: Французойка и българка представят съвместна изложба „Пробуждането на природата“ в Държавен културен институт „Двореца“"}
{"url": "http://www.focus-news.net/news/2019/06/26/2674040/sergey-ryabkov-rusiya-shte-predprieme-voenni-merki-v-sluchay-na-realizatsiya-na-zaplahite-na-nato-po-drsmo.html", "text": "Русия ще предприеме компенсационни военни мерки в случай на материално въплъщение на заплахите на НАТО във връзка с Договора за ракети със среден и малък обсег (ДРСМО). Това съобщи заместник-министърът на външните работи на Руската федерация Сергей Рябков пред журналисти, предава  TACC . \r\n„Опитите да се изобрази онова, което се случва като военно-политически отговор на действията на Русия, са характерни за пропагандни действия с голям елемент на умишлена дезинформация на световното общество. Когато тези заплахи започнат да се материализират в материални стъпки, вероятно ще трябва да предприемем компенсаторни военни мерки\", поясни Рябков. \r\n„През последните години страните от Алианса за възприели идеология на двоен подход към отношенията с Русия: сдържане, съчетано с диалог по въпроси, в които страните от НАТО имат интерес да поддържат такъв… Без да декларираме това с подобни термини, ние ще последваме подобна линия. Ще сдържаме агресивните намерения на НАТО, ще маневрираме, много избирателно ще подходим към темите за диалог с Алианса, които членовете на тази организация насърчават\", подчерта руският дипломат.  \r\nСъгласно думите на Рябков, интересът на Алианса към обсъждане на проблемите около Украйна в рамките на Съвета Русия-НАТО, съвсем не означава, че Москва ще бъде готова да направи това. Рябков каза също, че Русия изучава намеренията на НАТО във връзка с ДРСМО и е готова за всички възможности за развитие. \r\n„Ще проучим какво ще направят държавите-членки на НАТО по тази тема [за мерките в Русия във връзка със ситуацията по ДРСМО] през следващите месеци. Ние сме готови за всякакви възможности, отговорност за евентуално усложнение на военно-политическата ситуация в евроатлантическия регион, разбира се, лежи на САЩ и техните съюзници. Те бяха тези, които следваха съзнателна линия, за да нарушат ДРСМО“, увери руският заместник-министър на външните работи.  \r\nГенералният секретар на НАТО Йенс Столтенберг заяви на 25 юни, че страните от Алианса могат да се споразумеят за поредица от мерки във връзка с излизането на Русия от ДРСМО. В допълнение, той отбеляза, че Руската федерация има още пет седмици, за да „ликвидира своите ракети, които нарушават разпоредбите на договора\". . Тереза Герова", "date": "2019.06.26", "title": "Сергей Рябков: Русия ще предприеме военни мерки в случай на реализация на заплахите на НАТО по ДРСМО"}
{"url": "http://www.focus-news.net/news/2019/06/26/2674039/blagoevgrad-zapochva-vii-izdanie-na-teatralni-festival-talantino.html", "text": "Започва VII издание на театралния фестивал „Талантино“ в Благоевград, съобщиха от пресцентъра на  община Благоевград . Той бе официално открит от Бранимир Митов, директор на ДТ „Енчо Халачев“ и организатор на фестивала. Първите постановки бяха изиграни вчера,  а програмата продължава до 29 юни.  \r\nВ програмата са включени общо 32 представления на школи  от  Благоевград, София, Перник, Симитли ,Казанлък, Банкя,  Правец, Пазарджик, Бургас, Етрополе. Постановките ще бъдат оценявани от компетентно жури в състав доц. Спиров - преподавател по актьорско майсторство и известните актьори Николай Станоевски и Веселин Калановски. \r\nНа сцена в Дом на младостта ще бъдат поставени „Анини приказки“, „Бурята, „Чекмендже“ „Индже“, „Двобой“, Пуканки“.  \r\nНачалото на всеки един фестивални дни е 10.00 часа. На 29 юни, от 12.30 часа, в Дом на младостта, ще се проведе и съпътстваща програма – Международна научна конференция „Театрални школи, фестивали и публики, традиции, предизвикателства и нови посоки“. Фестивалът се организира от Община Благоевград, съвместно с Драматичен театър \"Енчо Халачев\", а входът е свободен.", "date": "2019.06.26", "title": "Благоевград: Започва VII издание на театрални фестивал „Талантино“"}
{"url": "http://www.focus-news.net/news/2019/06/26/2674024/tass-komitetat-na-pase-preporacha-potvarzhdavane-na-palnomoshtiyata-na-ruskata-delegatsiya.html", "text": "Комитетът на Парламентарната асамблея на Съвета на Европа препоръча потвърждаване на пълномощията на руската делегация, които бяха оспорени във вторник от редица членове на организацията, предава  TACC . \r\n„Комитетът предлага да се потвърдят пълномощията на делегацията на Руската федерация“, се казва в съобщение, публикувано на официалната интернет страница на ПАСЕ. \r\nВ същото време, изготвената от комисията проекторезолюция призовава Русия да „изпълни препоръките”, формулирани в приетите от ПАСЕ решения през 2014 и 2015 г. Руската делегация, без по-нататъшно забавяне, трябва да се върне към сътрудничеството с мониторинговия комитет и всички други комисии на Асамблеята, и да влезе в смислен диалог относно изпълнението на задълженията си, се казва в документа. \r\nАвторите призовават Москва да освободи украинските моряци, задържани за нарушаване на руската морска граница, незабавно да внесе всички вноски в бюджета на Съвета на Европа, да си сътрудничи със съвместния екип за разследване на катастрофата на MH17 в Донбас, да „предприеме мерки за предотвратяване на нарушения на правата на ЛГБТ общността, и да разследва престъпленията, извършени в миналото, както и да сътрудничи с международната общност в разследването на убийството на Борис Немцов. Тереза Герова", "date": "2019.06.26", "title": "ТАСС: Комитетът на ПАСЕ препоръча потвърждаване на пълномощията на руската делегация"}
{"url": "http://www.focus-news.net/news/2019/06/26/2674043/pleven-70-godishna-zhena-ot-belene-e-stanala-zhertva-na-telefonna-izmama-s-1630-leva.html", "text": "70-годишна жена от Белене е станала жертва на телефонна измама с 1630 лева. Това съобщиха от  ОДМВР-Плевен  . Сигнал за случая е получен на 24 юни. Пристигналите на адреса полицейски служители са изяснили, че около 19.30 часа в същия ден в телефонен разговор непознат се представил за комисар от Районното управление на МВР. За да окаже съдействие в провеждана операция по залавяне на телефонни измамници, 70-годишната жеба събрала пари и бижута. Следвайки указанията, тя оставила сумата от 1630.00 лв и дебитна карта на банка с бележка с кода към нея в черно найлоново пликче в кошче за боклук, намиращо се пред нейния дом, и после се заключила в банята. Образувано е досъдебно производство. Уведомен е прокурор при Районна прокуратура - Левски. Работата по случая продължава.", "date": "2019.06.26", "title": "Плевен: 70-годишна жена от Белене е станала жертва на телефонна измама с 1630 лева"}
{"url": "http://www.focus-news.net/news/2019/06/26/2674042/kyustendil-obshtinata-shte-izvarshi-dezakarizatsionna-obrabotka-na-trevnite-ploshti-i-ulichnite-prostranstva-v-grada.html", "text": "Община Кюстендил ще извърши дезакаризационна обработка на тревните площи и уличните пространства в града. Това съобщиха за  Радио „Фокус” – Кюстендил  от Община Кюстендил. Пръскането ще се извърши след 20.00 часа. Мярката се предприема във връзка със зачестилите оплаквания на граждани от увеличението числеността на кърлежи. Обработката ще се извърши от специализирана фирма с помощта на подвижен многофункционален генератор за влажна дезинсекция от ново поколение, монтиран на високо проходим автомобил, предназначен за мащабни, аерозолни обработки срещу бълхи, кърлежи, ларвицидни форми на комари,  дървесни вредители и комари. Площите ще бъдат третирани с препарат, карантинният срок е 24 часа. \r\nВенцеслав ИЛЧЕВ", "date": "2019.06.26", "title": "Кюстендил: Общината ще извърши дезакаризационна обработка на тревните площи и уличните пространства в града"}
{"url": "http://www.focus-news.net/news/2019/06/26/2674044/api-vazstanoveno-e-dvizhenieto-po-pat-ii-57-sarnevo-mogila-v-rayona-s-bozduganovo.html", "text": "Възстановено е движението по път II-57 Сърнево - Могила в района с. Боздуганово, съобщиха от пресцентъра на Агенция „Пътна инфраструктура“.", "date": "2019.06.26", "title": "АПИ: Възстановено е движението по път II-57 Сърнево - Могила в района с. Боздуганово"}
{"url": "http://www.focus-news.net/news/2019/06/26/2674037/pleven-86-godishna-zhena-ot-belene-e-stanala-zhertva-na-telefonna-izmama-za-2550-lv.html", "text": "86-годишна жена от Белене е станала жертва на телефонна измама за 2550 лв. Това съобщиха от  ОДМВР - Плевен . На 25 юни в полицията в Белене е получен сигнал жената, че на 24 юни била потърсена на домашния си телефон от непознат. Под претекст, че се провежда операция по залавяне на телефонни измамници, тя била въведена в заблуждение. Жената изпълнила дадените указания да „събере пари, да ги остави от външната страна на портата и да се скрие в къщата, защото най-вероятно ще има престрелка“. Жената оставила сумата от 2 550 лв. в банкноти по 50.00 лв. в найлоново пликче, след което се прибрала в къщата. По случая е образувано досъдебно производство. Уведомен е прокурор при Районна прокуратура - Левски. Работата по случая продължава.", "date": "2019.06.26", "title": "Плевен: 86-годишна жена от Белене е станала жертва на телефонна измама за 2550 лв."}
{"url": "http://www.focus-news.net/news/2019/06/26/2674046/anadolu-agency-turskiyat-parlament-ratifitsira-nov-zakon-za-voennata-sluzhba-srokat-y-e-namalen.html", "text": "Парламентът на Турция ратифицира нов закон за военната служба, който намалява наполовина срока й, предава държавната информационна агенция  Anadolu Agency . \r\nПредложението бе одобрено от 335 депутати в 600-местния законодателен орган в Анкара. „Против“ се произнесоха 17, а двама се въздържаха. \r\nНовият закон намалява периода на военна служба от 12 на шест месеца. Той предвижда и освобождаване от служба в армията срещу заплащане. При подобен случай от турските граждани ще се изисква да преминат едномесечно военно обучение, след което ще бъдат освободени от служба за останалите пет месеца, като заплатят 31 000 турски лири (по-малко от 10 000 лева), съгласно новия закон. . Тереза Герова", "date": "2019.06.26", "title": "Anadolu Agency: Турският парламент ратифицира нов закон за военната служба, срокът й е намален"}
{"url": "http://www.focus-news.net/news/2019/06/26/2674045/dobrich-vik-avarii-sa-prichina-za-narushenoto-vodosnabdyavane-v-dva-rayona-na-grada.html", "text": "ВиК аварии са причина за нарушеното водоснабдяване в два района на града – по ул. „Никола Петков“ и по ул. „Княз Александър Батенберг“ в кв. „Рилци“. Заради дейности по проекта за обновяване на водния сектор в Добрич е спряно водоподаването в ж.к. „Добротица“, по информация на ВиК – Добрич, предаде кореспондентът на  Радио „Фокус” – Варна . В областта аварии по водопреносната мрежа се отстраняват в Район Добрич- селска - с. Славеево и с. Лясково, в Район Балчик - ул. „Черно море“ в морския град и с. Сенокос, в Район Каварна – кв. „Хаджи Димитър“ и ул. „Кап. Дончев“ в морския град, в Район Тервел – ул.“Цар Калоян“ в града, където има две аварии, и с. Орляк, в Район Генерал Тошево – общинския център и в Район Шабла - ул. „Комсомолска“ в морския град и с. Горичане.  \r\nЖулиета НИКОЛОВА", "date": "2019.06.26", "title": "Добрич: ВиК аварии са причина за нарушеното водоснабдяване в два района на града"}
{"url": "http://www.focus-news.net/news/2019/06/26/2674048/direktorat-asen-aleksandrov-14-uchenitsi-ot-51-su-elisaveta-bagryana-vzeha-uchastie-v-mezhdunarodniya-proekt-erazam-education-cultural-voyage.html", "text": "14 ученици от 51 СУ „Елисавета Багряна“ взеха участие в международния проект „Еразъм+“ Education cultural voyage. Това каза за образователното предаване „Всички в час“ на  Радио „Фокус“  Асен Александров, директор на 51 СУ „Елисавета Багряна“ по повод представянето на проекта „Еразъм+“ Education culture voyage. Той обясни, че проекта е на 4 държави – Германия, Чехия, Гърция и България. Ученици от 8 до 12 клас от 51 СУ „Елисавета Багряна“ взимат участие в програмата, уточни директорът на учебното заведение. Проектът се състои в разработване на игра за виртуална реалност, като в зависимост от националността частите й са различни, отбеляза той. „Ние сме разработили възрожденска къща, от която българският хайдутин трябва да намери изхода. По този начин както чужденците се запознават с бита, традициите и културата ни от края на 19 век, така и учениците в игрова форма ще могат да се докоснат до реалността от миналото. Най-ценното е, че нашите възпитаниците от 8 до 12 клас сами проектират играта“, посочи Асен Александров. „Те се почувстваха независими, свободни. Ще използват знанията от този проект и за други дейности. Обещали сме да имат възможността да превърнат голяма част от 51 училище във виртуална реалност“, обясни той. Директорът поясни, че за проекта са закупени два специални компютъра и специално оборудване, а в рамките му българските ученици са посетили Гърция, Чехия и Германия. „Участието в този проект е много по-голямо постижение, отколкото 2-ро или 3-то място на международна олимпиада, защото учениците създават в екип продукт, който влиза в действие в образователните програми на 4 държави“, добави Асен Александров, като уточни, че задължение на учебното заведение е да мултиплицира резултата и да го представя на други ученици. Проектът ще израсне идеята за училищен проект и ще за излезе и извън класните стаи, добави директорът на 51 СУ „Елисавета Багряна“. \r\nМилослава АНГЕЛОВА", "date": "2019.06.26", "title": "Директорът Асен Александров: 14 ученици от 51 СУ „Елисавета Багряна“ взеха участие в международния проект „Еразъм+“ Education cultural voyage"}
{"url": "http://www.focus-news.net/news/2019/06/26/2674049/plovdiv-natsionalna-konferentsiya-otnosno-pravata-na-detsata-i-otgovornoto-roditelstvo-shte-se-provede-v-asenovgrad.html", "text": "В Асеновград започва Седма национална научно-практическа конференция на тема „Правата на децата и отговорно родителство”, организирана от Община Асеновград и Местната комисия за борба срещу противообществените прояви на малолетните и непълнолетните. Това съобщиха за  Радио „Фокус“ – Пловдив  от отдел „Връзки с обществеността“ на Общината. Събитието ще се проведе в комплекс „Сани” и първият лектор ще бъде Румен Стаматов – професор по възрастова и педагогическа психология в Пловдивския университет „Паисий Хилендарски”. Тази година за участие в конференцията са се регистрирали 104 души от цяла България. Конференцията ще открие инж. Мария Вълканова – заместник-кмет по Хуманитарните дейности и председател на Местната комисия за борба срещу противообществените прояви на малолетните и непълнолетните.", "date": "2019.06.26", "title": "Пловдив: Национална конференция относно правата на децата и отговорното родителство ще се проведе в Асеновград"}
{"url": "http://www.focus-news.net/news/2019/06/26/2674051/afp-deset-migranti-sa-zaginali-a-30-sa-raneni-v-katastrofa-v-turtsiya.html", "text": "Десет нелегални мигранти са загинали, а 30 други са пострадали при катастрофа в северозападната част на Турция, предава  AFP , като се позовава на местните власти и медии.  \r\nДо инцидента се е стигнало, след като водачът на микробуса е отказал да изпълни заповед да спре за проверка. Последвал е удар в магазин близо до гръцката граница. Съответното става ясно от изявление от губернатора на провинция Одрин.  \r\nЧастната информационна агенция DHA съобщи, че в микробуса са пътували 40 души. Всичките 30 оцелели са ранени. Националността на мигрантите не е ясна към момента.  \r\nМигрантите, които бягат от войната и бедността, използват Турция като транзитна страна, за да се опита да достигнат Европа, въпреки че броят им продължава да пада след пика на кризата от 2015 г. \r\nТурция е дом на около четири милиона бежанци - най-големият брой в света - повечето от които - сирийци. Тереза Герова", "date": "2019.06.26", "title": "AFP: Десет мигранти са загинали, а 30 са ранени в катастрофа в Турция"}
{"url": "http://www.focus-news.net/news/2019/06/26/2674032/pressing-tv-makedoniya-makedonskiyat-parlament-obsazhda-predlozheniyata-za-novite-ministri.html", "text": "Парламентът в Скопие ще обсъди новите министри, предложени от премиера Зоран Заев, предава македонският телевизионен канал  Presssing TV . \r\nТраян Димковски трябва да бъде новият министър на земеделието, Насер Нуридини - на околната среда, Хисни Исмаили - на културата, Горан Милевски - на местното самоуправление и Садула Дураки - на политическите системи и междуобщностни отношения. \r\nПостът министър на финансите ще поеме лично Заев, който посочи, че ще отговаря за ресора паралелно със задълженията си на министър-председател.   \r\nНе се уточнява колко време е предвидено за разгорещения дебат. Тереза Герова", "date": "2019.06.26", "title": "Pressing TV (Македония): Македонският парламент обсъжда предложенията за новите министри"}
{"url": "http://www.focus-news.net/news/2019/06/26/2674053/plovdiv-regionalnata-inspektsiya-po-okolnata-sreda-i-vodite-organizira-biomonitoring-na-reka-maritsa.html", "text": "Регионалната инспекция по околната среда и водите в Пловдив организира биомониторинг на река Марица. Това съобщиха за  Радио “Фокус“ – Пловдив  от екоинспекцията. Биомониторингът ще се проведе между 18.30 и 21.30 часа днес от южната страната на реката, като сборният пункт за желаещите да се включат е речния бряг до Пешеходния мост. Инициативата се провежда за втори път и е под надслов ”Биомониторинг Марица Vol. 2.0”. Началният час е избран в късния следобед, за да се избегнат високите температури, които не са подходящи за повечето хора, но също така и за животните, които при горещо време се скриват. \r\nПод формата на кратка разходка покрай реката, въоръжени с бинокли, зрителна тръба и определители,  желаещите ще имат възможността да наблюдават обитателите на реката, да научат повече за тях и техните местообитания, да получат информационни материали. За най-малките участници са предвидени забавни екоигри.", "date": "2019.06.26", "title": "Пловдив: Регионалната инспекция по околната среда и водите организира биомониторинг на река Марица"}
{"url": "http://www.focus-news.net/news/2019/06/26/2674052/veliko-tarnovo-s-blizo-metar-se-e-povishila-reka-yantra-pri-selo-karantsi-za-izminaloto-denonoshtie.html", "text": "С 57 см. се е повишила река Янтра при село Каранци в община Полски Тръмбеш в следствие на интензивните валежи от последното денонощие. Това съобщиха за  Радио „Фокус“ – Велико Търново  от Хидрометеорологичната обсерватория при Националния институт по метеорология и хидрология. Водният стоеж отчетен тази сутрин е 155 см, което е под критичните стойности. При останалите реки в района, които са под постоянно наблюдение, също се отчита растеж, но по-малък. С повишение 30 см. е измерена тази сутрин на река Джулюница при едноименното село, като нивото е 137 см. Река Янтра във великотърновския кв. „Чолаковци“  е 143 см., а повишението спрямо вчера е със 17 см. Със 7 см. по-пълноводна е и Голяма река при Стражица, където е отчетен воден стоеж от 98 см. \r\nДо момента на територията на Великотърновска община няма регистрирани сериозни последици от дъжда през последните 24 часа. Постоянното наблюдение на потенциално опасните язовири остава, а там където има необходимост се извършва превантивно изпускане на водата. \r\nЛуиза ТРАНЧЕВА", "date": "2019.06.26", "title": "Велико Търново: С близо метър се е повишила река Янтра при село Каранци за изминалото денонощие"}
{"url": "http://www.focus-news.net/news/2019/06/26/2674054/napoitelni-sistemi-pazardzhik-yazovirite-na-teritoriyata-na-oblastta-sa-s-obem-malko-nad-65-sled-obilnite-valezhi-ot-dazhd.html", "text": "Язовирите на територията на област Пазарджик, които сe стопанисват „Напоителни системи -клон Тополница“,  са с обем малко над 65% след обилните валежи от дъжд през последните дни, съобщи за  Радио „Фокус“ – Пазарджик  Румяна Панушева, диспечер в „Напоителни системи“ – Пазарджик. По думите й, единствено язовир „Тополница“ е с обем от 90%, но той се следи и няма никаква опасност.  „С повишени нива към монета са река Луда Яна и река Тополница, като техните води са и по-мътни, но това не бива да притеснява гражданите. Всички нива на водоемите в региона се следят денонощно и се подава информация към диспечерския пункт. Състоянието на речните диги също е добро. Съществен проблем към момента създават непочистените напоителни канали в полските масиви, където са се образували нерегламентирани сметища от трупове на селскостопански животни до строителни отпадъци“, уточни Пашунева. Тя допълни, че всички водоеми, стопанисвани от „Напоителни системи – клон Тополница“ са обходени и са проверени за наличие на предупредителни табели. \r\nАлбена ЖИЛЕКОВА", "date": "2019.06.26", "title": "„Напоителни системи – Пазарджик“: Язовирите на територията на областта са с обем малко над 65% след обилните валежи от дъжд"}
{"url": "http://www.focus-news.net/news/2019/06/26/2674055/sport-antoaneta-boneva-vleze-vav-finala-na-25-metra-pistolet-v-minsk-mariya-grozdeva-otpadna.html", "text": "Родната ни състезателка по спортна стрелба Антоанета Бонева влезе във финала на 25 метра пистолет на Европейските игри в Минск, Беларус. Бонева завърши осма в квалификациите с  583 точки. \r\nДвукратната олимпийска шампионка в дисциплината от Сидни и Атина  Мария Гроздева завърши 12-а в пресявките с 580 точки и отпадна. \r\nФиналът е днес следобед, а Бонева ще търси второ отличие от Европейските игри, след като преди три дни спечели бронз на 10 метра пистолет.", "date": "2019.06.26", "title": "Спорт: Антоанета Бонева влезе във финала на 25 метра пистолет в Минск, Мария Гроздева отпадна"}
{"url": "http://www.focus-news.net/news/2019/06/26/2674056/varna-uvelichiha-nakazanieto-na-nepravosposoben-shofyor-prichinil-po-nepredpazlivost-na-patya-smartta-na-mazh-sled-koeto-izbyagal-ot-mestoproizshestvieto.html", "text": "Със свое решение Варненският апелативен съд измени присъда на Окръжен съд – Варна и увеличи от 9 на 10 години лишаване от свобода присъдата на подсъдимия мъж с инициали Петър Здр. Това съобщиха от пресцентъра на  Апелативен съд - Варна . Той е признат за виновен затова, че на 10 септември 2018 година, във Варна при управление на лек автомобил, нарушил правилата за движение по пътищата, превишил разрешената скорост за движение в населено място и по непредпазливост причинил смъртта на мъж с инициали Мартин Ч. Подсъдимият е избягал от местопроизшествието и е управлявал без да има необходимата правоспособност. По силата на обстоятелството, че делото е преминало по реда на съкратеното съдебно следствие, признаване на вината и фактите, посочени в обвинителния акт, наказанието се намалява с една трета до седем години лишаване от свобода. \r\nВъззивният съд е увеличил размера на присъденото наказание, след като е намерил, че има превес на отегчаващите вината обстоятелства, които категорично и значително надхвърлят смекчаващите.   \r\nПресслужбата на съда припомня, че неправоспособният Петър шофирал по бул. „Приморски“, със 114,6 км в час, а в момента на удара в тялото на балетиста скоростта на автомобила му е била 77 км в час. „Движение с подобна скорост в населено място, по улица граничеща с градски парк,  при интензивно движение на хора и автомобили в тази част от денонощието и в края на лятото, с изпреварване преди това на други автомобили на кръстовище със светофарна уредба  представлява чиста проба „автомобилно хулиганство“, което следва да бъде прието като отегчаващо обстоятелство“ коментира съдът в своето решение.  \r\nПо повод твърдяното от защитата на подсъдимия съпричинителство от страна на пострадалия, за който са били събрани доказателства, че е употребил алкохол, въззивният съд отбелязва, че „Първопричината  за настъпване на произшествието се дължи на неправомерното поведение на подсъдимото лице, е на не това на пострадалия. Основен принос в настъпването на крайния резултат има подсъдимият. \r\nСмъртта на Мартин е следствие от тежка черепно-мозъчна травма. Припомняме обсдтоятелството, че след пътно-транспортното произшествие Петър напуснал мястото и се укрил от органите на реда. Не е бил открит на адреса на родителите си. Бил обявен за общодържавно издирване, а на следващия ден след разговор с адвокат се явил в ОД на МВР. \r\nРешението на Апелативен съд – Варна, подлежи на обжалване пред ВКС в 15 дневен срок.", "date": "2019.06.26", "title": "Варна: Увеличиха наказанието на неправоспособен шофьор, причинил по непредпазливост на пътя смъртта на мъж, след което избягал от местопроизшествието"}
{"url": "http://www.focus-news.net/news/2019/06/26/2674058/rse-makedoniya-v-bryuksel-se-provezhda-dvudnevna-sreshta-na-ministrite-na-otbranata-na-stranite-ot-nato.html", "text": "Министрите на отбраната на НАТО са на двудневна среща в Брюксел, за да обсъдят разходите за отбрана в Алианса, неговата мисия в Афганистан и отношенията с Русия в светлината на договора за контрол на ядрените оръжия между двете страни, предава  Радио „Свободна Европа“  в македонската си редакция. \r\nДействащият министър на отбраната на САЩ Марк Еспер отново заяви, че планира да повдигне въпроса за Иран с надеждата да получи подкрепа за усилията на САЩ за избягване на конфликт с близкоизточната страна, подчертават от редакцията. \r\nДруга информация за срещата не се привежда. . Тереза Герова", "date": "2019.06.26", "title": "РСЕ (Македония): В Брюксел се провежда двудневна среща на министрите на отбраната на страните от НАТО"}
{"url": "http://www.focus-news.net/news/2019/06/26/2674057/elena-andonova-rzi-kyustendil-zdrave-za-pravosadieto-pravosadie-za-zdraveto-e-mototo-na-mezhdunarodniya-den-za-borba-sas-zloupotrebata-s-narkotitsi.html", "text": "„Здраве за правосъдието. Правосъдие за здравето“ е мотото на Международния ден за борба със злоупотребата с наркотици. Това каза пред   Радио „Фокус“ – Кюстендил  Елена Андонова, експерт в Регионална здравна инспекция – Кюстендил. От 1987 година на този ден се напомня за една от целите на страните членуващи в ООН – да се създаде международно общество без наркотици. „С отбелязването на този ден привличаме вниманието на хората върху сериозността на проблема и разпространението му. Всеки трябва да бъде информиран, за да може да помисли с какво може да помогне на децата и подрастващите да се предпазят или да преодолеят този проблем“, каза Елена Андонова. Епидемиологичните проучвания в България сочат, че непрестанно се увеличава броя на хората, злоупотребяващи c наркотици и халюциногенни вещества. България е сред петте страни с най-висок процент от 15-годишните тийнейджъри, които са пушили марихуана. \r\nВенцеслав ИЛЧЕВ", "date": "2019.06.26", "title": "Елена Андонова, РЗИ-Кюстендил: „Здраве за правосъдието. Правосъдие за здравето“ е мотото на Международния ден за борба със злоупотребата с наркотици"}
{"url": "http://www.focus-news.net/news/2019/06/26/2674047/mustafa-karadaya-dps-nyama-da-uchastvame-v-konsultatsii-za-partiynite-subsidii.html", "text": "Няма да участваме в консултации за партийните субсидии. Това каза пред журналисти председателят на ДПС Мустафа Карадайъ, предаде репортер на  Агенция \"Фокус\" . \"Това, което имахме да кажем по темата, го казахме и пред медиите, и с писмени предложения за промени в Закона, внесен от Министерски съвет и на консултациите ни с БСП и с ГЕРБ\", каза още Карадайъ. Той коментира, че с националистите ДПС няма какво да си говори. \"Предложението идва от Министерски съвет,  в който те участват. Ако те са решили да бламират своето правителство, това е тяхно решение\", уточни още Карадайъ. Председателят на ДПС посочи, че партията е била активна, когато правилата са позволявали това. \"Сроковете за предложение между първо и второ четене са изтекли. След тези консултации какво ще се произведе? Може би Министерски съвет ще си изтегли закона, ще има нови предложения, ние нямаме яснота по тази тема\", посочи още той. Карадайъ припомни позицията на ДПС, че субсидиите трябва да са с размер, с който партиите да могат да финансират дейността и кампанията си. \"Ако няма да могат политическите партии да финансират дейността си чрез субсидии от държавата, то тогава трябва да има отворен, ясен, прозрачен модел за финансиране на политическите партии\", допълни Карадайъ.  \r\nДеница КИТАНОВА", "date": "2019.06.26", "title": "Мустафа Карадайъ, ДПС: Няма да участваме в консултации за партийните субсидии"}
{"url": "http://www.focus-news.net/news/2019/06/26/2674050/yulian-angelov-vmro-imame-gotovnost-da-varnem-sredstvata-ot-subsidiite-poetapno.html", "text": "Имаме готовност да върнем средствата поетапно. Това каза организационен секретар на ВМРО Юлиан Ангелов пред журналисти във връзка с партийните субсидии, предаде репортер на  Агенция \"Фокус\" . Във връзка с отказа на ДПС да участва в разговори за субсидиите, Ангелов коментира: \"То си е тяхна работа дали ще участват или не. Когато трябва да бъде защитена демокрацията в България, мисля, че всички партии трябва да са национално отговорни и да преглътнат егото си и да направят наистина един дебат по какъв начин да се финансират самите партии и какъв да е размерът на самата субсидия. Една такава рязка промяна във финасирането на политическите партии в България няма да доведе до нищо добре. Тяхна работа е дали ще участват или не\", каза Ангелов.  \r\nДеница КИТАНОВА", "date": "2019.06.26", "title": "Юлиан Ангелов, ВМРО: Имаме готовност да върнем средствата от субсидиите поетапно"}
{"url": "http://www.focus-news.net/news/2019/06/26/2674061/stara-zagora-mezhdunarodniyat-festival-na-animatsionnoto-kino-zlaten-kuker-gostuva-na-29-i-30-yuni.html", "text": "Международният фестивал на анимационното кино „Златен Кукер“  гостува в Стара Загора на 29 и 30 юни със съдействието на Община Стара Загора. Това съобщиха от пресцентъра на  общината .   \r\nВ Международния младежки център ще бъдат организирани прожекции на анимационни филми за деца от 5 до 9 години. В анимационна работилница деца и ученици ще се запознаят с основните принципи на анимацията, чрез специална презентация. \r\nИ през двата дни ще има прожекция на избрана селекция от филми за всички възрасти, участвали във фестивала. \r\nМеждународният фестивал „Златен кукер“ започва дейността си през октомври 2010 г. в София. Провежда се всяка пролет през май и е едно от най-атрактивните културни събития  у нас. \r\nФестивалът е мост между професионалисти от цял свят и успява да покаже най-доброто от българската и световната анимация, като се стреми и да стимулира творческите изяви на аниматорите от цял свят. \r\nПо време на фестивала и през цялата година, аниматорите и публиката имат възможността да присъстват на професионални майсторски класове водени от световно известни режисьори и аниматори, на изложби, семинари, кръгли маси, презентации и впечатляващи събития, свързани с анимационното изкуство. Всяка година фестивалът се фокусира и върху опазването на околната среда, провежда се и пътуващ фестивал в страната.", "date": "2019.06.26", "title": "Стара Загора: Международният фестивал на анимационното кино „Златен Кукер“  гостува на 29 и 30 юни"}
{"url": "http://www.focus-news.net/news/2019/06/26/2674060/burgas-ustanoveno-e-izdirvanoto-16-godishno-momiche-ot-kameno.html", "text": "Установено е издирваното 16-годишно момиче от Камено. Това съобщи за  Радио „Фокус“-Бургас  Цветелина Рандева, говорител на ОДМВР-Бургас. Момичето е установено в резултат на предприетите  полицейски действия по издирването й,  предадена е на родителите й. Открита е в Морската градина в Бургас в добро физическо и психическо състояние. „Фокус“  припомня, че 16-годишната Михаела Миткова Михалева от Камено бе в неизвестност от 22 юни. \r\nДеница ДИМИТРОВА", "date": "2019.06.26", "title": "Бургас: Установено е издирваното 16-годишно момиче от Камено"}
{"url": "http://www.focus-news.net/news/2019/06/26/2674062/inzh-hristo-nikolov-napoitelni-sistemi-shumen-kotata-na-vodniya-stalb-na-yazovir-ticha-e-18039-m-koeto-e-560-m-pod-preliven-rab.html", "text": "Котата на водния стълб на язовир „Тича“ е 180.39 м, което е 5,60 м под преливен ръб. Това каза за  Радио „Фокус“- Шумен  инж. Христо Николов, управител на „Напоителни системи“- Шумен“. Измерените валежи през последните 24 часа в района са 21,3 л/кв.м. Обемът на язовира е 210 306 млн.куб.м, при капацитет от близо 314 млн.куб.м, или близо 60% зает обем. Инж. Николов посочи, че не се наблюдават повишени притоци в язовирите и коригираните участъци на реките, поддържани от „Напоителни системи“- клон Шумен. „Нашите екипи извършват денонощни наблюдения, няма рязко покачване на нивото на реките и водоемите, вследствие на валежите от последните дни, няма опасност за населението и инфраструктурата“, заяви инж. Николов. \r\nИвелина ИВАНОВА", "date": "2019.06.26", "title": "Инж. Христо Николов, „Напоителни системи-Шумен“: Котата на водния стълб на язовир „Тича“ е 180.39 м, което е 5,60 м под преливен ръб"}
{"url": "http://www.focus-news.net/news/2019/06/26/2674059/kardzhali-okolo-5000-lv-i-zlatni-nakiti-sa-otkradnati-ot-chasten-dom-v-oblastniya-grad-izvarshitelyat-se-izdirva.html", "text": "Сигнал за кражба от частен дом в областния град е подаден в Районно управление на МВР-Кърджали вчера. Това съобщиха от  ОДМВР-Кърджали . В жилището било проникнато в интервала от 10.00 до 14.00 часа и били изнесени около 5000 лв. и златни накити. Дежурна оперативна група направила оглед на мястото на произшествието. Образувано е досъдебно производство и се издирва извършителят на престъплението.", "date": "2019.06.26", "title": "Кърджали: Около 5000 лв. и златни накити са откраднати от частен дом в областния град, извършителят се издирва"}
{"url": "http://www.focus-news.net/news/2019/06/26/2674063/anastasiya-stoycheva-nimh-usilvane-na-vyatara-i-intenzivni-valezhi-se-ochakvat-i-dnes-v-tsentralnite-rayoni-na-predbalkana-i-rilo-rodopskata-oblast.html", "text": "Усилване на вятъра и интензивни валежи се очакват и днес в централните райони на Предбалкана и Рило-Родопската област. Това каза за  Радио „Фокус“   синоптикът от Националния институт по метеорология и хидрология Анастасия Стойчева. По думите й в следобедните часове ще има условия за локални интензивни извалявани от 20-25 л на квадратен метър. Въпреки разкъсването на облачността и днес София няма да бъде подмината от дъждове, придружени с гръмотевици, обясни тя. „Нови превалявания очакваме в петък, утре ще е най-спокойният ден, когато температурите бързо ще се повишат и максималните ще в повечето райони ще са между 30-35 градуса. Валежи през утрешния четвъртък няма да има. На изолирани места в планинските райони на Рило-Родопската област ще се развие купеста облачност в следобедните часове, но вероятността за валежи е малка. В петък отново с усилване на вятъра от северозапад и североизток в централните райони в страната, а на места в Източна и Югоизточна България очакваме да се развие мощна дейност, от която да има интензивни валежи и гръмотевици“, обясни тя. Първите дни на новата седмица ще ни посрещнат със слънчево време и бързо повишаване на температурите, които на места ще достигнат 33-35 градуса, но ще бъдат далеч от рекордните за месец юли, каза още Анастасия Стойчева.  \r\nЕвелина БРАНИМИРОВА", "date": "2019.06.26", "title": "Анастасия Стойчева, НИМХ: Усилване на вятъра и интензивни валежи се очакват и днес в централните райони на Предбалкана и Рило-Родопската област"}
{"url": "http://www.focus-news.net/news/2019/06/26/2674067/dobrich-op-tsentar-za-zashtita-na-prirodata-i-zhivotnite-posreshta-organizirani-grupi-ot-uchenitsi-ot-drugi-gradove-kakto-i-studenti-ot-chuzhbina-za-osashtestvyavane-na-nauchen-obmen.html", "text": "Общинското предприятие (ОП) „Център за защита на природата и животните“ посреща организирани групи от ученици от други градове, както и студенти от чужбина за осъществяване на научен обмен. Това съобщи директорът на Центъра Християн Христов, предаде кореспондентът на  Радио „Фокус” – Варна . За последния месец няколко групи ученици от Варна са посетили зоопарка, където са имали възможност да слушат беседи и да разгледат красивия и модерен център за опазване на природата и животните. Посещенията се организират съвместно с туристически агенции, а всяка от групите е от по 60-80 деца. „За мен децата са много важни. Те са бъдещето. Важно е те да бъдат информирани и образовани за природата, за това как да бъде опазвана тя, как да се живее природосъобразно“, посочи и Християн Христов. Студент от Бразилия е посетил за няколко дни зоопарка, като по-скоро неговата мисия е била да почерпи опит от това, което се прави в добруджанския град, посочи Християн Христов. В рамките на партньорството с „Про Зоо – Шафхаузен“, Швейцария, са отпуснати средства, които ще бъдат използвани за ремонт на оградата на центъра. Тя се нуждае спешно от такъв и ръководството му се надява това най-после да бъде осъществено през тази година. Дарител е закупил мъжка лама. Името на новия обитател е Триумф. Ламата е в зоопарка от около месец. От там се надяват заедно с женската лама Дуня след време те да имат поколение. Християн Христов допълни, че се водят преговори с международни организации в един по-нататъшен период в Центъра за защита на природата и животните да има мъжки представител на бизоните. В момента зоопаркът в Добрич разполага само с женска. Изчакването се налага, тъй като е необходим ремонт на ограждението на пространството, обитавано от тези животни. Едно от езерата в зоопарка се източва, за да бъде почистено, съобщи още директорът на Центъра. Той допълни, че абсолютно целият му колектив преминава през курс за хуманно отношение към животните, задължително изискване от страна на Областната дирекция на Агенцията по безопасност на храните. Курсовете се провеждат във Ветеринарния техникум в Добрич.  \r\nЖулиета НИКОЛОВА", "date": "2019.06.26", "title": "Добрич: ОП „Център за защита на природата и животните“ посреща организирани групи от ученици от други градове, както и студенти от чужбина за осъществяване на научен обмен"}
{"url": "http://www.focus-news.net/news/2019/06/26/2674064/spetsializiranata-prokuratura-vnese-v-sada-iskane-za-zadarzhane-pod-strazha-na-7-te-obvineni-za-uchastie-v-grupa-za-mezhdunaroden-trafik-na-migranti.html", "text": "Специализираната прокуратура внесе в Специализирания наказателен съд искане за налагане на мярка за неотклонение \"задържане под стража\" на 7-те обвинени за участие в група за международен трафик на мигранти. Това съобщиха от  Апелативната специализирана прокуратура . Очаква се съдът да насрочи час за гледането на мярката днес.", "date": "2019.06.26", "title": "Специализираната прокуратура внесе в съда искане за задържане под стража на 7-те обвинени за участие в група за международен трафик на мигранти"}
{"url": "http://www.focus-news.net/news/2019/06/26/2674071/burgas-eksperti-ot-riosv-sa-izvarshili-izvanredni-proverki-po-signali-na-grazhdani-za-mirizma-na-neftoprodukti-i-propan-butan.html", "text": "Експерти от Регионалната инспекция по околната среда и водите (РИОСВ) – Бургас са извършили извънредни проверки във връзка с постъпили сигнали на жители на Бургас в периода 21-24 юни 2019 за миризма на нефтопродукти и пропан бутан. Това съобщиха от  РИОСВ . \r\nНай-голям е броят на сигналите, постъпили от района на централна градска част, комплекс „Лазур“, Централен плаж Бургас и Морска градина. Предвид преобладаващата посока на вятъра в момента на получаване на сигналите са проверни пристанищните оператори „БМФ Порт Бургас“ АД и „Лукойл Нефтохим Бургас“ АД – Пристанищен терминал (ПТ) „Росенец“. Миризмата е усетена за кратък период, което потвърждават и последващите разговори със подалите сигнали.  \r\nПри проверките на място от операторите е изискана справка за посочения период за акостирали кораби под обработка и видове товари. Установено е, че на пристанищен терминал „Бургас Изток 2“ обработваните товари са газьол и пропан бутан. По време на обработката на товарите няма настъпили аварийни ситуации. От системите за мониторинг и оповестяване не са регистрирани изпускания на атмосфера. Товарите са обработени съгласно утвърдени технологични документи (технологични карти, инструкции за безопасност, авариен план).  \r\nНа ПТ „Росенец“ при извършване на товаро-разтоварни дейности не са констатирани пропуски по технологичната схема. Танкери с нефт, котелно гориво и гориво за дизелови двигатели са обработвани в периода 20-22 юни 2019 г. Инсталациите на основна площадка на „Лукойл Нефтохим Бургас“ АД са в нормален технологичен режим.  \r\nРИОСВ е изискала от „Морска администрация“ - Бургас като компетентен орган, осъществяващ контрол по предотвратяване замърсяването на морската среда и въздуха от кораби, да извърши огледи на морската акватория. Резултатите от проверките ще станат ясни след приключването им.  \r\nПри извършените допълнителни обходи в местата на подаване на сигналите е констатирано извършване на текущи ремонти на уличната мрежа, както и ремонт на бул. „Димитър Димов” в участъка от кръгово кръстовище с ул. „Транспортна\" до кръстовище с ул. „Димитър Аврамов”, свързани с фрезоване на стария асфалт и машинно полагане на нов, открити камиони с асфалтови смеси, които при наличните високи температури (над 300С ) са възможен източник на емисии. Не са отчетени превишения на контролираните замърсители - серен диоксид, азотни оксиди, въглероден оксид, стирен, толуен, ксилен, бензен от най-близко разположената автоматична станция за контрол качеството на въздуха - диференциалната оптична система „OPSIS” в комплекс „Лазур“. Превишения не са регистрирани и от Автоматична измервателна станция (АИС) в комплекс „Меден Рудник“ и кв. „Долно Езерово“, част от националната система за мониторинг на въздуха.  \r\nС цел осъществяване на засилен ежедневен контрол от страна на инспекцията от пристанищните оператори е изискано представяне на ежедневен доклад за извършваните товаро-разтоварни дейности. При необходимост ще бъдат извършвани проверки на място.  \r\nРИОСВ - Бургас е в готовност да извърши допълнителни проверки при регистриране на сигнали. По разпореждане на директора на РИОСВ - Бургас съвместно с Регионална лаборатория към Изпълнителна агенция по околна среда (ИАОС) - София ще бъдат извършени измервания с преносим апарат и при евентуално нарушаване на качеството на атмосферния въздух ще се информира незабавно населението и съответните контролни органи. \r\nЗа периода 21-24 юни в РИОСВ - Бургас са постъпили 13 сигнала за миризми.", "date": "2019.06.26", "title": "Бургас: Експерти от РИОСВ са извършили извънредни проверки по сигнали на граждани за миризма на нефтопродукти и пропан бутан"}
{"url": "http://www.focus-news.net/news/2019/06/26/2674069/yambol-kmetat-na-grada-proveri-deynostite-po-izgrazhdane-na-novi-parkingi-v-kompleks-zlaten-rog.html", "text": "Кметът на града Георги Славов провери вчера напредъка на дейностите по изграждане на нови паркоместа в комплекс „Златен рог“. Това съобщиха от пресцентъра на  Общината . Разширяване на паркинг-зоната се прави около блокове 2, 3 и 41. В огледа участваха главният архитект на общината Стоян Жечев, директора на строителната дирекция Радостин Евтимов, председателят на бюджетната комисия в ОбС – Ямбол Галин Костов и председателят на Постоянната комисия по териториално устройство и инвестиции Иван Йорданов.  Първият участък южно от блок 3 е вече почти изцяло готов, продължават дейностите в останалите части на обекта, информираха представителите на фирмата-строител „Инком ПВ“. \r\nКметът разговаря с хора от квартала, с които бяха обсъдени идеи за допълнителни мерки по урегулиране на междублоковите пространства в тази част от к-с „Златен рог“. Кметът припомни, че общината следва единна стратегия за благоустрояване във всички квартали на града – най-напред бяха премахнати незаконните гаражи в големите жилищни комплекси и така се освободиха значителни обществени терени за новите паркинги. След уреждането на паркирането, се пристъпва към обособяване на зони за отдих със зелени площи, детски и спортни площадки.", "date": "2019.06.26", "title": "Ямбол: Кметът на града провери дейностите по изграждане на нови паркинги в комплекс „Златен рог“"}
{"url": "http://www.focus-news.net/news/2019/06/26/2674070/montana-politsiyata-e-razkrila-oranzheriya-za-kanabis-pri-proverka-v-chasten-dom-v-lom.html", "text": "Полицията е разкрила оранжерия за канабис при проверка в частен дом в Лом. Това съобщиха от  ОДМВР – Монтана .  На 25 юни след сигнал за притежание на наркотични вещества криминалисти от РУ - Лом са провели специализирана полицейска операция, при която са извършили проверка в частен дом в гр. Лом, обитаван от 26-годишен криминално проявения и осъждан ломски жител. При извършеното претърсване на втория етаж на къщата са намерени и иззети 28 стъклени буркана, съдържащи общо 29,97 кг суха зелена листна маса канабис, 37 полиетиленови пликчета със семена от различни сортове канабис, 2 кутии със 131 грама бяло прахообразно вещество и 3 електронни везни. В помещение на първия етаж на къщата е открита метална конструкция с полиетиленово покривало, обособена като оранжерия за отглеждане на канабис, с монтирани уреди за вентилация, осветление, подгряване, контрол на влажността и поливане. От помещението са иззети влагоабсорбатор, 3 мелнички за канабис, още една метална конструкция с полиетиленово покривало, която не е монтирана, препарати за растителна защита, за наторяване и регулация на киселинноста на почвата и 32 празни саксии със следи от пръст в тях.  \r\nНад окачен таван от дървени летви криминалистите намерили укрити пистолет – револвер със срязана цев и заличен сериен номер, 163 патрона от различен калибър и 14 гилзи. От къщата са иззети още мобилни телефони и сим карти.  \r\nПо случаите са образувани досъдебни производства. 26-годишният е задържан за срок от 24 часа в РУ Лом.", "date": "2019.06.26", "title": "Монтана: Полицията е разкрила оранжерия за канабис при проверка в частен дом в Лом"}
{"url": "http://www.focus-news.net/news/2019/06/26/2674068/parlamentat-prie-dokladite-za-2018-g-za-deynostta-na-administrativnite-sadilishta-i-na-inspektorata-na-vss.html", "text": "Парламентът прие докладите за 2018 г. за дейността на административните съдилища и на Инспектората на ВСС, предаде репортер на  Агенция „Фокус“ . В  доклада за дейността на административните съдилища  се посочва, че през 2018 г. Общото събрание на колегиите във ВАС се е произнесло по Тълкувателно решение № 1 от 17 септември 2018 г., образувано по искания на главния прокурор и на омбудсмана на Република България. Предмет на тълкувателното дело е била разпоредбата на чл. 216, ал. 7 от Закона за устройство на територията. През отчетната годината няма образувани тълкувателни дела. През 2018 г. общият брой на делата за разглеждане във ВАС е бил 22 085. Броят на решените по същество административни дела във ВАС е 15 941, като за сравнение през 2017 г. е 15 812. През отчетната година се запазва тенденцията броят на изготвените съдебни актове в едномесечен срок да е най-висок – 14 124 от общия брой свършени дела. Срокът на изготвените съдебни актове от 1 до 3 месеца е 1400, а над тримесечните срокове са само 413 дела. Запазва се тенденцията за изготвянето на съдебни актове в срок, като е налице трайна ефективност в правораздавателната дейност на ВАС, което се дължи на организацията на правораздавателния процес, както и на лична мотивираност и професионализъм на магистратите. В отчетния период във ВАС са работили общо 97 съдии, един съдия е пенсиониран, а двама са напуснали. В  доклада за дейността на Инспектората на ВСС  се посочва ,че през 2018 г. са извършени общо 61 проверки в органи на съдебната власт в петте апелативни района, като е проверена дейността на органите на съдебната власт за 2016 г. и 2017 г. През отчетния период ИВСС е изпълнил годишната си програма за 2018 г., като са извършени 47 комплексни планови проверки, от които 5 в съдилищата по граждански и административни дела, 20 в съдилищата по наказателни дела, 21 в прокуратурите и окръжните следствени отдели в окръжните прокуратури, както и е проверена и Националната следствена служба. Извършени са 3 тематични проверки, 10 инцидентни проверки по сигнали по граждански, търговски и наказателни дела и прокурорски преписки и 1 проверка по самосезиране. В отчетния период в ИВСС са постъпили общо 1492 сигнала за допуснати нарушения от съдебните органи, като по 1008 сигнала работата е приключена. През 2018 г. ИВСС е отправил 2 сигнала за уеднаквяване на съдебната практика и е изготвил становища по четири тълкувателни дела. \r\nДеница КИТАНОВА", "date": "2019.06.26", "title": "Парламентът прие докладите за 2018 г. за дейността на административните съдилища  и на Инспектората на ВСС"}
{"url": "http://www.focus-news.net/news/2019/06/26/2674066/tsveta-karayancheva-v-izkazvane-pred-saveta-na-federatsiyata-na-rusiya-ima-golyam-potentsial-za-zadalbochavane-na-balgaro-ruskite-otnosheniya-v-sferata-na-energetikata.html", "text": "Има голям потенциал за задълбочаване на двустранните отношения в сферата на енергетиката, където Русия и България са дългогодишни партньори. Това заяви председателят на Народното събрание Цвета Караянчева в изказването си пред членовете на Съвета на федерацията на Федералното събрание на Руската федерация, съобщиха от  пресцентъра на парламента . За първи път председател на българския парламент говори пред представителите в горната камара на руския парламент.  \r\nЦвета Караянчева уточни, че сътрудничеството в енергетиката трябва да бъде продължено при спазване на принципите – целесъобразност, конкурентост, прозрачност, сигурност на доставките и пазарно обоснована цена. „България води политика, насочена към гарантиране на енергийната сигурност както за страната, така и за Европейския съюз“, добави Цвета Караянчева. Председателят на Народното събрание декларира, че страната ни подкрепя възможността за преминаване на разклонение на „Турски поток“ през територията на България в контекста на създаването на регионалния газов хъб „Балкан“. Така ще се постигне реална диверсификация на доставките на газ и конкурентни цени, добави Цвета Караянчева и уточни, че България не възразява срещу нито един проект, който отговаря на действащото европейско законодателство, допринася за сигурността на доставките и целите на Енергийния съюз и е икономически обоснован.  \r\nПредседателят на Народното събрание отбеляза, че сътрудничеството между България и Русия в областта на ядрената енергетика заслужава внимателно, отговорно и задълбочено обсъждане. Цвета Караянчева добави, че в дневния ред на българо-руското сътрудничество са и инвестиционните перспективи.  \r\nПрез последната година и половина политическият диалог между България и Русия на най-високо ниво е обнадеждаващ, посочи в словото си Цвета Караянчева. Тя подчерта, че динамиката на политическите контакти, както и солидният потенциал на двустранните връзки, трябва да доведат до увеличаване на практическото взаимноизгодно сътрудничество. Ние искаме да развиваме отношения с Руската федерация, основани на диалога, конструктивното сътрудничество и взаимното зачитане на интересите, заяви председателят на Народното събрание.  \r\nВ началото на изказването си председателят на Народното събрание Цвета Караянчева подчерта, че отношенията между България и Русия са споени с най-здравата връзка – тази на духа, вярата и културата. „Те са положени върху солиден исторически фундамент, имат дълголетна история и силен емоционален заряд. Славянобългарската писменост, книжнина и култура, езиковата и духовна близост, делото на светите равноапостоли Кирил и Методий и на още плеяда дейци на славянското просвещение винаги ще озаряват връзките между нашите народи“, отбеляза Цвета Караянчева.  \r\nОтношенията между България и Русия имат дълбоки корени във вековете, но несъмнено връхна точка в летописа на българо-руските връзки е Освобождението на България, заяви председателят на Народното събрание. Ние помним и никога не ще забравим – за свободата на нашето Отечество загинаха  хиляди руски войни, свободата  възкреси за нов живот българската държава и проправи пътя й към модерната европейска държавност, подчерта Цвета Караянчева. Вече 140 години България съхранява дълбоката благодарност към Русия за възстановяването на българската държавност, добави тя.    \r\nПредседателят на Народното събрание посочи, че днес  българо-руските отношения се развиват в условията на един непрекъснато усложняващ се свят, свят на ескалиращи кризи, на дълги процеси на уреждане на конфликти, на крехки баланси и на трудно напасване на интереси в международен план. В диалога с Русия България се ръководи от своите национални интереси и от общата политика на държавите-членки на ЕС и НАТО, посочи тя. България в качеството си на пълноправен член на Европейския съюз и НАТО би могла да способства за развитие на диалога на тези две организации с Руската федерация, добави Цвета Караянчева. България има интерес от възстановяване на доверието и от развитието на открити и прагматични отношения между Брюксел и Москва, заяви председателят на българския парламент.  \r\nБългарска парламентарна делегация, водена от председателя на Народното събрание Цвета Караянчева, е на двудневно официално посещение в Москва. В състава на делегацията са съпредседателите на Групата за приятелство България – Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов.", "date": "2019.06.26", "title": "Цвета Караянчева в изказване пред Съвета на федерацията на Русия: Има голям потенциал за задълбочаване на българо-руските отношения в сферата на енергетиката"}
{"url": "http://www.focus-news.net/news/2019/06/26/2674072/afp-sedem-politseyski-sluzhiteli-sa-ubiti-v-dzhihadistkata-ataka-na-sinayskiya-poluostrov.html", "text": "Седем полицейски служители са убити в джихадското нападение на Синайския полуостров, съобщи в сряда министерството на вътрешните работи на Египет, предава  AFP . \r\nАтаката близо до регионалната столица Ел-Ариш е насочена към „събирателен център\" на полицията, се казва в съобщението от вътрешнополитическото ведомство в Кайро.  \r\nПрипомня се, че Синайският полуостров отдавна е средище на активност на бунтовници. Миналата година египетските власти започнаха офанзива срещу джихадистите. Тереза Герова", "date": "2019.06.26", "title": "AFP: Седем полицейски служители са убити в джихадистката атака на Синайския полуостров"}
{"url": "http://www.focus-news.net/news/2019/06/26/2674065/nikolay-aleksandrov-pp-ataka-nie-podkrepyame-1-lv-partiyna-subsidiya-shte-varnem-nadvzetite-pari-v-nay-barz-poryadak.html", "text": "Ние подкрепяме 1 лв. партийна субсидия, ще върнем парите от надвзетите субсидии в най-бърз порядък. Това каза народният представител от ПП \"Атака\" Николай Александров, предаде репортер на  Агенция \"Фокус\" . \"За консултациите съм инструктиран да присъствам. Лошото е, че няма консултации\", каза Александров и уточни, че най-вероятно ще останат за утре. Александров попита дали това, че отсъства един или друг, означава, че трябва да спре държавата.  \r\nДеница КИТАНОВА", "date": "2019.06.26", "title": "Николай Александров, ПП \"Атака\": Ние подкрепяме 1 лв. партийна субсидия, ще върнем надвзетите пари в най-бърз порядък"}
{"url": "http://www.focus-news.net/news/2019/06/26/2674074/martin-machev-nimh-pleven-vodnite-kolichestva-na-rekite-v-plevenska-oblast-shte-badat-pod-pragovete-za-vnimanie.html", "text": "Водните количества  на реките  в Плевенска област ще бъдат под праговете за внимание. Това каза за  Радио „Фокус“  Мартин Мачев,  зам. директор НИМХ-Плевен. ,,През последното денонощие речните нива в по-голяма част от басейна са се повишили, в резултат на валежи. По-значителни колебания на водните нива са регистрирани във водосбора на  р. Искър. Водните количества при по-голямата част от измервателните пунктове в басейна са около и под праговете за средните води“, каза Мартин Мачев. ,,Днес в резултат на валежите нивата на наблюдаваните реки ще се повишават по-съществено,  както следва: през деня на 26 юни в горните части от водосборите на реките Искър, Вит, както и в горните и средни части от водосборите на реките Янтра и Русенски Лом. На 27 юни реките ще се оттичат“, допълни Мартин Мачев. Той допълни, че прогнозираните водни количества на 26, 27 и 28 юни ще бъдат над средногодишните стойности.   ,,Днес в резултат на валежи, речните нива във водосбора ще се повишат“, каза още Мартин Мачев.  \r\nВиолета КРЪСТЕВА", "date": "2019.06.26", "title": "Мартин Мачев, НИМХ-Плевен: Водните количества  на реките  в Плевенска област ще бъдат под праговете за внимание"}
{"url": "http://www.focus-news.net/news/2019/06/26/2674076/targovishte-nyakolko-vida-narkotitsi-sa-izzeti-po-vreme-na-spetsializirana-aktsiya-v-oblasta.html", "text": "Няколко вида наркотици са иззети по време на специализирана акция. Това съобщиха от  ОДМВР – Търговище . По случаите са задържани трима души и са образувани две досъдебни и едно бързо полицейско производство. При извършена около 16.50 ч в община Търговище полицейска проверка на лек автомобил “Мерцедес Е 400“ на път I-4 (София-Варна), км 218+200 - до кантона на Областното пътно управление, пътуващ в посока гр. Варна, е установено, че водачът му - 25-годишен мъж от гр. Омуртаг, държи у себе си 2,85 грама бяло кристално вещество, което при извършен полеви наркотест реагира на наркотичното вещество метамфетамин. У него е намерена и 0,297 г суха зелена тревиста маса, която при извършен полеви наркотест реагира на наркотичното вещество марихуана. \r\nПри последващи процесуално-следствени действия в жилището в гр. Търговище на пътувал в същия автомобил 26-годишен мъж от гр. Омуртаг, са намерени и иззети 2 грама от наркотичното вещество метамфетамин и нерегистриран газов пистолет По случая е образувано досъдебно производство. \r\nВодачът и пътникът в автомобила са задържани за срок до 24 ч в РУ-Търговище. И двамата са известни на полицията, осъждани. \r\nПри извършена по надлежния ред – със специализирано техническо средство, проверка на водача на автомобила е установено още, че същият управлява автомобила след употреба на наркотични вещества или техни аналози – амфетамин и метамфетамин. Взета му е кръвна проба за химическо изследване. По случая е образувано бързо полицейско производство. \r\nНа същия ден при извършена около 17.30 ч на улица в гр. Търговище полицейска проверка на 38-годишен мъж от същия град е установено, че той държи у себе си 98 броя зелени на цвят таблетки, които при извършен полеви наркотест реагират на наркотичното вещество екстази. При последващи оперативно-издирвателни действия в дома на същия са установени и иззети: 31 броя таблетки екстази, 0,5 грама амфетамин и 260 грама марихуана. Мъжът също е задържан в РУ - Търговище . По случая е образувано досъдебно производство по чл. 354а, ал. 3 от Наказателния кодекс по описа на РУ-Търговище.  \r\nПо време на полицейската операция са проверени 12 МПС, 22 лица и две жилища.", "date": "2019.06.26", "title": "Търговище: Няколко вида наркотици са иззети по време на специализирана акция в областа"}
{"url": "http://www.focus-news.net/news/2019/06/26/2674075/dobrich-ansambal-ritmite-na-veka-zakri-kontsertnata-chast-na-dnite-na-slavyanskata-kultura-v-kavarna.html", "text": "Ансамбъл „Ритмите на века“ от руския град Санкт Петербург взе участие в дните на славянската култура в Каварна. С разнообразие от пъстри костюми и ритмични стъпки те завладяха публиката. Това съобщиха от пресцентъра на  Община Каварна . В концерта със своите песни се включиха и домакините от вокална академия „Каварна“ и фолклорна формация „Шарено коланче“. \r\nКметът на Община Каварна Нина Ставрева поздрави ансамбъла и връчи грамоти за участие във фестивала на неговите ръководители. \r\nПо-рано през деня танцьорите на ансамбъл „Ритмите на века“ имаха възможност да посетят Етнографската къща и нос Калиакра, и да научат повече за тяхната история, с която ги запозна директорът на Исторически музей-Каварна Пенко Георгиев.", "date": "2019.06.26", "title": "Добрич: Ансамбъл „Ритмите на века“ закри концертната част на дните на славянската култура в Каварна"}
{"url": "http://www.focus-news.net/news/2019/06/26/2674078/plovdiv-okrazhnata-prokuratura-v-grada-vnese-v-sada-obvinitelen-akt-spryamo-47-godishen-mazh-za-opit-za-ubiystvo.html", "text": "Окръжната прокуратура в града внесе в съда обвинителен акт спрямо 47-годишен мъж за опит за убийство. Това съобщиха от пресцентъра на  Прокуратурата . Обвинителният акт е внесен, за това че на 9 март 2019 г. Г.Н. на 47 г. в гр. Сопот е направил опит умишлено да умъртви С.Б. на 51 г. като деянието е останало недовършено по независещи от дееца причини.  \r\nОбвиняемият Г.Н. и пострадалият С.Б. били съседи в гр. Сопот. Те редовно посещавали едно и също заведение, където след употреба на алкохол се стигало да разправии между двамата. Понякога С.Б., когато имал повече пари, черпел Г.Н. с ракия и цигари. На 5 март 2019 г. двамата отново отишли в заведението, като между тях възникнал скандал и С.Б. ударил с ръка по врата Г.Н. Той паднал на пода и получил нараняване на носа. През следващите дни нямало конфликти между тях.  \r\nНа 9 март 2019 г. обвиняемият Г.Н.  употребил алкохол в дома си и решил, че трябва да отмъсти на С.Б. за нанесения му удар. Той взел от жилището си малка брадва с дървена дръжка и нож с 16-сантиметрово острие, които скрил в дрехите си. Обвиняемият отишъл в заведението, където вече бил С.Б. Приближил се до него с думите: „Аз казах ли ти“, след което го ударил с брадвата и извикал: „Ще те убия“. От ударите с острието на брадвата С.Б. получил счупвания на черепа и главата му се обляла в кръв, но успял да стане от масата и хванал ръцете на обвиняемия, който отново замахвал към него. Двамата започнали да се блъскат и дърпат в пространството между масите, като в един момент обвиняемият извадил ножа от дрехите си. Той започнал да замахва към С.Б., като му нанесъл една прободна рана в областта на гръдния кош. Пострадалият загубил равновесие и паднал на пода. Обвиняемият Г.Н. се навел над пострадалия и му нанесъл още една прободна рана в лявата гръдна половина. С.Б. успял да се изправи на крака, като ножът останал забит в гърдите му. Той го извадил от тялото си и го изхвърлил в храстите до заведението. След това двамата продължили да се блъскат и дърпат, като в този момент се намесил управителя на заведението, извикан по телефона. Той предупредил обвиняемия да остави брадвата, което Г.Н. сторил. Преди това никой от останалите присъстващи не направил опит да преустанови инцидента, а в заведението имало няколко клиенти. На място пристигнали полицаи и медицински екип. Пострадалият е бил откаран в болницата, където са му били обработени раните и по-късно е претърпял черепно-мозъчна операция. Според съдебномедицинската експертиза контузията на мозъка е довела до разстройство на здравето, временно опасно за живота.  \r\nОбвиняемият Г.Н. е с взета мярка за неотклонение „задържане под стража“.", "date": "2019.06.26", "title": "Пловдив: Окръжната прокуратура в града внесе в съда обвинителен акт спрямо 47-годишен мъж за опит за убийство"}
{"url": "http://www.focus-news.net/news/2019/06/26/2674080/veska-sabeva-arde-problemat-s-lekarstva-otnovo-e-na-dneven-red-za-horata-s-epilepsiya-na-mnogo-mesta-lipsvat-opredeleni-medikamenti.html", "text": "Проблемът с лекарства отново е на дневен ред за хората с епилепсия, на много места липсват определени медикаменти. Това каза за  Радио „Фокус“ – Пирин  Веска Събева, председател на Асоциацията на родители на деца с епилепсия (АРДЕ) по повод „Дни на толерантността“, които ще се провеждат в Благоевград от 27 до 29 юни. „От цялата страна ни звънят хора, събират се сведения на различни места, където се наблюдава липса на медикаменти. Много често определени лекарства излитат от България без да може да се предупредят хората, а това е много неприятно, защото трябва да се има предвид, че лекарствата за епилепсия не могат да се сменят от днес за утре. Това го говорим години наред. Това казват и нашите специалисти“, каза още Събева. Според нея е необходимо да има механизми за спазване на законите. „Особено важно е да има публичност на лекарствата, които излизат от България, защото техния срок е 2 години. Ако това не върши работа и хората не го спазват, то нека правилата се променят и се осигури възможност хората и лекарите да знаят кога едно лекарство ще излезе от България“, посочи Събева. \r\nЛивия НИНОВА", "date": "2019.06.26", "title": "Веска Събева, АРДЕ: Проблемът с лекарства отново е на дневен ред за хората с епилепсия, на много места липсват определени медикаменти"}
{"url": "http://www.focus-news.net/news/2019/06/26/2674079/hristo-hristov-zhurnalist-nedopustimo-e-sled-30-godini-demokratsiya-da-ima-opiti-za-podpravyane-na-istoriyata.html", "text": "Недопустимо е след 30 години демокрация да има опити за подправяне на историята. Това каза в предаването „Вече 30 години-времето е наше“ на  Радио „Фокус“  журналистът Христо Христов във връзка с новите варианти на учебници по история за 10 клас, в които събития от комунистическият режим са представени манипулативно и грешно. По думите му предоставят се елементарни, непълни, на места и грешни обяснения за периода 1944-1989 година, които заблуждават младите поколения. „Не са посочени никакви цифри за жертвите, убити без съд и присъда след началото на деветосептемврийския преврат. Не е обяснено достатъчно ясно, че репресивният апарат на Българската комунистическа партия в лицето на Държавна сигурност е пряко подчинен на политическото ръководство, респективно на генералния секретар в лицето на Тодор Живков, че това е една репресивна система, изградена по съветски образец, която от 1944 г. до 1989 г. е на пряко подчинение на съветския КГБ. А това е изключително смущаващо, как се обяснява тоталитарният режим на едни млади хора, които абсолютно нищо не знаят за него. Възродителният процес е разгледан само като период, който е от 1984 до 1987 г., няма нищо за възродителния процес срещу помаците в Родопите 70-те години, все едно че това не е съществувало“, обясни той. Христо Христов коментира още, че е допуснато да се осветлят различни репресивни методи на партията и режима, спрямо българския народ. „Това разминаване между приетата учебна програма и новите учебници се получава, защото все още има противници, които не искат да се знае истината за този период, по простата причина, че го използват политически. За щастие тези учебници не са одобрени окончателно, предстои просветният министър да се произнесе“, допълни журналистът.  \r\nВиктория МЕСРОБОВИЧ-КУВЕНДЖИЕВА", "date": "2019.06.26", "title": "Христо Христов, журналист: Недопустимо е след 30 години демокрация да има опити за подправяне на историята"}
{"url": "http://www.focus-news.net/news/2019/06/26/2674083/vratsa-33-godishen-mazh-e-shofiral-s-417-promila-alkohol.html", "text": "33-годишен мъж е шофирал с 4,17 промила алкохол. Това съобщиха от  ОДМВР- Враца . Мъжът е спрян за проверка на 25 юни в 19.20 часа. Водачът е задържан в РУ Враца. Образувано е бързо полицейско производство.", "date": "2019.06.26", "title": "Враца: 33-годишен мъж е шофирал с 4,17 промила алкохол"}
{"url": "http://www.focus-news.net/news/2019/06/26/2674082/vitsepremierat-ekaterina-zaharieva-shte-otkrie-40-ata-sreshta-na-saveta-na-ministrite-na-vanshnite-raboti-na-darzhavite-chlenki-na-chis.html", "text": "На 28 юни, петък, вицепремиерът и министър на външните работи Екатерина Захариева ще открие 40-ата среща на Съвета на министрите на външните работи на държавите-членки на Организацията за Черноморско икономическо сътрудничество (ЧИС) - най-представителната и институционално най-добре развитата организация в широкия Черноморски регион. Това съобщиха от пресцентъра на  МВнР .  \r\nТази среща ще отбележи и края на българското председателство на организацията и началото на председателството на Гърция.    \r\nСъбитието, което ще се състои в София в хотел „Балкан“, ще събере на едно място представители на 12-те държави-членки - България, Азербайджан, Албания, Армения, Грузия, Гърция, Молдова, Румъния, Русия, Сърбия, Турция, Украйна, както и на Египет и Тунис - страни – наблюдатели в ЧИС, на Съюза на Средиземноморието и др.    \r\nЕкатерина Захариева ще открие министерската среща в 9.30 часа в зала „Роял“ на хотел „Балкан“, след което ще се състои работна сесия.   \r\nСемейна снимка на участниците е предвидена за 12.45 ч.   \r\nВ 13.00 ч. Екатерина Захариева, Маркос Боларис, заместник-министър на външните работи на Гърция, и Майкъл Христидис, генерален секретар на ЧИС, ще дадат пресконференция.  \r\nНа 1 януари 2019 г. България пое ротационното председателство на ЧИС за периода до 30 юни 2019 г. Приоритетите за нашата страна като председател на ЧИС включваха насърчаването на пълноценното взаимодействие на организацията с ЕС, продължаване на процесите за реформиране и адаптиране на ЧИС към съвременните предизвикателства, както и задълбочаването на бизнес контактите между страните от региона. Българското председателство премина под мотото „Море от възможности“ (“Sea of opportunities”).", "date": "2019.06.26", "title": "Вицепремиерът Екатерина Захариева ще открие 40-ата среща на Съвета на министрите на външните работи на държавите-членки на ЧИС"}
{"url": "http://www.focus-news.net/news/2019/06/26/2674081/the-times-rpts-preustanovyava-blagosloviyata-na-raketi.html", "text": "Руските свещеници благославят автомобили, жилища, яхти, томографи, войници, танкове, ракети.  Свещениците на РПЦ щедро пръскат светена вода, изпълнявайки обредите за освещаване. Благословиите могат дори да бъдат поръчани онлайн. Въпреки това наскоро църковна комисия постанови, че някои видове благословии все пак са извън границите на благоприличието: като например освещаването на оръжия за масово унищожение, отбелязва британският национален ежедневник  The Times . \r\nКакто обясни епископът на Московската патриаршия Сава Тутунов, решението на комисията по църковно право се дължи на „нови реалности“. \r\n„Църквата принципно не се е срещала с определени видове оръжия до XX век, дори до втората му половина“, поясни епископът. \r\n„Може да се говори за благословия на воин, който служи за защитата на Отечеството. В края на ритуала се благославя и личното оръжие, именно защото е свързано с човека, на когото се дава благословията. Точно същата причина оръжията за масово поразяване не трябва да се осветяват”, обясни духовникът. \r\nТой призна, че констатациите на комисията се различават от практиката от последните години. През ноември миналата година се появиха снимки, на които свещеник в оранжево яке благославя ракетно-зенитната система С-400, преди да бъде изпратена в Крим. \r\nМиналата година руското министерство на отбраната публикува кадри, на които свещеник освещава междуконтиненталната балистична ракета „Ярс“ преди поставянето й в пусковата шахта в Западна Русия.  \r\nРуската телевизия показа също как свещениците поръсват със светена вода МБР „Топол“, пристигайки в Москва за годишния парад на 9 май в чест на победата над Нацистка Германия. \r\nПрез 2016 г. свещеник Максим Самохвалов имаше възможност да благослови самолета Су-25, снабден с бомби и управляеми ракети. \r\n„Често към свещениците се обръщат за освещаване на оръжия: бомбардировачи, бойни ракети, подводници... В този контекст оръжието се възприема като средство за защита и спасение\". \r\nОчаква се проектодокументът за освещаване на оръжия да бъде завършен до края на юли, след което ще бъде разгледан от църковните власти. Някои духовници не са съгласни със заключението на комисията: според тях благословията не трябва да се ограничава до лични оръжия. \r\nВсеволод Чаплин, бивш началник на отдела за външни църковни отношения на Руската православна църква нарече ядрените оръжия „ангели пазители\" на страната. „Само ядрените оръжия не позволяват на Русия да бъде поробена от Запада\", казва той. \r\nНастоятелят на църквата „Св. Татяна\" при Московския държавен университет, протоиерей Владимир Вигилянски, изрази противоположната гледна точка: „Никога няма да осветя оръжия, включително лични\". \r\nСпоред него може да се освещават места, на хората са на служба - самолети, кораби, подводници и коли. \r\nПо време на посещение в Обединеното кралство преди три години, предстоятелят на Руската православна църква патриарх Кирил каза, че страните трябва да обединят усилията си в „свещената война\" срещу тероризма. Тереза Герова", "date": "2019.06.26", "title": "The Times: РПЦ преустановява благословията на ракети"}
{"url": "http://www.focus-news.net/news/2019/06/26/2674084/d-r-temenuzhka-lyubenova-obsnv-blagoevgrad-mototo-za-mezhdunarodniya-den-za-borba-s-narkomaniite-i-nelegalniya-trafik-na-narkotitsi-tazi-godina-e-istinata-ni-pravi-svobodni.html", "text": "Мотото за Международния ден за борба с наркоманиите и нелегалния трафик на наркотици тази година е „Истината ни прави свободни“. Това каза за  Радио „Фокус“-Пирин  д-р Теменужка Любенова, председател на Общинския съвет по наркотичните вещества (ОбСНВ) в Благоевград. По думите й по този повод организират дни на отворени врати вече втора седмица, а освен това са наредили изложба, която наистина дава много добра информация за това какво е влиянието на наркотиците върху човешкия организъм.  \r\n„В Зала 5 Община Благоевград ни е предоставила всякакъв вид техника и можем при посещенията на учениците или отделни граждани, да предоставим нашите филми и мултимедийни презентации, всичко което би подпомогнало знанието за вредното влияние на наркотиците върху човешкия организъм“, заяви тя. Д-р Любенова подчерта, че изключително много държат на истината, не да плашат децата и родителите, а да казват истината, защото когато става дума за заболяване, сме длъжни да казваме истината. Според нея не може да заблуждаваш един човек и да му казваш, че го лекуваш, когато само истината спасява, тоест когато тръгнем по пътя на страданието, ще открием истината за пътя на спасението. \r\nНатали СТЕФАНОВА", "date": "2019.06.26", "title": "Д-р Теменужка Любенова, ОбСНВ-Благоевград: Мотото за Международния ден за борба с наркоманиите и нелегалния трафик на наркотици тази година е „Истината ни прави свободни“"}
{"url": "http://www.focus-news.net/news/2019/06/26/2674085/sazdava-se-natsionalen-koordinatsionen-tsentar-za-bezopasno-dvizhenie-po-patishtata.html", "text": "С правителствено постановление се създава Национален координационен център за безопасно движение по пътищата като част от мерките за ограничаване на пътнотранспортния травматизъм до 2020 г. Това съобщиха от  правителствената информационна служба . В структурата на Центъра влизат служители на главните дирекции „Национална полиция“ и Главна дирекция „Пожарна безопасност и защита на населението“ в МВР, Агенция „Пътна инфраструктура“, Изпълнителна агенция „Автомобилна администрация“ и Държавна агенция „Безопасност на движението по пътищата“. Центърът ще осигурява оперативна координация и взаимодействие между компетентните държавни структури при прилагането на мерки за превенция, временна организация на движение, координация при усложнени пътни и метеорологични условия, затруднения или блокиране на движението, пътнотранспортни произшествия и аварии на територията на страната.  \r\nЦентърът ще работи непрекъснато - при режим 24/7. Целта е в реално време служителите да получават сигнали и информация от всички компетентни институции и след оперативна обработка на данните да се предприемат общи действия за реакция. Обособяването му ще допринесе за постигане на приетия интегриран подход „Безопасна система“ с визия нула загинали и тежко ранени на пътя, съгласно РМС № 16/17.01.2019 г.  \r\nЦентърът не е отделно юридическо лице и ще бъде разположен в сграда на Министерството на вътрешните работи. За неговото обезпечаване няма да бъдат разходвани допълнителни бюджетни средства, няма да бъдат разкривани и допълнителни щатни бройки.", "date": "2019.06.26", "title": "Създава се Национален координационен център за безопасно движение по пътищата"}
{"url": "http://www.focus-news.net/news/2019/06/26/2674089/grupite-za-priyatelstvo-mezhdu-dvete-strani-v-parlamentite-na-balgariya-i-rusiya-podpisaha-memorandum-za-savmestno-satrudnichestvo-i-razbiratelstvo.html", "text": "Групите за приятелство между двете страни в парламентите на България и Русия подписаха Меморандум за съвместно сътрудничество и разбирателство. Това съобщиха от пресцентъра на  Народното събрание . Днес членовете на Групата за приятелство с Русия в Народното събрание от българската парламентарна делегация в Москва се срещнаха с Групата за сътрудничество на Съвета на федерацията на Руската федерация с Народното събрание на Република България.  \r\nСъпредседателят на Групата за приятелство България – Русия Красимир Велчев отбеляза добрите отношения между двете страни и даде висока оценка на техния интензитет. По думите му видеоконференциите и заседанията между двете групи за приятелство са подходяща форма за засилване на връзките. България оценява положително бързото решение на въпроса с почасовата работа на български студенти в Руската федерация, подчерта той. Красимир Велчев отправи покана делегация на Групата за сътрудничество на Съвета на федерацията на Руската федерация да посети България, за да продължат контактите и заедно да работят и решават темите от взаимен интерес.  \r\nПрез последните години успяхме да променим и засилим темповете на диалога между нашите две групи за приятелство и между парламентите на двете страни, отбеляза съпредседателят на Групата за приятелство България – Русия Антон Кутев. Вярвам, че това е от много голяма полза за развитието на отношенията между България и Русия, допълни още Антон Кутев. Това по думите му придава интензитет и на връзките между нашите две страни както в сферата на енергетиката, така и в други важни сфери на сътрудничество.  \r\nКоординаторът на Групата за приятелство с България в Съвета на федерацията Василий Иконников приветства добрите отношения между двете групи в парламентите и между двете държави. Радваме се, че още септември ще решим поставения от вас въпрос за възможността българските студенти да работят почасово в Руската федерация, подчерта той.  \r\nНа срещата депутатите от двете групи за приятелство отбелязаха, че  динамизирането на парламентарните контакти ще доведе до допълнително задълбочаване на двустранните отношения на всички нива. Потвърдено беше, че те ще продължат да работят за развитие на приятелските връзки  в дългосрочна перспектива.  \r\nНародните представители обсъдиха и възможностите за увеличаване на стокообмена между България и Русия, както и за реализирането на съвместни почивки на деца от двете страни. Като примерна стъпка за увеличаване на туристопотока бяха посочени фериботните връзки между Бургас и руските пристанища Кавказ и Новоросийск, като беше подчертано, че има възможности за развитие на проекта.  \r\nОтбелязано беше, че газоразпределителната връзка „Балкански поток“ и изграждането на АЕЦ „Белене“ са в кръга на взаимоизгодните проекти.  \r\nБългарска парламентарна делегация, водена от председателя на Народното събрание Цвета Караянчева, е на двудневно официално посещение в Москва. В състава на делегацията са съпредседателите на Групата за приятелство България – Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов.", "date": "2019.06.26", "title": "Групите за приятелство между двете страни в парламентите на България и Русия подписаха Меморандум за съвместно сътрудничество и разбирателство"}
{"url": "http://www.focus-news.net/news/2019/06/26/2674087/premierat-boyko-borisov-inspektira-remontite-na-viaduktite-na-am-trakiya.html", "text": "Министър-председателят Бойко Борисов инспектира строително-ремонтните дейности на виадуктите на автомагистрала „Тракия“, разположени при 13-ия, 15-ия и 20-ия км. Това съобщиха от  правителствената информационна служба . В инспекцията участваха вицепремиерът Томислав Дончев, министърът на финансите Владислав Горанов и заместник-министърът на регионалното развитие и благоустройството Николай Нанков. „На практика се правят нови мостове“, заяви премиерът Борисов след като строителните екипи му разказаха за хода на дейностите. Заместник-министър Нанков увери министър-председателя, че ще бъдат спазени определените срокове за завършване на ремонтите на трите съоръжения. Движението по виадукта при 20-ия км ще се възстанови на 30 юни, по съоръжението при 13-ия км – на 1 юли, а по това при 15-ия км – на 2 юли. „Каква строителна армия“, отбеляза премиерът Борисов при инспекцията, а работниците заявиха, че такива ремонти по виадуктите не са правени. Строително-ремонтните дейности на връхните конструкции на трите виадукта са идентични.  \r\nДемонтажните дейности на трите виадукта включват фрезоване на асфалтобетонова настилка, разкъртване на замазка и бетонова плоча, и тротоарни конзоли, демонтаж на дилатационни фуги, демонтаж на оградни съоръжения и др. При монтажните дейности се извършва направа на изравнителна армирана стоманобетонова плоча над съществуващата бетоновата плоча, монтаж на нови дилатационни фуги, направа на нови гардбаластови стени, преходни плочи и насип, направа на отводнителна система, полагане на хидроизолация, осигуряване на нова асфалтобетонова настилка, монтаж на нови оградни съоръжения и маркировка. Планирани за ремонт са връхните конструкции на левите плътна на съоръженията. В зависимост от ремонтната програма на АПИ те ще бъдат извършени през есента или идната пролет. За виадуктите на 13-и и 15-и км са разработени и съгласувани с Института за пътища и мостове проекти за  ремонт на долното строене на съоръженията. Предстои възлагането им за изпълнение от АПИ през юли 2019 г. На виадукта на 20-и км се извършва ремонт на долно строене на дясно плътно. За лявото плътно е разработен и съгласуван проект и предстои възлагането му. По този начин ремонта на съоръженията няма да бъде прекъсван, а ще се извършва последователно през цялата година.", "date": "2019.06.26", "title": "Премиерът Бойко Борисов инспектира ремонтите на виадуктите на АМ \"Тракия\""}
{"url": "http://www.focus-news.net/news/2019/06/26/2674090/dopalnitelno-130-dushi-shte-zapochnat-rabota-po-proekt-krasiva-balgariya.html", "text": "С 2 млн. лв. ще се увеличи бюджетът на проект „Красива България“ на Министерството на труда и социалната политика. Това предвижда изменение в Националния план за действие по заетостта за 2019 г., което беше одобрено от правителството, съобщиха от  правителствената информационна служба . Със средствата ще се реализират още до 24 проектни предложения на общини и държавни институции за осигуряване на достъпна среда на обществени сгради, подобряване на обществената среда, социалната инфраструктура и социалните услуги. С допълнителното финансиране от 2 млн. лева ще се осигури работа на 130 безработни за изпълнение на строително-монтажни/ремонтни работи на значими общински и държавни обекти. Общият бюджет на проект „Красива България“ ще се увеличи на 5,3 млн. лв., с които се очаква да се финансират около 60 проекта. През 2019 г. по програмата ще се осигури заетост на около 830 души, от които 330 регистрирани в бюрата по труда безработни, както и обучение на 120 души.", "date": "2019.06.26", "title": "Допълнително 130 души ще започнат работа по проект „Красива България“"}
{"url": "http://www.focus-news.net/news/2019/06/26/2674088/sport-mok-otne-litsenza-na-aiba.html", "text": "Международният олимпийски комитет (МОК) отне лиценза на Международната федерация по бокс (АИБА). Решението бе взето на 134-ата сесия на организацията, проведена в Лозана.  \r\nИзпълкомът на МОК препоръча мярката през май, тъй като от АИБА не е изпълнилиа поетите ангажименти, свързани с управлението и финансите на централата, съдийството и етичния кодекс. \r\nБоксовата централа може да кандидатства отново за възстановяване на лиценза след Олимпиадата в Япония, която ще се състои от 24 юли до 9 август 2020. Спортът остава в олимпийската програма за Игрите в Токио догодина. Организацията на оимпийския боксов турнир в японската столица ще бъде поета от МОК.", "date": "2019.06.26", "title": "Спорт: МОК отне лиценза на АИБА"}
{"url": "http://www.focus-news.net/news/2019/06/26/2674092/stara-zagora-vremenno-e-spryana-sistemata-za-kandidatstvane-v-detskite-i-uchebnite-zavedeniya-v-grada.html", "text": "Временно се спира достъпът до електронната система за подаване на документи за прием в детските и учебните заведения в Стара Загора. Това съобщиха от пресцентъра на  общината . Причината е превантивна мярка поради появилата се информация в интернет пространството за пробив в платформата. Фирмата-разработчик „Информационно обслужване“ АД извършва в момента проверка по сигурността.  \r\nСистемата е инсталирана на сървър на Община Стара Загора и е  защитена от неоторизиран достъп. Родителите осъществяват влизане в системата чрез въвеждане на ЕГН и номер на Лична карта, като за верността на данните се проверява в базата данни на населението в общината.  \r\nЗа злоупотребата с лични данни от Общинска администрация напомнят, че се носи наказателна отговорност.", "date": "2019.06.26", "title": "Стара Загора: Временно е спряна системата за кандидатстване в детските и учебните заведения в града"}
{"url": "http://www.focus-news.net/news/2019/06/26/2674093/otpuskat-se-250-965-lv-za-izplashtane-na-stipendii-na-uchenitsi-ot-darzhavni-sportni-i-obshtinski-uchilishta-za-postignati-sportni-uspehi.html", "text": "Правителството одобри допълнителни разходи/трансфери за 2019 г. за изплащане на стипендии по Програмата на мерките за закрила на деца с изявени дарби от държавни, общински и частни училища през 2019 г. Това съобщиха от  правителствената информационна служба . Средствата в размер на 250 965 лв. са предназначени за изплащане на стипендии на ученици от държавни спортни и общински училища за постигнати спортни успехи през първото тримесечие на 2019 г. и четвърто тримесечие на 2018 г., както и за доизплащане на стипендии, отпуснати през 2018 г. Одобрените разходи са в рамките на разчетените за тази дейност в централния бюджет средства за 2019 г.", "date": "2019.06.26", "title": "Отпускат се 250 965 лв. за изплащане на стипендии на ученици от държавни спортни и общински училища за постигнати спортни успехи"}
{"url": "http://www.focus-news.net/news/2019/06/26/2674094/plovdiv-20-godishen-mladezh-e-zaginal-pri-tezhka-katastrofa-v-rayona-na-selo-golyam-chardak.html", "text": "20-годишен младеж е загинал, а негов връстник е с опасност за живота след тежка катастрофа в района на село Голям чардак. Това съобщиха за  Радио „Фокус“ – Пловдив  от Областната дирекция на МВР. Сигналът за инцидент с лек автомобил „БМВ“ е получен минути преди 23.00 часа на 25 юни в Районно управление на МВР – село Труд. Според първоначалната информация при влизане в село Голям чардак откъм село Неделево колата се ударила в електрически стълб вдясно извън пътя, след това продължила да се движи обърната по таван и последователно блъснала три дървета и бетонен гараж. Пристигналият екип на Спешна помощ констатирал смъртта на 20-годишния шофьор. В болница в тежко състояние е откаран пътник на същата възраст. Под лекарско наблюдение със счупен крак е и 16-годишно момче, което пътувало заедно с тях. Местопроизшествието е запазено, извършен е оглед. Причините и обстоятелствата около катастрофата се изясняват в рамките на досъдебно производство.", "date": "2019.06.26", "title": "Пловдив: 20-годишен младеж е загинал при тежка катастрофа в района на село Голям чардак"}
{"url": "http://www.focus-news.net/news/2019/06/26/2674097/s-edna-godina-se-udalzhava-srokat-za-izplashtane-na-bezlihven-zaem-ot-natsionalna-kompaniya-zhelezopatna-infrastruktura.html", "text": "Правителството измени свое Постановление № 62 от 25.03.2016 г. за одобряване на промени по бюджета на Министерството на транспорта, информационните технологии и съобщенията за 2019 г. в частта на финансирането на бюджетното салдо. По този начин се удължава с една година срокът за изплащане на задълженията на Национална компания „Железопътна инфраструктура“ (НКЖИ) по предоставен безлихвен заем в размер на 208 млн. лева. Това съобщиха от  правителствената информационна служба . Средствата, предоставени на НКЖИ за успешното приключване на проектите по Оперативна програмата „Транспорт“ 2007-2013 г., ще бъдат окончателно изплатени през 2025 г.", "date": "2019.06.26", "title": "С една година се удължава срокът за изплащане на безлихвен заем от Национална компания „Железопътна инфраструктура“"}
{"url": "http://www.focus-news.net/news/2019/06/26/2674096/odobreni-sa-dopalnitelno-nad-3-mln-leva-za-rabota-s-detsa-i-uchenitsi-ot-uyazvimi-grupi.html", "text": "Министерският съвет одобри допълнителни трансфери в размер на 3 295 560 лв. по бюджетите на общините за работа с деца и ученици от уязвими групи в детските градини и училищата за 2019 г. Това съобщиха от  правителствената информационна служба . През май правителството предостави 21 294 580 лв. за работа с деца и ученици от уязвими групи в 1 342 общински детски градини и училищата. С допълнителните 3 295 560 лв. ще бъде осигурен необходимият финансов ресурс за още 239 общински детски градини и училища за реализиране на по-ефективни мерки за подпомагане на достъпа до образование и предотвратяване на риска от отпадане от системата на предучилищното и училищното образование на деца и ученици от уязвими групи. Разходите могат да са за служители, включени в екипите за обхващане и задържане в образователната система на деца и ученици в задължителна предучилищна и училищна възраст, за назначаване на социален работник, образователен медиатор или помощник на учителя, за заплащане на допълнителни учебни часове по български език в училищата и на допълнителни модули за деца, които не владеят български език, в детските градини, както и за персонал, ангажиран с мерки за подпомагане на достъпа до образование и предотвратяване на риска от отпадане от системата на предучилищното и училищното образование на децата и учениците от уязвими групи. \r\nПредоставянето на допълнителните средства по бюджетите на общините за 2019 г. няма да доведе до въздействие върху държавния бюджет, тъй като необходимите средства са предвидени като разходи за персонал за делегираните от държавата дейности за функция „Образование“ по бюджета на Министерството на образованието и науката за 2019 г.", "date": "2019.06.26", "title": "Одобрени са допълнително над 3 млн. лева за работа с деца и ученици от уязвими групи"}
{"url": "http://www.focus-news.net/news/2019/06/26/2674073/prof-emiliya-drumeva-izhodna-pozitsiya-za-vazrazheniyata-na-prezidenta-spryamo-zakona-za-ustroystvo-na-chernomorskoto-kraybrezhie-sa-yasno-razpisani-v-konstitutsiyata.html", "text": "Изходна позиция за възраженията на президента  спрямо Закона за устройство на Черноморското крайбрежие са ясно разписани в основния закон - Конституцията. Това каза секретарят на президента по правни въпроси проф. Емилия Друмева по време на дебатите в Регионална комисия по президентското вето върху Закона за устройство на Черноморското крайбрежие, предаде репортер на  Агенция „Фокус“ .  „Връщането е само по отношение на два параграфа. Ветото е частично. От президентската институция следим всички законопроекти, които се развиват в Народното събрание. Вниманието ни е заострено особено и към промени, които се реализират между първо и второ четене, какъвто е случая с настоящия закон. Предполагам сте имали възможност и сте го направили да се запознаете с мотивите към ветото. Те са кратки. Самите мотиви започват с това, че президентът изрично се присъединява и подкрепя въвеждането на правила и се позоваваме на Конституцията. Чл. 55 от нея в глава 2-ра за основните права и задължения на гражданите изрично прокламира правото на чиста околна среда, което право да се реализира по установени нормативи и стандарти. Точно установяването и спазването на такива нормативи и стандарти е гаранция за опазване и възпроизводството на околната среда  за разнообразието на живота природа, за разумното използване на природните богатства. Така изрично повелява Конституцията и в глава 1 „Основните начала“ на Конституция в чл. 15-и. Изходна позиция за нашите възраждения за положения,  са заложени в основния ни закон“, каза още проф. Друмева. Тя изтъкна, че сред акцентите е  обстоятелството, че досегашния либерален режим за диво къмпингуване преминава в рестриктивен режим. Проф. Друмева попита какъв е броят на лицата, които ще бъдат засегнати от тези промени. Тя допълни, че вторият акцент са санкциите за нарушаването на новия рестриктивен режим.  \r\nДеница КИТАНОВА", "date": "2019.06.26", "title": "Проф. Емилия Друмева: Изходна позиция за възраженията на президента спрямо Закона за устройство на Черноморското крайбрежие са ясно разписани в Конституцията"}
{"url": "http://www.focus-news.net/news/2019/06/26/2674100/varna-meditsinskiyat-universitet-poluchi-etazh-ot-sgradata-na-rzi-za-obosobyavane-na-uchebni-zali-i-laboratorii.html", "text": "Управлението върху етаж от сградата на Регионалната здравна инспекция (РЗИ) във Варна ще бъде предоставено на Медицинския университет „Проф. д-р Параскев Стоянов“. Това реши на днешното си заседание Министерският съвет, съобщават от  правителствената пресслужба . Става въпрос за част от имот – публична държавна собственост, който се предоставя за нуждите на учебното заведение, което ще позволи обособяване на нови учебни зали, лаборатории и помощни помещения към катедрите на Университета. Частта от имот представлява самостоятелно обособен обект с площ 481.91 кв. м, разположен на 10-ия етаж в административната сграда на ул. „Брегалница“ № 3. Досега той е бил в управление на Регионалната здравна инспекция – Варна, която от своя страна получава управлението върху самостоятелен обект с площ 69.47 кв. м, разположен на 9-тия етаж в същата сграда. Сградата, в която са обектите, се споделя между Медицинския университет, Регионалната здравна инспекция и Центъра за спешна медицинска помощ във Варна. Взаимното предоставяне на имоти ще създаде възможност за задълбочаване на партньорските взаимоотношения между институциите, което е от взаимен интерес за продължаващото обучение и квалификация на специалисти от РЗИ, практическото обучение на студентите на МУ – Варна, съвместни проекти на трите институции, насочени към здравните потребности на обществеността.", "date": "2019.06.26", "title": "Варна: Медицинският университет получи етаж от сградата на РЗИ за обособяване на учебни зали и лаборатории"}
{"url": "http://www.focus-news.net/news/2019/06/26/2674098/plyus-info-makedoniya-i-shekerinska-zamina-za-dvudnevnata-sreshta-na-nato-v-bryuksel.html", "text": "Югозападната ни съседка също участва в министерската среща на НАТО – за Брюксел отпътува министърът на отбраната на Македония Радмила Шекеринска, предава скопската електронна медия  „Плюс Инфо“ . \r\nМинистрите на отбраната на НАТО са на двудневна среща в Брюксел, за да обсъдят разходите за отбрана в Алианса, неговата мисия в Афганистан и отношенията с Русия в светлината на договора за контрол на ядрените оръжия между двете страни. \r\nДействащият министър на отбраната на САЩ Марк Еспер отново заяви, че планира да повдигне въпроса за Иран с надеждата да получи подкрепа за усилията на САЩ за избягване на конфликт с близкоизточната страна, подчертават от редакцията. Тереза Герова", "date": "2019.06.26", "title": "„Плюс Инфо“ (Македония): И Шекеринска замина за двудневната среща на НАТО в Брюксел"}
{"url": "http://www.focus-news.net/news/2019/06/26/2674077/prof-emiliya-drumeva-prezidentskoto-veto-ne-e-konfrontatsiya-a-instrument-za-balansirane-mezhdu-razlichnite-vlasti.html", "text": "Президентското вето не е конфронтация, а инструмент за балансиране между различните власти. Това каза секретарят на президента по правни въпроси проф. Емилия Друмева по време на дебатите в Регионална комисия по президентското вето върху Закона за устройство на Черноморското крайбрежие, предаде репортер на  Агенция „Фокус“ . Проф. Емилия Друмева посочи, че ветото по принцип не е конфронтация, то е едно класическо средство, инструмент за балансиране между разделените власти. По думите й този акт е една възможност за преосмисляне и бърза и ефективна корекция. „Точно с това предназначени е и в този смисъл е наложено и това вето“, каза още проф. Друмева във връзка с върнатия за ново обсъждане Закон за устройство на Черноморското крайбрежие. \r\nДеница КИТАНОВА", "date": "2019.06.26", "title": "Проф. Емилия Друмева: Президентското вето не е конфронтация, а инструмент за балансиране между различните власти"}
{"url": "http://www.focus-news.net/news/2019/06/26/2674101/veliko-tarnovo-intenzivnite-valezhi-ot-poslednoto-denonoshtie-ne-sa-nanesli-shteti-v-obshtinata.html", "text": "Интензивните валежи от изминалото денонощие не са нанесли сериозни щети във Велико Търново и населените места на територията на общината. Това съобщиха за  Радио „Фокус“ – Велико Търново  от Община Велико Търноов. Единствените сигнали, които са получени за вчера, са за две образували се големи локви на равни места в кв. „Картала“ и на пътен възел „Качица“, където традиционно има проблеми при лошо време. Данни за локални наводнения на дворове, мази и къщи няма. Нивото на реките е под постоянно наблюдение от служители на общината и при евентуални бързи покачвания ще се вземат необходимите мерки, за да не се допуска застрашаване на населението. „Фокус“ припомня, че вчера в града се проведе среща между представители на общините от областта, Областна администрация и Регионална дирекция „Пожарна безопасност и защита на населението“, в която се включи и гл. комисар Николай Николов, директор на ГДПБЗН. След срещата отговорните институции увериха, че координацията между тях е на много високо ниво и имат готовност за реакция при критични ситуации. \r\nЛуиза ТРАНЧЕВА", "date": "2019.06.26", "title": "Велико Търново: Интензивните валежи от последното денонощие не са нанесли щети в общината"}
{"url": "http://www.focus-news.net/news/2019/06/26/2674103/vasil-anastasov-uchenik-ot-51-su-elisaveta-bagryana-proektat-erazam-education-cultural-voyage-ni-donese-tsenen-opit-i-vazhni-mezhdunarodni-kontakti.html", "text": "Проектът „Еразъм+“ Education cultural voyage ни донесе ценен опит и важни международни контакти. Това каза за образователното предаване „Всички в час“ на  Радио „Фокус“  Васил Анастасов, десетокласникът от 51 СУ „Елисавета Багряна“, който е и мениджър на българския отбор по проекта „Еразъм+“ Education culturал voyage и главен разработчик на българската стая за виртуалната реалност. Идеята на играта е, че всяка държава, участваща в проекта, прави собствена стая, в която са свързани сегменти от самата страна, обясни той. „Стаята, която прави българският отбор е хайдушка къща от времето на турското робство. Главната цел е играчът да подреди определени пъзели, за да може да избяга от нея и да отиде в стаята на следващата държава“, разказа ученикът. Той поясни, че от българската страна е избрала да представи хайдушка къща, защото тя се доближава и най-добре интерпретира историята ни. Васил Атанасов обясни, че като мениджър на българския отбор е посетил всички държави, които са участнички по проекта – Германия, Чехия, Гърция. „Във всяка една от страните имаше отделен по един ден, през който се ходеше до дестинацията от самата игра. Когато всички дойдоха в България, ги заведохме в Пловдив, за да видят една старовремска къща“, обясни той.  \r\nПо думите му играта ще надхвърли училищното ниво. „Когато играта излезе, всеки, който притежава очила за виртуална реалност ще може да я изтегли от сайта на програмата“, уточни ученикът.  \r\nМилослава АНГЕЛОВА", "date": "2019.06.26", "title": "Васил Анастасов, ученик от 51 СУ „Елисавета Багряна“: Проектът „Еразъм+“ Education cultural voyage ни донесе ценен опит и важни международни контакти"}
{"url": "http://www.focus-news.net/news/2019/06/26/2674095/glavniyat-prokuror-sotir-tsatsarov-proiznasyaneto-na-kpkonpi-za-apartamentite-ne-mozhe-da-povliyae-na-proverkite-na-prokuraturata.html", "text": "Произнасянето на КПКОНПИ за апартаментите не може да повлияе на проверките на прокуратурата. Това каза главният прокурор Сотир Цацаров пред журналисти в Народното събрание във връзка със становището на КПКОНПИ, че няма конфликт на интереси с апартаментите, предаде репортер на  Агенция „Фокус“ .„По отношение на конфликта на интереси прокуратурата има една единствена съпричастност, когато е започнала съответната проверка по отношение на Цветан Цветанов прокуратурата е отправила и сигнал до комисията за евентуален конфликт на интереси. Ние нямаме право да преценяваме такъв конфликт. Това може да го прави само комисията. Тя се произнесе по отношение на 10 или 11 лица.  Но така или иначе произнасянето на комисията, както и това дали има или няма конфликт на интереси не може да повлияе по някакъв начин на порверките на прокуратурата. Във връзка с връщането на КПКОНПИ със сигнала за Лозан Панов, Цацаров обясни, че Антикорупционния орган няма право да се занимава с това дали има или няма конфликт на интереси по отношение на магистрати. По думите му единственият орган е Инспекторатът към ВСС. „В този случай, за да бъдем абсолютно коректни, трябва да кажем следното: всяко твърдение, че за останалите преписките били приключени, а пък за Панов били пратени на Инспектората, е пълна спекула. Пратена е на Инспектората, защото той е компетентен. КПОКОНПИ не е компетентна. Според мен и в Инспектората решението за г-н Панов ще бъде същото –няма конфликт на интереси. Производствата по конфликт на интереси нямат нищо общо с проверките на прокуратурата“, подчерта още той. По думите му това, което ще обослови резултата от проверките на прокуратурата са данъчните ревизии на НАП. „Когато НАП приключи ревизиите и ги върне в Прокуратарата ще стане ясно има или няма престъпления и на първо място данъчни“, уточни още Цацаров. \r\nДеница КИТАНОВА", "date": "2019.06.26", "title": "Главният прокурор Сотир Цацаров: Произнасянето на КПКОНПИ за апартаментите не може да повлияе на проверките на прокуратурата"}
{"url": "http://www.focus-news.net/news/2019/06/26/2674086/govoritelyat-na-kremal-dmitriy-peskov-ne-se-predvizhda-priemaneto-na-dokument-sled-sreshtata-mezhdu-putin-i-tramp.html", "text": "Държавният глава на Руската федерация Владимир Путин и неговият американски колега Доналд Тръмп може да проведат отделна среща „с определено съдържание\" по време на форума на върха на Г-20 в Осака, но не се предвижда подписване на изявление за резултатите от тези преговори. Това заяви пред журналисти говорителят на Кремъл Дмитрий Песков, предава  TACC . \r\nСпоред него страните продължават да „работят по подготовката на евентуална среща\". В отговор на въпрос дали става дума за отделна среща или разговор във формат „на крака”, говорител на Кремъл каза: „Не изключваме възможността за провеждане на отделна среща между Путин и Тръмп с определено съдържание“. \r\nПесков добави, че подписването на изявление за резултатите от тези преговори не е планирано. „Няма подготовка на документи\", поясни той. Тереза Герова", "date": "2019.06.26", "title": "Говорителят на Кремъл Дмитрий Песков: Не се предвижда приемането на документ след срещата между Путин и Тръмп"}
{"url": "http://www.focus-news.net/news/2019/06/26/2674106/yambol-mitnicheski-sluzhiteli-sa-otkrili-22-000-kasa-kontrabandni-tsigari-v-rezervnite-gumi-na-kamion-na-mitnicheski-punkt-lesovo.html", "text": "Митнически служители от Главна дирекция „Митническо разузнаване и разследване“ са открихали 1100 кутии (22 000 къса) контрабандни цигари в две резервни гуми на камион. Това съобщиха от пресцентъра на  Агенция „Митници“ . Товарният автомобил с турска регистрация е пристигнал на Митнически пункт „Лесово“ на трасе „Входящи товарни автомобили“ от Турция на 25 юни 2019 г., около 01.30 часа. Превозвал е пластмасови изделия от Турция за Швеция. Камионът е селектиран за щателна митническа проверка, включително с рентгенова апаратура, при която митническите служители са открили подозрителни индикации и са демонтирали двете резервни гуми на автомобила. Установено е, че резервните гуми са пълни с общо 1100 кутии (22 000 къса) цигари с марка „LM Red Label 100’s“, с надпис „Duty free sales only”. Шофьорът на товарния автомобил заявил, че укритите цигари са негова собственост. \r\nКонтрабандните цигари са иззети. Срещу нарушителя, турски гражданин, е съставен акт за установеното митническо нарушение.", "date": "2019.06.26", "title": "Ямбол: Митнически служители са открили 22 000 къса контрабандни цигари в резервните гуми на камион на Митнически пункт „Лесово“"}
{"url": "http://www.focus-news.net/news/2019/06/26/2674107/pregled-na-mezhdunarodnite-novini-do-1300-chasa-agentsiya-fokus.html", "text": "Държавният глава на Руската федерация Владимир Путин и неговият американски колега Доналд Тръмп може да проведат отделна среща „с определено съдържание\" по време на форума на върха на Г-20 в Осака, но не се предвижда подписване на изявление за резултатите от тези преговори. Това заяви пред журналисти говорителят на Кремъл Дмитрий Песков, предава  TACC . \r\nСпоред него страните продължават да „работят по подготовката на евентуална среща\". В отговор на въпрос дали става дума за отделна среща или разговор във формат „на крака”, говорител на Кремъл каза: „Не изключваме възможността за провеждане на отделна среща между Путин и Тръмп с определено съдържание“. \r\nПесков добави, че подписването на изявление за резултатите от тези преговори не е планирано. „Няма подготовка на документи\", поясни той. \r\n***  Югозападната ни съседка също участва в министерската среща на НАТО – за Брюксел отпътува министърът на отбраната на Македония Радмила Шекеринска, предава скопската електронна медия  „Плюс Инфо“ . \r\nМинистрите на отбраната на НАТО са на двудневна среща в Брюксел, за да обсъдят разходите за отбрана в Алианса, неговата мисия в Афганистан и отношенията с Русия в светлината на договора за контрол на ядрените оръжия между двете страни. \r\nДействащият министър на отбраната на САЩ Марк Еспер отново заяви, че планира да повдигне въпроса за Иран с надеждата да получи подкрепа за усилията на САЩ за избягване на конфликт с близкоизточната страна, подчертават от редакцията. \r\n***  Седем полицейски служители са убити в джихадското нападение на Синайския полуостров, съобщи в сряда министерството на вътрешните работи на Египет, предава  AFP . \r\nАтаката близо до регионалната столица Ел-Ариш е насочена към „събирателен център\" на полицията, се казва в съобщението от вътрешнополитическото ведомство в Кайро.  \r\nПрипомня се, че Синайският полуостров отдавна е средище на активност на бунтовници. Миналата година египетските власти започнаха офанзива срещу джихадистите. \r\n***  Парламентът на Турция ратифицира нов закон за военната служба, който намалява наполовина срока й, предава държавната информационна агенция  Anadolu Agency . \r\nПредложението бе одобрено от 335 депутати в 600-местния законодателен орган в Анкара. „Против“ се произнесоха 17, а двама се въздържаха. \r\nНовият закон намалява периода на военна служба от 12 на шест месеца. Той предвижда и освобождаване от служба в армията срещу заплащане. При подобен случай от турските граждани ще се изисква да преминат едномесечно военно обучение, след което ще бъдат освободени от служба за останалите пет месеца, като заплатят 31 000 турски лири (по-малко от 10 000 лева), съгласно новия закон. \r\n***  Комисията по външни отношения на Сената на САЩ одобри законопроект, който изисква от Държавния департамент да наблюдава турските нарушения в Изключителната икономическа зона (ИИЗ) на Кипър, което ще допринесе за засилването на енергийното сътрудничество с Кипър, Гърция и Израел в региона, съобщава електронното издание на атинския ежедневник  Kathimerini . \r\nГласуването за Закона за сигурността и партньорството за Източното Средиземноморие бе проведено броени дни, след като Анкара изпрати втори сондажен кораб край бреговете на Кипър и часове, след като турският президент Реджеп Тайип Ердоган заяви, че страната му ще предотврати всякакви усилия за пробиване на газ, които „игнорират“ правата на Турция и населената с турци северна част на разделения остров. \r\nНа ниво комисии законопроектът беше приет с голямо мнозинство, а възраженията на Джеф Меркли и Ед Марк са свързани с екологични фактори, а не с геополитическото съдържание на закона, пояснява изданието. \r\nЗаконопроектът бе представен през април от сенатор Боб Менендес от Демократическата партия и от републиканеца Марко Рубио. Подобен двупартиен законопроект беше въведен в Камарата на представителите от конгресмените Тед Деач, Дейвид Цицилин и Гус Билиракис. \r\n„Израел, Гърция и Кипър са ключови партньори на САЩ и гласуването потвърждава, че се нуждаем от нова стратегия, която отразява нашите общи интереси. Източното Средиземноморие е регион от централно значение за нашата страна и затова трябва да придадем по-голямо значение на начина, по който разпределяме дипломатическа енергия, ангажираност и ресурси. Очаквам с нетърпение да работя с колегите си, така че това важно законодателство бързо да бъде разгледано и одобрено от Сената“, заяви Менендес след гласуването. \r\nРешението беше приветствано и от Гръцко-американския съвет за лидерство като „важна стъпка към цялостна регионална стратегия за САЩ в Източното Средиземноморие“. \r\nЗаконът се стреми да премахне забраната за продажбата на оръжие на Кипър; да разреши създаването на енергиен център на САЩ в Източно средиземноморие, който да улесни енергийното сътрудничество между САЩ, Израел, Гърция и Кипър; и предоставяне на чуждестранна помощ за военно финансиране и обучение на Кипър и Гърция. Той също така се стреми да спре прехвърлянето на самолети F-35 в Турция, ако Анкара продължи с плановете си за закупуване на системата за противовъздушна отбрана С-400 от Русия. \r\nИзменение на първоначалния законопроект също създава отделна глава за турските нарушения на кипърската ИИЗ. \r\n***  Земетресение с магнитуд от 6,3 по скалата на Рихтер е регистрирано на границата между Панама и Коста Рика, показва справка на официалната интернет страница на  Европейския средиземноморски сеизмологичен център (EMSC) . \r\nЕпицентърът на труса е бил на 43 км западно от Давид и на 3 км северозападно от Ла Есперанца, както и на 217 км югоизточно от Сан Хосе, с дълбочина от 40 км под земната кора. \r\nНе се привеждат данни за материални щети или пострадали, но се съобщава за голям потенциал за такива. \r\n***  Комитетът на Парламентарната асамблея на Съвета на Европа препоръча потвърждаване на пълномощията на руската делегация, които бяха оспорени във вторник от редица членове на организацията, предава  TACC . \r\n„Комитетът предлага да се потвърдят пълномощията на делегацията на Руската федерация“, се казва в съобщение, публикувано на официалната интернет страница на ПАСЕ. \r\nВ същото време, изготвената от комисията проекторезолюция призовава Русия да „изпълни препоръките”, формулирани в приетите от ПАСЕ решения през 2014 и 2015 г. Руската делегация, без по-нататъшно забавяне, трябва да се върне към сътрудничеството с мониторинговия комитет и всички други комисии на Асамблеята, и да влезе в смислен диалог относно изпълнението на задълженията си, се казва в документа. \r\nАвторите призовават Москва да освободи украинските моряци, задържани за нарушаване на руската морска граница, незабавно да внесе всички вноски в бюджета на Съвета на Европа, да си сътрудничи със съвместния екип за разследване на катастрофата на MH17 в Донбас, да „предприеме мерки за предотвратяване на нарушения на правата на ЛГБТ общността, и да разследва престъпленията, извършени в миналото, както и да сътрудничи с международната общност в разследването на убийството на Борис Немцов. \r\n***", "date": "2019.06.26", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/06/26/2674099/komisiyata-za-finansov-nadzor-predostavya-mezhdinen-doklad-na-otgovornite-institutsii-po-proverkata-na-evrohold-balgariya-ad.html", "text": "Комисията за финансов надзор (КФН) предоставя междинен доклад на отговорните институции по проверката на „Еврохолд България“ АД. Това съобщиха от пресцентъра на  Комисията. \r\nВъв връзка със заявения от КФН ангажимент да предостави  констатираните до момента факти и обстоятелства от проверките на „Еврохолд България“ АД и свързаните с него дружества, относно тяхното финансовото състояние  и цялостната дейност на холдинга, от Комисията информират, че  днес официално е изпратена цялата съотносима информация до Главна прокуратурата и Държавна агенция „Национална сигурност“ с цел преценка и действия по компетентност. В писмото до тях подробно са изложени резултатите и заключенията на база проверената до момента документация. Също така е изпратена информация до Националната агенция за приходите с цел информираност за фактите и обстоятелствата, касаещи спазване на данъчното законодателство на Република България и преценка на необходимостта от предприемане на действия по компетентност.  \r\nРолята на КФН е да осъществява стриктен и навременен надзор, да бъде обективна и безпристрастна, работейки в интерес на бизнеса и гражданите. Комисията изпълнява и поетата отговорност да информира обществеността за отделните етапи в хода на проверките, спазвайки принципите на конфиденциалност.", "date": "2019.06.26", "title": "Комисията за финансов надзор предоставя междинен доклад на отговорните институции по проверката на „Еврохолд България“ АД"}
{"url": "http://www.focus-news.net/news/2019/06/26/2674105/predsedatelyat-na-ns-tsveta-karayancheva-balgariya-zhelae-da-razviva-s-rusiya-otnosheniya-osnovani-na-konstruktivnoto-satrudnichestvo-i-vzaimnoto-zachitane-na-interesite.html", "text": "България желае да развива с Руската федерация отношения, основани на конструктивното сътрудничество и взаимното зачитане на интересите. Това заяви председателят на Народното събрание Цвета Караянчева  на среща с председателя на Държавната дума на Федералното събрание на Руската федерация Вячеслав Володин, съобщиха от пресцентъра на  Народното събрание .  \r\nПарламентарна делегация, водена от председателя на Народното събрание Цвета Караянчева, е на официално посещение в Москва. В състава на делегацията са съпредседателите на Групата за приятелство България – Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов.  \r\nНашата страна е заинтересована от воденето на равнопоставен и взаимноизгоден политически диалог, при който се ръководи от своите национални интереси и същевременно отчита общата политика на държавите-членки на ЕС и НАТО, подчерта Цвета Караянчева. Убедени сме, че такъв диалог ще съдейства за развитието на сътрудничеството в области от взаимен интерес, за намирането на взаимноприемливи решения по текущи въпроси на двустранните отношения, както и за размяна на мнения по актуални въпроси на международния дневен ред, допълни тя.  \r\nПредседателят на парламента отбеляза, че отношенията между България и Руската федерация се основават на дългогодишни исторически традиции, културна близост и приятелски връзки между двата народа. България работи за възстановяване на доверието и за развитието на открити и прагматични отношения между Брюксел и Москва, подчерта тя. ЕС и Русия имат стратегическо значение един за друг и припокриващи се интереси в много области, въпреки различията, отбеляза председателят на парламента. Според нея сътрудничеството с Русия следва да се задълбочава по въпроси от взаимен интерес.  \r\nЦвета Караянчева отбеляза, че България желае да продължи и активизира връзките си с Русия в икономическата област на взаимноизгодна и прагматична основа. Сред областите за двустранно сътрудничество бяха посочени туризмът, транспортът, логистиката.", "date": "2019.06.26", "title": "Председателят на НС Цвета Караянчева: България желае да развива с Русия отношения, основани на конструктивното сътрудничество и взаимното зачитане на интересите"}
{"url": "http://www.focus-news.net/news/2019/06/26/2674091/aleksandar-nenkov-gerb-izkazvaneto-na-prof-drumeva-i-motivite-na-prezidenta-za-veto-varhu-zakona-za-ustroystvo-na-chernomorskoto-kraybrezhie-sa-politicheski.html", "text": "Изказването на проф. Друмева и мотивите на президента за вето върху Закона за устройство на Черноморското крайбрежие са политически. Това каза народният представител от ПГ на ГЕРБ Александър Ненков по време на дебатите в Регионална комисия по президентското вето върху Закона за устройство на Черноморското крайбрежие, предаде репортер на  Агенция „Фокус“ . \"Ние трябва да се отнесем сериозно към мотивите, които бяха представени“, каза той и посочи, че няма как да се съгласи с тях. Според него мотивите не отговарят на написаното в закона. „Никой никога не е имал за желание да забранява създаването на условия и да ограничава конституционни права на гражданите те да прекарват своето време по начин, по който те пожелаят“, подчерта още Ненков. Той обърна внимание, че Конституцията и законите на страната предвиждат права и задължения. „Само права няма никъде“, допълни той. „Смисълът на това, което ние сме приели, считам, че е правилно“, каза още Ненков. Той обърна внимание, ако се види практиката в други държави, само в България никъде го няма това нещо. Той даде пример с Франция, Италия, Германия, Великобритания, Гърция, Испания.  Ненков апелира въпросът да не се политизира този въпрос. „Не да търсим начин да се покажем пред обществото, защото хората не винаги вникват в този въпрос. С вашата помощ могат да се направят добри условия тези хора да знаят къде могат да отидат и да разположат своите палатки и кемпери“, каза още депутатът от ГЕРБ. Той посочи, че идеята на народните епредставители е с този закон да се създаде елементарен ред. По думите му просто ще се определят едни зони, в които хората ще си разположат свободно свободно своите палатки и кемпери и най-вероятно ще трябва да заплатят някаква такса, тъй като е необходимо тези места да се почистват. \r\nДеница КИТАНОВА", "date": "2019.06.26", "title": "Александър Ненков, ГЕРБ: Изказването на проф. Друмева и мотивите на президента за вето върху Закона за устройство на Черноморското крайбрежие са политически"}
{"url": "http://www.focus-news.net/news/2019/06/26/2674109/burgas-po-sluchay-rozhdeniya-si-den-aviomuzeya-shte-bade-s-vhod-svoboden.html", "text": "На 29 юни (в деня на Българската гражданска авиация) Авиомузей Бургас става на 2 години! По случай празника можете да разгледате при вход свободен деветте самолета в експозицията. Това съобщиха от пресцентъра на  общината .  \r\nНа 29 юни е бил осъществен първият граждански полет в България - от София до Бургас. Неслучайно Община Бургас реши Авиомузеят да бъде открит именно на тази дата. Днес на негова територия ще видите единствения останал в България самолет Ан-12 с интерактивната изложба \"Летящият човек\". Не пропускайте да се запознаете и с историята на легендата Ту-154, а с очила за виртуална реалност можете да се качите на истински самолет и да \"полетите\" над града. Само и единствено за рождения ден на музея ще бъде отворен, за да надникнете във вътрешността му, един от първите вертолети, използвани у нас - Ми-2. \r\nОчаква ви много интересна програма през целия ден! Ще бъде осигурен безплатен туристически автобус за посетителите (потегляне от Терминал Юг в 10.00, 16.00, 19.00 часа, по маршрут Терминал Юг - Булаир - 24-ти черноморски пехотен полк - Константин Величков - Копривщица - Стадион Лазур - Авиомузей Бургас). \r\nОт 10.30 часа Сдружение SOS-ПТП и инспектор Хитами организират едно невероятно преживяване за най-малките - състезание с тротинетки! Всяко дете, което има такова превозно средство, може да участва и да спечели подарък. Състезателите, заедно с един родител или придружител, в зависимост от коя възрастова група са, трябва да бъдат на старта 20 минути преди началото. \r\nАвиомоделистите от \"Клуб по авио и ракетомоделизъм\" към ЦПЛР - Бургас, с ръководител Георги Янев, ще покажат на вас и вашите деца как се изработват модели на самолети, както и конструирани от самите тях радиоуправляеми летателни апарати. \r\nСпециални гости на празника ще бъдат ветераните от БГА \"Балкан\". Те ще се радват да се запознаят с вас и да ви разкажат интересни истории от миналото на българската гражданска авиация.", "date": "2019.06.26", "title": "Бургас: По случай рождения си ден Авиомузея ще бъде с вход свободен"}
{"url": "http://www.focus-news.net/news/2019/06/26/2674110/sport-ludogorets-shte-igrae-kontrola-s-ukrainskiya-shahtyor.html", "text": "Шампионът на България Лудогорец ще играе контрола с украинския Шахтьор (Донецк). Мачът на стадиона в Куфщайн е от 18:00 часа тази вечер.  \r\nТова ще бъде и генерална репетиция за разградския тим преди срещата за Суперкупата на България срещу Локомотив (Пловдив) на 3 юни на стадион „Васил Левски\".  \r\nМачът срещу шампиона на Украйна ще бъде трети за Лудогорец в Австрия и общо четвърта проверка на тима това лято.", "date": "2019.06.26", "title": "Спорт: Лудогорец ще играе контрола с украинския Шахтьор"}
{"url": "http://www.focus-news.net/news/2019/06/26/2674112/dobrich-prevantivno-informatsionen-tsentar-po-narkotichni-veshtestva-otbelyaza-mezhdunarodniya-den-za-borba-sas-zloupotrebata-i-nelegalniyat-trafik-na-narkotitsi-sas-zumba-parti.html", "text": "Превантивно Информационен център по наркотични вещества - Добрич отбеляза Международния ден за борба със злоупотребата и нелегалният трафик на наркотици със зумба парти, водено от зумба инструкторът Стоян Стоянов. Това съобщиха от пресцентъра на  общината . В празникът се включиха и малки и големи с много музика и танци, усмивки и веселие. Събитието  завърши с пускане на цветни балони в небето, носещи позитивни послания за свободен и щастлив, независим от наркотиците живот. Празникът се проведе с  медийната подкрепа на радио „Добруджа“.", "date": "2019.06.26", "title": "Добрич: Превантивно Информационен център по наркотични вещества отбеляза Международния ден за борба със злоупотребата и нелегалният трафик на наркотици със зумба парти"}
{"url": "http://www.focus-news.net/news/2019/06/26/2674108/tass-balgariya-planira-da-zavarshi-razklonenieto-na-turski-potok-predi-kraya-na-2020-godina.html", "text": "Председателят на Народното събрание на България Цвета Караянчева обяви плановете на страната да завърши изграждането на „Балкански поток“ (клон на газопровода „Турски поток“ през България до Сърбия) до края на 2020 година, предава  TACC . \r\n„В съответствие с европейските директиви започваме изграждането на клон „Турски поток“, не се отклоняваме от изпълнението на съответните задължения, които сме поели към нашите граждани. Във връзка с това направихме промени в енергийната стратегия на страната ни и до края на 2020 г., в пълно съответствие с европейските директиви, ще бъде завършено изграждането на клона, т.нар. „Балкански поток\", който ще осигури доставки на газ за други европейски страни\", поясни Караянчева на среща с председателя на Държавната дума Вячеслав Володин. \r\nКараянчева припомни, че България трябваше да бъде първата точка от нереализирания проект на газопровода „Южен поток”. „Бяхме принудени да прекратим действията по изпълнението на този проект, тъй като бяха намерени нарушения на разпоредбите на Третия пакет за либерализация\", каза тя. \r\nБългария участваше в изграждането на газопровода „Южен поток”, който трябваше да бъде положен под Черно море от района на Анапа до българското пристанище Варна, а след това до Италия и Австрия, но през лятото на 2014 г., по настояване на Европейската комисия, София спря разрешителните за полагане на тръби на нейна територия. През декември 2014 г. руският президент Владимир Путин обяви, че „Южен поток“ ще бъде заменен от тръбопровод през Турция. \r\nПървата нишка на „Турски поток\" е предназначен за снабдяване на турския пазар, втората - за страните от Южна и Югоизточна Европа. „Газпром\" смята Гърция, Италия, България, Сърбия и Унгария за потенциални пазари. Тереза Герова", "date": "2019.06.26", "title": "ТАСС: България планира да завърши разклонението на „Турски поток\" преди края на 2020 година"}
{"url": "http://www.focus-news.net/news/2019/06/26/2674113/makfaks-makedoniya-novo-napadenie-sreshtu-migrant-v-belgrad.html", "text": "Мигрант от Афганистан е ранен в центъра на Белград, предава македонската информационна агенция  „Макфакс“ , като уточнява, че инцидентът се е случил в малките часове на нощта.  \r\nЖертвата е 17-годишно момче, пропобедно с нож на улица „Гаврило Принцип“ около 1:00 часа след полунощ местно време (2:00 часа българско време).  \r\n„Един час след полунощ е имало инцидент, в който един афганец е бил намушкан, а след това е преместен в спешния център, където е сега“, предават белградските медии. \r\nТова е третият подобен инцидент с мигранти в последно време. Наскоро бе убит 16-годишен афган, а няколко дни преди това беше намушкан пакистански гражданин. Тереза Герова", "date": "2019.06.26", "title": "„Макфакс“ (Македония): Ново нападение срещу мигрант в Белград"}
{"url": "http://www.focus-news.net/news/2019/06/26/2674114/bdzh-publikuva-registar-na-obshtestvenite-porachki.html", "text": "С цел улеснен достъп до по-широк кръг от потенциални изпълнители и постигане на оптимални технически и финансови параметри, БДЖ публикува отделен пълен Регистър на обществените поръчки на дружествата “БДЖ-Пътнически превози” ЕООД и “БДЖ-Товарни превози” ЕООД, който е достъпен на адрес  . Това съобщиха от пресцентъра на  \"Холдинг БДЖ\" ЕАД . \r\nРегистърът съдържа както задължителната за публично оповестяване информация за Процедури, Покани, Обяви и Пазарни консултации, така и  Поръчки с директно възлагане, с финансови параметри до 30 000 лв., съгласно по чл. 20, ал.4, т.3 от ЗОП, които по съществуващият ред се изпълняват с набиране на оферти от потенциални изпълнители. \r\nС реализирането на проекта БДЖ се стреми към максимална прозрачност при провеждане на обществените поръчки в двете дружества, като дава възможност за участие и предоставяне на оферти от всички заинтересовани лица.", "date": "2019.06.26", "title": "БДЖ публикува Регистър на обществените поръчки"}
{"url": "http://www.focus-news.net/news/2019/06/26/2674111/glavniyat-prokuror-sotir-tsatsarov-palna-izmama-e-che-pravilata-za-razsledvane-sreshtu-trimata-golemi-se-pravyat-za-da-se-ulesni-ili-sazdade-protsedura-za-otstranyavane-na-predsedatelya-na-vks.html", "text": "Пълна и целенасочена измама е, че правилата за разследване срещу \"тримата големи\" се правят, за да се улесни или създаде път процедура за отстраняване на председателя на Върховния касационен съд (ВКС). Това каза главният прокурор Сотир Цацаров пред журналисти във връзка с готвените промени в Закона за съдебната власт, даващи възможност за разследване на тримата най-висши магистрати, предаде репортер на  Агенция \"Фокус\" . Според Цацаров нито някой има интерес да отстрани този човек, нито някой ще го направи. Главният прокурор подчерта, че създадените правила пазят настоящия и който и да е друг председател на ВКС.  \r\n\"Дайте да не спекулираме със страхове и с всичко друго\", призова Сотир Цацаров. \"Кое е по-добро - сегашното положение, при което наказателно производство срещу председател на ВКС може да бъде образувано незабавно без каквато и да е пречка, или положението, при което някой предлага правила, при които, за да стане това, трябва да ти дадат разрешение 17 души, две трети от членовете на Висшия съдебен съвет (ВСС). Това се оказа един защитен механизъм срещу произвол\", каза още Цацаров. Според него това не означава, че предложеното от Данаил Кирилов е съвършено. \"Дайте да не го разкъсваме. В крайна сметка дискусиите ще дадат истината\",  посочи също Цацаров.  \r\nДеница КИТАНОВА", "date": "2019.06.26", "title": "Главният прокурор Сотир Цацаров: Пълна измама е, че правилата за разследване срещу \"тримата големи\" се правят, за да се улесни или създаде процедура за отстраняване на председателя на ВКС"}
{"url": "http://www.focus-news.net/news/2019/06/26/2674102/dora-yankova-bsp-ne-smyatayte-che-nyakoy-politizira-zakona-za-chernomorskoto-kraybrezhie-ako-podkrepim-vetoto-shte-dadem-vazmozhnost-grazhdanskoto-obshtestvo-da-se-uspokoi.html", "text": "Не смятайте, че някой политизира Закона за Черноморското крайбрежие - ако подкрепим ветото ще дадем възможност гражданското общество да се успокои. Това каза народният представител от ПГ на „БСП за България“ Дора Янкова по време на дебатите в Регионална комисия по президентското вето върху Закона за устройство на Черноморското крайбрежие, предаде репортер на  Агенция „Фокус“ . „Не смятайте, че някой политизира закона. Има граждански протест, който звуча достатъчно време и не само граждански. Има солидни позиции, заявявани от голяма група граждански организации. Ние сме длъжни да имаме и очи и уши и сетива за всичко това, което се говори в обществото“, посочи още Дора Янкова. Тя посочи, че ветото привлича вниманието по параграф 2 и 9. „Имам голямо притеснение от изказването на представителите на НПО за едно притеснение от това, че трима министри ще пишат наредба занапред. Като знаем как работят и се готвят съгласувателните процедури, това е минимум 6 месеца и повече“, посочи още Янкова.  \r\nДеница КИТАНОВА", "date": "2019.06.26", "title": "Дора Янкова, БСП: Не смятайте, че някой политизира Закона за Черноморското крайбрежие - ако подкрепим ветото ще дадем възможност гражданското общество да се успокои"}
{"url": "http://www.focus-news.net/news/2019/06/26/2674104/regionalna-komisiya-preodolya-prezidentskoto-veto-varhu-zakona-za-ustroystvo-na-chernomorskoto-kraybrezhie.html", "text": "Регионална комисия прие повторно промените в Закона за устройство на Черноморското крайбрежие и с това преодоля президентското вето, предаде репортер на  Агенция „Фокус“ . „За“ повторното приемане на закона гласуваха 13 членове на комисията, „против“ – 6 и „въздържали се“ -0, с което ветото бе преодоляно. Законът бе приет на 13 юни 2019 г. от Народното събрание. С приетите изменения се забрани разполагането на плажни принадлежности като палатки, чадъри, кърпи и шезлонги върху пясъчните дюни. При нарушение депутатите решиха да се налагат глоби в размер от 500 до 1000 лв. Приети бяха санкции и за паркиране или преминаване на автомобили през пясъчните образувания. Те ще бъдат от 1 000 до 3 000 лв., като може да се конфискува и имущество на стойност между 3 000 и 5 000 лв. Законът важи не само за плажните дюни, но и за тези в близост до крайбрежните зони.  \r\nЗаконът бе върнат за ново обсъждане от президента Румен Радев на 24 юни 2019 г. В мотивите си президентът заявява, че не се противопоставя на опита да бъдат въведени правила, нормативи и стандарти, както изрично повелява чл. 55 от Конституцията, прокламиращ основното право на здравословна и благоприятна околна среда. Според президента обаче, режимът за „диво къмпингуване“ става по-рестриктивен, като се въвеждат значителни ограничения в сравнение с досегашния ред. След комисията ветото трябва да бъде разгледано и в пленарна зала. Съгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители, което означава, че ветото е преодоляно. Ако върнатият закон не получи необходимото мнозинство и е оспорен по принцип, той подлежи на разглеждане по реда, предвиден за обсъждане и приемане на законопроекти. \r\nДеница КИТАНОВА", "date": "2019.06.26", "title": "Регионална комисия преодоля президентското вето върху Закона за устройство на Черноморското крайбрежие"}
{"url": "http://www.focus-news.net/news/2019/06/26/2674117/yens-stoltenberg-nato-nyama-da-predprieme-prakticheski-stapki-po-otkaz-ot-drsmo-do-2-avgust.html", "text": "НАТО няма да предприеме никакви практически стъпки, за да се подготви за изтеглянето от Договора за ракети със среден и малък обсег (ДРСМО) до началото на процедурата за прекратяване МУ, която САЩ ще започне на 2 август. Това заяви генералният секретар на НАТО Йенс Столтенберг при пристигането си на срещата на министрите на отбраната на НАТО, предава  TACC . \r\n„Алиансът разработва мерки за подготовка за свят без ДРСМО, но те няма да бъдат приложени на практика до 2 август\", увери норвежкият политик. Тереза Герова", "date": "2019.06.26", "title": "Йенс Столтенберг: НАТО няма да предприеме практически стъпки по отказ от ДРСМО до 2 август"}
{"url": "http://www.focus-news.net/news/2019/06/26/2674116/yordanka-ananieva-zam-kmet-na-burgas-mezhdunarodniyat-festival-na-dokumentalniya-istoricheski-film-dock-film-fest-e-v-programata-za-kultura-na-obshtinata.html", "text": "Международният фестивал на документалния исторически филм DOCK film fest - Бургас  е в програмата за култура на Община Бургас, за което е с осигурено финансиране. Това каза пред журналисти зам.-кметът с ресор образование Йорданка Ананиева по време на пресконференцията по повод предстоящото второ издание на фестивала, предаде репортер на  Радио „Фокус“-Бургас . „След края на първото издание, което беше миналата година, бях изключително удовлетворена, защото срещнах интереса на нашата публика, имаше доста хора, които проявиха интерес към документалното кино, имаше разбира се и много хубави филми и сега съм изключително нетърпелива да разбера какво ще се случи през второто издание и съм сигурна, че то ще бъде по-добро и от първото – по-интересно, по-разнообразно със също толкова хубави филми“, заяви Ананиева. По думите ѝ събитието ще се проведе в периода 17-22 септември 2019 г. в експоцентър „Флора“ и Културен център „Морско казино“. \r\nДеница ДИМИТРОВА", "date": "2019.06.26", "title": "Йорданка Ананиева, зам.-кмет на Бургас: Международният фестивал на документалния исторически филм DOCK film fest е в програмата за култура на Общината"}
{"url": "http://www.focus-news.net/news/2019/06/26/2674115/veska-sabeva-arde-tryabva-poveche-da-se-govori-po-temata-svarzana-s-tolerantnostta-mezhdu-horata-zashtoto-tya-e-izklyuchitelno-vazhna.html", "text": "Трябва повече да се говори по темата, свързана с толерантността между хората, защото тя е изключително важна. Това каза за  Радио „Фокус“ – Пирин  Веска Събева, председател на Асоциацията на родители на деца с епилепсия (АРДЕ) по повод „Дни на толерантността“, които ще се провеждат в Благоевград от 27 до 29 юни. По думите ѝ за съжаление все още не може да се каже, че всички са напълно толерантни към другите, различните. „Смятам, че не може да накараме всеки да ни харесва – дали имаш проблем или нямаш това няма значение. Като цяло човек е устроен така, че харесва едни хора, други не. Въпросът е да не се поставят етиките на хората с увреждания, на човека с епилепсия, на човека с някакво заболяване, а да търсим неговата стойност и да бъдем приятели“, каза още Събева. Според нея най-важното в събития като „Дни на толерантността“ и в проекти като „Равни шансове за подкрепа на деца и лица с епилепсия и техните семейства” е  да се направи така, че работодателите да бъдат убедени, че човек с увреждане не значи малоценен, не значи човек, който не може да работи, не значи човек, който не може да изпълнява определени задължения спрямо своите възможности. „Много е важно  да мислим как може да помогнем и да подкрепим такива хора, как да подберем средата, в която той може да работи и да развие своя потенциал. За това става въпрос. Все пак всички сме различни – без значение дали имаме или нямаме увреждания. Така например има хора, които са с увреждания, но са изключително работоспособни“, заяви Събева. Тя посочи, че те полагат  много усилия, но доказват, че това не е проблема. „Проблема е как ще те възприемат. Хубавото е, че има хора, които не се притесняват  от всичко това, но има и такива, които се притесняват, затова за тях е по-лесно да отрекат подобни хора, казвайки че те не могат. В другия случай означава да имаш ангажираност, съпричастност и да можеш да кажеш, че човека с увреждане е добър и можещ независимо от обстоятелствата, които се опитват да го възпрепятстват. Всичко това не е лека задача, затова и трябва да се говори много по темата. Надявам се, че повече хора ще дойдат на нашето събитие, за да видят, че няма нищо страшно да си различен, но е важно да сме добри, а не лоши и неприемащи“, коментира Събева. \r\nЛивия НИНОВА", "date": "2019.06.26", "title": "Веска Събева, АРДЕ: Трябва повече да се говори по темата, свързана с толерантността между хората, защото тя е изключително важна"}
{"url": "http://www.focus-news.net/news/2019/06/26/2674120/burgas-selektirani-sa-12-te-pesni-za-predstoyashtoto-izdanie-na-konkursa-burgas-i-moreto.html", "text": "12 от песните, изпратени за участие в новото издание на „Бургас и морето“, бяха селектирани от подборната комисия, за да ги чуем от сцената на Летния театър. Това съобщиха от пресцентъра на  Община Бургас . Финалистите ще се съревновават за фестивалните награди на 3 август. Тогава жури в състав Йорданка Христова, Ева Найденова, Димитър Гетов, Димитър Атанасов, Кирил Вълчев и Веселин Пренеров, ще оцени на живо всяка една от песните.  \r\nВ музикална битка за  любовта на слушателите и оценките на журито влизат: \r\n1.“Всичко е предсказано“ – ВГ „Трик“ по музика на Етиен Леви, текст на Йоана Мирчева и Борислав Мирчевар и аранжимент на Росен Парлапанов; \r\n2.“Дано да си простиш“ – Пени Ставрева по музика на Георги Милтиядов, текст на Пейо Пантелеев и аранжимент на Георги Милтиядов; \r\n3.“Забравен град“ – Ралица Спасова по музика на Петър Алексиев и Алекс Нушев, текст на Йоана Мирчева и аранжимент на Петър Алексиев и Алекс Нушев; \r\n4.“Лятото е в нас“ – Кристина Иванова и Боян Михайлов по музика на Валери Костов, текст на  Пламен Бочев и аранжимент на Валери Костов; \r\n5. „Мечтай, море“ – Александър Томов по музика на Мартин Антонов, текст на Татяна Йотова и аранжимент на Пламен Велинов; \r\n6.“Не плачи“ – Виктор Манев по музика на Валентин Пензов, текст на Валентин Пензов и аранжимент на Роберто Поп Димитров; \r\n7.“Пясък“ – Георги Милтиядов по музика на Саня Табакова, текст на Саня Табакова и аранжимент на Георги Милтиядов; \r\n8.“Това си ти“ – Дани Милев по музика на Дани Милев, текст на Катерина Бакларова и аранжимент на Дани Милев; \r\n9.“Тоя влак за Бургас…“ – Георги Дюлгеров по музика на Руслан Карагьозов, текст на Христо Фотев и аранжимент на Руслан Карагьозов; \r\n10.“Тръгваш ли?“ – Мина Пенкова по музика Цанислав Петков, текст на Мина Пенкова и аранжимент на Петър Алексиев; \r\n11.“Част от мен“ – Георги Кючуков по музика на Мирослав Станчев, текст на Мирослав Станчев и  Даниела Кискинова и аранжимент на Стойо Стоев; \r\n12.“Юли“ – Васил Чергов по музика на Светослав Лобошки, текст на Живко Колев и аранжимент на Светослав Лобошки.", "date": "2019.06.26", "title": "Бургас: Селектирани са 12-те песни за предстоящото издание на конкурса „Бургас и морето“"}
{"url": "http://www.focus-news.net/news/2019/06/26/2674121/api-dvizhenieto-ot-km-22-do-km-23-na-am-trakiya-v-posoka-burgas-shte-se-osashtestvyava-samo-v-aktivnata-lenta-poradi-remontni-deynosti.html", "text": "До 17.00 ч. днес движението от км 22 до км 23 на АМ „Тракия“ в посока Бургас ще се осъществява само в активната лента поради ремонтни дейности. Това съобщиха от пресцентъра на  Агенция \"Пътна инфраструктура\" . Необходимо е шофьорите да се движат с повишено внимание и събразена скорост, като спазват поставената сигнализация.", "date": "2019.06.26", "title": "АПИ: Движението от км 22 до км 23 на АМ „Тракия“ в посока Бургас ще се осъществява само в активната лента поради ремонтни дейности"}
{"url": "http://www.focus-news.net/news/2019/06/26/2674122/veliko-tarnovo-70-godini-ot-sazdavaneto-na-druzhestvoto-za-fizkultura-i-sport-akademik-svishtov-shte-badat-otbelyazani-v-grada-na-6-yuli.html", "text": "Създаденото през далечната 1959 година дружеството за физкултура и спорт „Академик – Свищов“ ще чества 70-годишен юбилей на 6 юли в Свищов. Това съобщават от пресцентъра на  Общината . \r\nОфициалната част на юбилея ще се проведе от 15.00 часа в салона на ПБНЧ „Еленка и Кирил Д. Аврамови – 1856“, където на тържествена церемония ще бъдат наградени бивши спортисти на „Академик“ с плакети, юбилейни ключодържатели и грамоти. \r\nОт 17.00 часа в храм „Света Троица“ ще бъде отслужен благодарствен молебен, а от 18.00 часа на едноименния стадион ще се проведе футболна среща между ветераните на „Академик“ – Свищов и ЦСКА – София. \r\nОт 19.30 часа ще бъде даден коктейл за спортистите, които са израснали в редиците на дружеството за физкултура и спорт „Академик“. \r\nСред специалните гости се очаква да пристигнат председателят на регионалния съвет на БФС Бончо Генчев, който ще връчи награди от името на БФС на футболисти и треньори на „Академик“ – Свищов, играли в „А“ група, председателят на Българска федерация по тенис на маса Стефан Китов, председателят на българска федерация по хокей на трева и флорбол Йорг Шенк, гости от Националната спортна академия „Васил Левски“, много бивши и настоящи спортисти и треньори.", "date": "2019.06.26", "title": "Велико Търново: 70 години от създаването на дружеството за физкултура и спорт „Академик – Свищов“ ще бъдат отбелязани в града на 6 юли"}
{"url": "http://www.focus-news.net/news/2019/06/26/2674123/kyustendil-poveche-ot-3000-uchastnitsi-shte-se-vklyuchat-v-mezhdunarodniya-folkloren-konkurs-pautaliya.html", "text": "Повече от 3000 участници ще се включат в Международния фолклорен конкурс „Пауталия”. Това съобщи за  Радио „Фокус” – Кюстендил  Иван Андонов, художествен директор на фестивала. Музикалният форум ще се проведе от 28 до 30 юни в Кюстендил.  Организатори на събитието са  Община Кюстендил и читалище „Братство”, със съдействието на Министерството на културата на Република България и читалище „Пробуда”. Конкурсът е включен в културния календар на Министерство на културата и в програмата за подпомагане на даровити деца в България по която ще бъде отпусната на трима участници от 11 до 13-годишна възраст целева финансова подкрепа и три едногодишни стипендии за индивидуални изпълнители по народно пеене от 14 до 17-годишна възраст. Официалното откриване е на 28 юни от 14.00 ч. на сцена „Арката” на площад „Велбъжд”. Тази година заявки за участие в конкурса са подали над 3000 участници от България, Сърбия, Северна Македония и Германия. \r\nВенцеслав ИЛЧЕВ", "date": "2019.06.26", "title": "Кюстендил: Повече от 3000 участници ще се включат в Международния фолклорен конкурс „Пауталия”"}
{"url": "http://www.focus-news.net/news/2019/06/26/2674118/glavniyat-prokuror-sotir-tsatsarov-polozhitelno-e-predlozhenieto-za-razsledvane-sreshtu-trimata-golemi-v-sadebnata-sistema.html", "text": "Положително е предложението за разследване срещу \"тримата големи\" в съдебната система. Това каза главният прокурор Сотир Цацаров пред журналисти в Народното събрание във връзка с готвените промени в Закона за съдебната власт, даващи възможност за разследване на тримата най-висши магистрати, предаде репортер на  Агенция \"Фокус\" . \"За първи път от много време насам има предложени такива правила\", заяви още Цацаров. Той коментира, че е очевидно, че такива правила трябва да бъдат приети.  \r\n\"Много се спекулира с това. Тук не изхождам от позицията на моята институция и на поста, който заемам до един период от време, а от правилата и принципите, каквито са. Една от основните спекули е, че едва ли не това се иска само по отношение на главния прокурор. Ако се прочете ноемврийският доклад на Европейската комисия (ЕК), вътре е казано: \"правила, касаещи главния прокурор, както и другите висши ръководни длъжности в прокуратурата\". Техническият доклад, който е приложение към доклада на ЕК, е повече от конкретен. Той казва ясно: \"председатели на върховни съдилища и главен прокурор\". Второ, не можем да кажем, че това, което е предложено от г-н Кирилов, е на 100 % образцово и съвършено и не се нуждае от никакви корекции. Това, което е предложено от него, представлява първото такова публично предложение\", допълни Цацаров. Главният прокурор попита дали не е по-добре предложението да бъде подложено на дебат и изпратено на Венецианската комисия.  \r\n\"Чух приказки от колеги, които едва ли не призоваваха за излизане на прокуратурата от съдебната власт. Същите тези колеги са били кандидати за главни прокурори. Ако бях видял това в техните концепции, щях да повярвам, че са искрени\", заяви още главният прокурор. Според него се навежда на мисълта, че тези правила се правят, за да се улесни атаката срещу председателя на Върховния касационен съд.  \r\nДеница КИТАНОВА", "date": "2019.06.26", "title": "Главният прокурор Сотир Цацаров: Положително е предложението за разследване срещу \"тримата големи\" в съдебната система"}
{"url": "http://www.focus-news.net/news/2019/06/26/2674125/plovdiv-rayonniyat-sad-nalozhi-uslovna-prisada-na-mazh-razprostranil-chrez-falshiv-potrebitelski-profil-v-internet-pornografska-snimka-na-litse-na-14-godini.html", "text": "Районен съд – Пловдив в процедура, преминала по реда на съкратеното съдебно следствие, наложи на подсъдимия  Християн Н. наказание лишаване от свобода в размер на една година, като на основание чл. 66 ал.1 от НК отложи изпълнението на наказанието с изпитателен срок от четири години, както и глоба в размер на 1000 лева. Това съобщиха  Съдебна палата – Пловдив . Съдът призна подсъдимия  Християн Н., на 37 г., за виновен в това, че  на 19 март 2018 г. в Пловдив е разпространил чрез фалшив потребителски профил в Интернет, в социалната мрежа \"Фейсбук\", порнографски материал – снимка, като за създаването му е използвано лице, ненавършило 18-годишна възраст, като файлът е изпратен на Н.С, на 14 г. - престъпление по чл.159 ал.4 т.1 вр. ал.1 от НК.  \r\nНаказанието в размер на една година лишаване от свобода е резултат от приложението на чл. 58а, ал.1 от НК, съгласно който, когато подсъдимият признае изцяло фактите, изложени в обвинителния акт, определеното от съда наказание лишаване от свобода по силата на закона се намалява с една трета. \r\nПрисъдата подлежи на протест и обжалване в 15-дневен срок пред Окръжен съд – Пловдив.", "date": "2019.06.26", "title": "Пловдив: Районният съд наложи условна присъда на мъж, разпространил чрез фалшив потребителски профил в Интернет порнографска снимка на лице на 14 години"}
{"url": "http://www.focus-news.net/news/2019/06/26/2674126/lokalno-makedoniya-chast-ot-ostrov-rab-ostava-evakuiran-zaradi-iztichaneto-na-propan-butan.html", "text": "Част от хърватския остров Раб е евакуиран заради изтичането на пропан-бутан, съобщава скопското електронно издание  „Локално“ . \r\nЗасега не се уточнява колко дълго ще остане в сила разпореждането за евакуация, поясниха от градската администрация. Кметът на града Никола Гъргурич увери по-рано, че през деня се очаква ситуацията да се нормализира. \r\n„Няма място за паника, нашите хора, нашите гости и тяхната собственост в безопасност\", категоричен бе кметът.  \r\n„Работи се по почистването на терен“, подчерта началникът на противопожарната служба на Раб. \r\nВ понеделник вечерта се потвърди наличието на газ в центъра на града, в резултат на което туристите и жителите бяха евакуирани. Тереза Герова", "date": "2019.06.26", "title": "„Локално“ (Македония): Част от остров Раб остава евакуиран заради изтичането на пропан-бутан"}
{"url": "http://www.focus-news.net/news/2019/06/26/2674127/kardzhali-60-godishen-velosipedist-postradal-sled-kato-bil-blasnat-ot-lek-avtomobil-na-razklona-za-selo-sadovitsa.html", "text": "60-годишен велосипедист пострадал, след като бил блъснат от лек автомобил „Мерцедес“ с 45-годишен водач. Това съобщиха от  ОДМВР-Кърджали . Произшествието станало на главния път след разклона за село Садовица малко след 12.30 часа на 25 юни. Пострадалият бил транспортиран от екип на Центъра за спешна помощ в Спешното приемно отделение, където било установено, че е със счупени ребра. Настанен е за лечение в кърджалийската болница. Дежурна оперативна група е извършила оглед на мястото на произшествието. Тестът за алкохол на водача на лекия автомобил е с отрицателен резултат, а на велосипедиста е взета кръвна проба за анализ. Образувано е досъдебно производство и разследващ полицай работи по случая.", "date": "2019.06.26", "title": "Кърджали: 60-годишен велосипедист пострадал, след като бил блъснат от лек автомобил на разклона за село Садовица"}
{"url": "http://www.focus-news.net/news/2019/06/26/2674128/kyustendil-prodalzhava-asfaltiraneto-na-ulitsite-v-dupnitsa.html", "text": "Продължава асфалтирането на улиците в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му в момента е започнало преасфалтирането на улица „Отец Паисий“ в града, която е част от проекта „Интегриран градски транспорт”. „Машините на фирмата по реализацията на проекта, полагат първия слой, като предстои да бъде на следващ етап нанесен и износващият слой, както и положена хоризонтална и вертикална маркировка. По цялото трасе бе подменен водопроводът и са изградени нови тротоари. Тази вечер улицата, която води към Общинската болница и Автогара в града ще бъде отворена за преминаване на превозни средства. Успоредно с нея, продължават ремонтните дейности и по останалите улици включени в проекта, където също се изграждат нови тротоари и цялостно преасфалтиране”, каза Христо Апостолов. По думите му вече са сключени и договорите с изпълнител за инженеринг на улиците „Метоха”, „Ген.Г.Тодоров”, „Бабуна планина” и „Васил Левски“. Те също ще бъдат с нови тротоари, преасфалтирани, а за първите две е включено и подмяна на водопровод. \r\nВенцеслав ИЛЧЕВ", "date": "2019.06.26", "title": "Кюстендил: Продължава асфалтирането на улиците в Дупница"}
{"url": "http://www.focus-news.net/news/2019/06/26/2674124/glavniyat-prokuror-sotir-tsatsarov-byuroto-za-zashtita-na-svideteli-prez-2018-g-e-osigurilo-sigurnostta-na-27-litsa-smeya-da-kazha-bez-nito-edin-intsident.html", "text": "Бюрото за защита на свидетели през 2018 г. е осигурило сигурността на 27 лица, смея да кажа, без нито един инцидент. Това каза главният прокурор Сотир Цацаров в пленарната зала в Народното събрание по време на разискванията по доклада на Прокуратурата и разследващите органи за 2018 г., предаде репортер на  Агенция „Фокус“ . Цацаров отчете, че през 2018 г. парламентът е приел изменения в Закона за защита на лица, застрашени във връзка с наказателното производство. „Именно те поставиха работата на бюрото по защита към главния прокурор на съвсем нова основа, създавайки програма за защита на свидетели в съответствие с най-добрите европейски практики“, отчете Цацаров. Главният прокурор уточни, че това бюро през отчетната година е осигурило сигурността на 27 лица, свидетели, техни близки и роднини. „Смея да кажа - без нито един инцидент“, допълни още главният прокурор.  \r\nЦацаров се спря на два показателя в доклада. „Единият от тях е процентът на оправдани лица: 2.7 %, което всъщност е атестат за добра работа. Вторият показател, който определя качеството на нашата работа, всъщност касае върнатите дела. Ако през 2018 г. процентът на оправданите лица е бил 2.7%, върнатите от съда наши актове през отчетната година спрямо внесените е бил в размер на 3.3 % от всички внесени. Или, през 2018 г. съдът е върнал 1051 дела на прокуратурата, което е намаление спрямо 2017 г. с 35, 1%. Бих казал, че точно този показател е оценка за качеството на работата, не само на прокуратурата, но на първо място - за качеството на работата на законодателя. Точно този показател показва, че промените в Наказателно-процесуалния кодекс (НПК), в сила от ноември 2017 г., издържаха проверката на времето. Те издържаха и проверката за противоконституционност, тъй като Конституционният съд отхвърли исканията за обявяването им за противоконститиционни, внесени както от Върховния касационен съд (ВКС), така и от Висшия адвокатски съвет. Този извод касае всички изменения в НПК, включително правомощията на Специализирания съд и Специализираната прокуратура“, каза Цацаров.  \r\nДеница КИТАНОВА", "date": "2019.06.26", "title": "Главният прокурор Сотир Цацаров: Бюрото за защита на свидетели през 2018 г. е  осигурило сигурността на 27 лица, смея да кажа, без нито един инцидент"}
{"url": "http://www.focus-news.net/news/2019/06/26/2674129/5-godishni-efektivni-prisadi-poluchiha-trima-uchastnitsi-v-grupa-za-danachni-prestapleniya-oshtetila-byudzheta-s-372-66799-lv.html", "text": "На 24 юни 2019 г. Специализираният наказателен съд наложи наказания от по 5 години лишаване от свобода на трима обвинени от Специализираната прокуратура за участие в организирана престъпна група за избягване установяването и плащането данъчни задължения. Това съобщиха от пресцентъра на  Апелативна специализирана прокуратура .  \r\nГрупата е действала по вече познатата схема чрез верига от дружества - т.нар. кухи фирми, при търговията с бързооборотни стоки (плодове и зеленчуци). Реално действащо дружество, контролирано от групата, е декларирало продажби на стоки на въпросни кухи фирми. Те от своя страна декларирали с неистински документи фиктивни вътрешнообщностни доставки в страни от ЕС, които са освободени от ДДС. \r\nЗа по-малко от година участниците в престъпното сдружение са ощетили държавния бюджет с 372 667,99 лв. \r\nПрисъдата на Специализирания наказателен съд не е окончателна и може да бъде обжалвана и протестирана пред Апелативния специализиран наказателен съд", "date": "2019.06.26", "title": "5-годишни ефективни присъди получиха трима участници в група за данъчни престъпления, ощетила бюджета с 372 667,99 лв."}
{"url": "http://www.focus-news.net/news/2019/06/26/2674131/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по  Радио „Фокус“ – Пирин  продължаваме да следим всичко актуално и интересно, което се случва в града и малките населени места. Отново е лято, отново е време за летни ваканции и екскурзии, отново е време да попътуваме из родината, защото само, когато я опознаем ще разберем колко прекрасно и уникално място за живеене е България и Община Симитли. И тъй като от 18.54 на 21 юни вече е астрономическото лято, то в следващите няколко издание на предаването ще си говорим за възможностите за отдих и туризъм, които предлага град Симитли и малките населени места от общината. Във времето на предаването оставете всичко, с което се занимавате, вземете лист и химикал и се пригответе за едно незабравимо пътуване – какво да посетите в Симитли, кои са най-интересните забележителности и защо си струва да видите този български град ще имате възможността да разберете само ако ни слушате. \r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни. \r\nОчакваме и Вас, нашите слушатели на телефоните в студиото: 0885 303 373 и 073/ 88-55-81 или на е-майл: pirin@focus-news.net. На посочените контакти може да поставяте въпроси от различни естество, свързани с развитието на Симитли. От своя страна ние ще поемем ангажимента да ги сведен до вниманието на компетентните експерти в общината, за да може да получите най-точният и адекватен отговор. \r\nБъдете с нас във времето от 15.00 до 16.00 часа ако искате да бъдете на „Фокус“ за всичко, актуално, което се случва в Симитли и малките населени места от общината. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2019.06.26", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/06/26/2674133/sport-novak-dzhokovich-shte-bade-top-postaven-v-shemata-na-uimbaldan.html", "text": "Шампионът от миналата година и световен номер едно Новак Джокович е топ поставен в схемата на третия за сезона турнир от Големия шлем - Уимбълдън. Надпреварата започва в понеделник, 1 юли, а жребият за основните схеми при мъжете и дамите ще бъде изтеглен в петък.  \r\nВтори в схемата при мъжете ще бъде Роджър Федерер, макар швейцарецът да е зад Рафаел Надал в ранглистата. Причината е, че организаторите на турнира се съобразяват и с представянето на играчите на турнирите на трева в последната година.  \r\nВодачка в схемата при дамите е Ашли Барти. Втора и трета са съответно Наоми Осака и Каролина Плишкова.", "date": "2019.06.26", "title": "Спорт: Новак Джокович ще бъде топ поставен в схемата на Уимбълдън"}
{"url": "http://www.focus-news.net/news/2019/06/26/2674132/kardzhali-dve-dosadebni-proizvodstva-sa-obrazuvani-za-grabezh-krazhba-na-zlatni-nakiti-i-5000-leva.html", "text": "Две досъдебни производства са образувани за грабеж, кражба на златни накити и 5000 лева. Това съобщиха от  ОДМВР-Кърджали . Kриминалисти от РУ-Кърджали са разкрили извършен грабеж на златни накити. Те са задържали 25-годишен жител на областния град. В 09.40 часа на ул.“Добри Чинтулов“ 70-годишна жена била заплашена от непознат мъж, който употребил физическа сила и скъсал от врата ѝ златен синджир с кръст. След подадения сигнал и организираните издирвателни действия в 13.00 часа е задържан извършителя на деянието, който е разпитан за грабежа. Образувано е досъдебно производство. Златният накит също е открит и иззет. Сектор „Криминална полиция“ и разследващ полицай продължават работата по случая.  \r\nПри втория случай сигнал за кражба от частен дом в областния град е подаден в РУ-Кърджали вчера. В жилището било проникнато в интервала от 10.00 часа до 14.00 часа, като били изнесени около 5000 лв. и златни накити. Дежурна оперативна група от РУ-Кърджали направила оглед на мястото на произшествието. Образувано е досъдебно производство и се издирва извършителят на престъплението.", "date": "2019.06.26", "title": "Кърджали: Две досъдебни производства са образувани за грабеж, кражба на златни накити и 5000 лева"}
{"url": "http://www.focus-news.net/news/2019/06/26/2674136/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-1-i-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 1“ и „Дунав мост 2“ . Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата със Сърбия, Северна Македония, Гърция и Турция трафикът е нормален на всички гранични контролно-пропускателни пунктове.", "date": "2019.06.26", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 1“ и „Дунав мост 2“"}
{"url": "http://www.focus-news.net/news/2019/06/26/2674134/varna-rayonnata-prokuratura-predade-na-sad-34-godishen-mazh-prichinil-chetiri-sredni-telesni-povredi-s-piratki.html", "text": "Районната прокуратура във Варна предаде на съд 34-годишния Руслан Х., причинил четири средни телесни повреди на варненец заради запален огън  – престъпление по член 129, ал. 1 от Наказателния кодекс, което се наказва с лишаване от свобода до 6 години. Това съобщиха от пресцентъра на  Апелативна прокуратура - Варна .  \r\nНа 5 септември 2016 г. пострадалият варненец А.Р. и семейството му били на вилата си в местността Ален мак. В двора имало събрана шума и листа и мъжът решил да ги изгори. Тогава се появил непознат мъж, който разпоредил на собственика на имота да изгаси огъня. Непознатият бил подсъдимият Руслан.  \r\nМежду двамата започнал спор, при който собственикът на вилата обяснил, че огънят е малък. Непознатият отишъл някъде и се върнал. В краката на А.Р. паднало нещо и той се навел да види какво е. Установил, че това е пиратка със запален фитил. \r\nА. Р. се притеснил, че пиратката може да нарани него или тъща му, която също била на двора. Взел я, за да я хвърли надалеч, но тя гръмнала в ръката му. През това време 34-годишният Руслан Х. гръмнал още две-три пиратки в чуждия двор и избягал.  \r\nПострадалият А.Р. бил отведен в спешния център от своя съседка, където му била оказала медицинска помощ. Назначената по делото съдебномедицинска експертиза установила, че А.Р. е получил многофрагментно счупване на пръст, разкъсно-контузна рана, разкъсване на сухожилието на мускула на пръста, на тъпанчевата мембрана, травма на три пръста, довели до ампутация на последните им фаланги и др. Съдебните медици описали в експертизата четири средни телесни повреди, причинени от хвърлените от Руслан Х. пиратки.  \r\nПредстои делото срещу подсъдимия да бъде насрочено за разглеждане във Варненския районен съд", "date": "2019.06.26", "title": "Варна: Районната прокуратура предаде на съд 34-годишен мъж, причинил четири средни телесни повреди с пиратки"}
{"url": "http://www.focus-news.net/news/2019/06/26/2674138/veliko-tarnovo-silni-valezhi-navodniha-mazeta-i-kashti-v-obshtinite-svishtov-i-zlataritsa.html", "text": "Силни валежи наводниха къщи и мазета в общините Свищов и Златарица. Първият сигнал за проблем е подаден 15 минути след 16.00 часа вчера, на тел 112, съобщават за  Радио „Фокус“ – Велико Търново  от Регионална дирекция „Пожарна безопасност и защита на населението“ в града. Обаждането е било за наводнено мазе на къща в село Ореш, като произшествието е ликвидирано от екип на Районната пожарна служба. Същият сигнал, но за наводнени помещения в пет къщи в Горско ново село, е получен и в 17.05 часа. Тук отводняването също е извършено с мотопомпа, но от огнеборци от Районната служба в Златарица. Данни за пострадали граждани няма. Има нанесени материални щети. \r\nЛуиза ТРАНЧЕВА", "date": "2019.06.26", "title": "Велико Търново: Силни валежи наводниха мазета и къщи в общините Свищов и Златарица"}
{"url": "http://www.focus-news.net/news/2019/06/26/2674137/pazardzhik-mazh-oblechen-kato-sveshtenik-prechi-na-dvizhenieto-po-magistrala-trakiya-v-rayona-na-oblastniya-grad.html", "text": "Мъж, облечен като свещеник, върви по автомагистрала „Тракия“ в платното в посока за София, предаде репортер на  Радио „Фокус“ – Пазарджик . Мъжът маха на автомобилите, за да спре някой от тях, но на магистралата това е невъзможно. Мъжът се движи в района на пътен възел „Гелеменово“ и създава смут сред шофьорите, тъй като пречи на движението. Подаден е сигнал до полицията за случващото се. \r\nАлбена ЖИЛЕКОВА", "date": "2019.06.26", "title": "Пазарджик: Мъж, облечен като свещеник, пречи на движението по магистрала „Тракия“ в района на областния град"}
{"url": "http://www.focus-news.net/news/2019/06/26/2674130/edinodushno-sas-100-glasa-za-deputatite-odobriha-doklada-na-prokuraturata-i-razsledvashtite-organi-za-2018-g.html", "text": "Единодушно, със 100 гласа „за“, депутатите одобриха доклада на Прокуратурата и разследващите органи за 2018 г. , предаде репортер на  Агенция „Фокус“ . Документът съдържа обобщени данни за дейността на Върховната касационна прокуратура, Върховната административна прокуратура, Националната следствена служба и прокуратурите, както и на разследващите полицаи, разследващите военни полицаи и разследващите митнически инспектори. Направен е анализ на основните показатели, съпоставени по териториални структури, и анализ по видове престъпления. Очертани са тенденциите по основни направления в дейността на Прокуратурата и са предложени мерки и законодателни промени за преодоляване на констатирани затруднения при правоприлагането. Разгледани са въпросите, отнасящи се до делата от особен обществен интерес относно корупционните престъпления и организираната престъпност, престъпленията, свързани със засягане на финансови интереси на Европейския съюз, трафик на хора, данъчни и финансови престъпления.  \r\nПредставена е информация за осъдителните решения срещу Прокуратурата на Република България на основание на Закона за отговорността на държавата и общините за вреди. През 2018 г. е отчетено намаление на престъпленията с 9.8% спрямо предходната година и със 7.3% спрямо 2016 г. Общият брой регистрирани престъпления в страната през 2018 г. е 96 187, като през 2017 г. те са 106 659, а през 2016 г. - 103 773. Разкритите престъпления през отчетния период са 44 294, през 2017 г. - 46 650, а през 2016 г. - 49 460. Разкриваемостта на престъпленията през 2018 г. е 46%, като спрямо 2017 г. се наблюдава увеличение с 2.3% и спад с 1.6% спрямо 2016 г. И през 2018 г. преобладават престъпленията против собствеността (46.8%), следвани от общоопасните (27.7%), икономическите и престъпленията против личността.  \r\nДеница КИТАНОВА", "date": "2019.06.26", "title": "Единодушно, със 100 гласа „за“, депутатите одобриха доклада на Прокуратурата и разследващите органи за 2018 г."}
{"url": "http://www.focus-news.net/news/2019/06/26/2674119/predsedatelyat-na-narodnoto-sabranie-tsveta-karayancheva-balkanski-potok-shte-garantira-strategicheskata-rolya-na-balgariya-na-evropeyskata-gazova-karta.html", "text": "Оптимисти сме за развитието на двустранните отношения между България и Русия. Това беше общото послание на председателя на Народното събрание Цвета Караянчева и министър-председателя на Руската федерация Дмитрий Медведев по време на работна среща в Дома на правителството в Москва. Това съобщиха от пресцентъра на  Народното събрание .  \r\nЦвета Караянчева благодари на Дмитрий Медведев за решението на казуса с възможността българските студенти да работят почасово в Руската федерация. Председателят на парламента гарантира, че българската страна полага необходимите усилия за реализацията на проекта за изграждането на разклонението от „Турски поток“ към България и Сърбия, което страната ни предлага да се нарича „Балкански поток“.  \r\n„Проектът се изгражда по всички европейски изисквания и чрез свързването му с газов хъб „Балкан“ ще гарантира стратегическата роля на България на европейската газова карта“, заяви Цвета Караянчева.  \r\nРуският премиер Дмитрий Медведев приветства работата по изграждането и разширяването на газовата инфраструктура в България и региона и изрази задоволство, че България ще участва в реализацията на разклонението на „Турски поток“ и в транзита на газ.  \r\nОсвен това руският премиер потвърди, че „Росатом“ ще се включи в процедурата за избор на стратегически инвеститор за АЕЦ „Белене“.  \r\nПо време на разговора Цвета Караянчева и Дмитрий Медведев  обсъдиха възможностите за увеличение на стокообмена между двете страни и отбелязаха, че най-важното в отношенията между България и Русия са контактите между хората.  \r\nВ края на срещата руският премиер изпрати поздравления на българския си колега Бойко Борисов и на президента Румен Радев.  \r\nБългарска парламентарна делегация, водена от председателя на Народното събрание Цвета Караянчева, е на двудневно официално посещение в Москва. В състава на делегацията са съпредседателите на Групата за приятелство България – Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов.", "date": "2019.06.26", "title": "Председателят на Народното събрание Цвета Караянчева: „Балкански поток“ ще гарантира стратегическата роля на България на европейската газова карта"}
{"url": "http://www.focus-news.net/news/2019/06/26/2674143/pernik-napravena-e-parva-kopka-za-izgrazhdaneto-na-kragovo-krastovishte-v-kv-iztok.html", "text": "Беше направена първа копка на един от изключително значимите за града проекти за изграждане на кръгово кръстовище в кв. „Изток“. Това съобщиха от пресцентъра на  Община Перник .  На церемонията присъства  кметът на Община Перник Вяра Церовска и екипът ѝ. \r\n\"Обектът ще облекчи трафика в един от най-натоварените участъци – улиците „Юрий Гагарин“ и „Благой Гебрев“ при влизане в града. При пресичането на двете основни пътни артерии ежедневно се образуват големи задръствания във времето между 7.30 и 8.30 ч. и 17.30- 18.30 ч. Оттук преминава и голяма част от пътникопотока към столицата\", посочи Вяра Церовска. \r\nСтойността на обекта е 1 822 272,19 лв с ДДС. В проекта освен изграждане на пътната част е предвидено и правене  на водопровод  по ул. „Юрий Гагарин“  с дължина 271м , битов канал Ф400 172м ,дъждовен канал Ф-1000174м и Ф 200 134м. Предвидено е ново улично LED осветление с изграждане  на нова тръбна мрежа и шахти. Изпълнител на проекта е фирма ДЛВ ЕООД, а строителен надзор  - Булстрой контрол Инженеринг. С построяването на кръговото кръстовище ще се подобри пропускливостта и безопасността на движението както на моторните превозни средства,  така и на пешеходците.", "date": "2019.06.26", "title": "Перник: Направена е първа копка за изграждането на кръгово кръстовище в кв. „Изток“"}
{"url": "http://www.focus-news.net/news/2019/06/26/2674139/daily-sabah-oon-poiska-ot-rusiya-obyasnenie-za-bombardirovkite-na-bolnitsi-v-idlib.html", "text": "ООН поиска от Русия обяснение за бомбардировките на болници в северозападната сирийска провинция Идлиб, съобщава турският ежедневник  Daily Sabah . \r\nМарк Лоукок, заместник-генерален секретар по хуманитарните въпроси, обяви, че е поискал от Русия да обясни как използва данни за местоположението на сирийските болници и клиники след поредица от нападения върху здравните заведения. Пред Съвета за сигурност той призна, че „не е сигурен\" дали ще бъдат защитени болниците, които споделят координатите за местоположението си в система на САЩ. \r\nПовече от 23 болници са били засегнати от удари, след като подкрепените от Русия сирийски сили започнаха офанзива в контролирания от опозицията регион Идлиб в края на април, според данни на международната организация. На 20 юни бе поразена линейка, транспортираща ранена жена в южната част на Идлиб. Загинаха както жената, така и трима медицински работници. \r\n„Писах на Руската федерация, за да поискам информация за това как се използват подробностите, предоставени чрез механизма“, заяви Лакок на заседанието.  \r\nРусия, която подкрепя сирийските сили в офанзивата им на северозапад, категорично отрече, че бомбардировките са насочени към болници в Идлиб. \r\nОт края на април Идлиб е подложен на безмилостни бомбардировки от режима на Асад и неговия съюзник Русия, като към настоящия момент са загинали около 500 цивилни. Насилието принуди около 330 000 души да напуснат домовете си. Разрушени са 23 здравни центъра, съобщиха от ООН. \r\nКато последен анклав на опозицията, населението на Идлиб се увеличи от 1,5 до около 3 милиона заради бежански вълни, след като провинцията бе определена за „зона за деескалация\", съгласно споразумението между Астана, Турция, Русия и Иран от май 2017 г., което има за цел да проправи пътя за постоянно политическо решение в Сирия. \r\nТурция и Русия подписаха споразумение за буферна зона през септември миналата година, за да предотвратят масова офанзива на режима в района на Идлиб, близо до турската граница. \r\nСлед осем месеца на спокойствие, гарантирани от сделката в Сочи, режимът на Асад засили атаките си под претекст, че се бори с бойците от групировката „Хаят Тахрир ал-Шам“ в Идлиб. Тереза Герова", "date": "2019.06.26", "title": "Daily Sabah: ООН поиска от Русия обяснение за бомбардировките на болници в Идлиб"}
{"url": "http://www.focus-news.net/news/2019/06/26/2674141/pernik-modno-revyu-pod-mototo-graovkata-gizdava-i-premenena-vpechatli-grazhdanite-i-gosti-na-grada.html", "text": "Модно ревю под мотото „Граовката гиздава и пременена“ впечатли гражданите и гости на града пред Минната дирекция. Това съобщиха от пресцентъра на  общината . Красивите ретро тоалети от 30-40 години на миналия век бяха представени от чаровните модели на „Ивет фешън“. Те показаха как са се обличали жените в близкото минало. В присъствието на кмета Вяра Церовска и нейния екип на модния подиум беше представена и колекцията на художничката Елена Темелкова от черни дантелени рокли. Разбира се, че не липсваха и съвременни тоалети, които приковаха вниманието и на тези с най-изтънчените модни вкусове. Колекции на талантливите пернишки дизайнерки Александра Петрова и Виктория Огнянова показаха част от гардероба на съвременната жена. Шивашките фирми, които предимно шият бански костюми в Перник представиха последните писъци на плажното облекло.  \r\nЗа красивия грим и прическа на прекрасните модели се бяха погрижили екипът на  Sofia Fashion Week.  \r\nМобилна изложба „(Не)Познатият Перник“ също създаваше приятна атмосфера. Експозицията показваше фотоси на стари сгради и интересни забележителности.", "date": "2019.06.26", "title": "Перник: Модно ревю под мотото „Граовката гиздава и пременена“ впечатли гражданите и гости на града"}
{"url": "http://www.focus-news.net/news/2019/06/26/2674144/darzhavniyat-sekretar-na-sasht-mayk-pompeo-nastapi-chasat-za-mir-gotovi-sme-da-izteglim-silite-si-ot-afganistan.html", "text": "Държавният секретар на САЩ Майк Помпео обяви, че Вашингтон е близо до споразумение с талибаните, което предвижда те да оттеглят подкрепата си за тероризма в замяна на обещанието американците да изтеглят войските си от Афганистан, съобщава изданието  Washington Examiner . \r\n„Макар че дадохме на талибаните да разберат, че сме готови да изтеглим нашите сили, искам да съм ясен - все още не сме постигнали съгласие за време, за да направим това”, поясни Помпео пред репортери в американското посолство в Кабул.  \r\nПомпей цитира „реалния напредък“ и каза, че САЩ са „почти готови да сключат проект на текст“, който ще очертае ангажиментите на талибаните, за да гарантират, че Афганистан никога вече няма да бъде безопасно убежище за терористи. „В светлината на този напредък започнахме дискусии с талибаните относно чуждестранното военно присъствие, което днес се основава на определени условия\". \r\n„Както заяви президентът Тръмп, след почти две десетилетия война в Афганистан, настъпи часът за мир“, каза Помпео, като допълни, че очакваното споразумение и последвалото изтегляне на американските войски ще „отвори вратата” за преки преговори между талибаните и подкрепяното от САЩ правителство в Кабул. \r\n„Ние не сме и няма да преговаряме с талибаните от името на правителството или народа на Афганистан. Напротив, ние работим, за да ги съберем на масата за преговори, за да решят заедно бъдещето на собствената им страна“, обясни първият дипломат на Вашингтон. \r\nПомпео даде оценката си на фона на съобщенията за убийството на още двама американски войници в Афганистан. С последните два смъртни случая общият брой на загиналите американци в Афганистан от началото на годината достигна до шестима, а считано от януари 2015 г., когато бе даден старт на мисията „Решителна подкрепа“ – 65.  Тереза Герова", "date": "2019.06.26", "title": "Държавният секретар на САЩ Майк Помпео: Настъпи часът за мир, готови сме да изтеглим силите си от Афганистан"}
{"url": "http://www.focus-news.net/news/2019/06/26/2674148/blagoevgrad-kmetat-na-bansko-georgi-ikonomov-preryaza-lentata-na-renoviraniya-salon-v-pgee.html", "text": "Професионалната гимназия по електроника и енергетика в Банско ще се радва на нов физкултурен салон. Това съобщи за  Агенция \"Фокус\" . Ремонтът е осъществен с осигурени от инвестиционната програма на Министерството на образованието и науката средства и включва подмяна на спортната настилка, боядисване на стените и доставка на конвектори за отопление. Официалното откриване, на което специални гости бяха кметът на Община Банско, Началникът на Регионалното управление на образованието - Благоевград, Ивайло Златанов, директори и учители, започна с освещаване и благослов от отец Георги Касапинов. Развълнувана от резултата на успешния проект, директор Tодорова разказа историята на салона от \"катакомбите\", до превръщането му в модерно спортно съоръжение и благодари на Икономов за изключителното му съдействие то да стане факт. Градоначалникът честити на учениците и техния преподавател по физическо възпитание - Георги Бистрин, новата зала и сподели, че по важност поставя спорта наравно с учението. Не пропусна да изброи ценните за страната ни спортисти, Катрин Гемкова, Благой Тодев, Благовест Стоянов, Георги Ергин, Костадин Каферинов и още много други възпитаници на тази гимназия и изтъкна, че нищо не е по-важно от личния пример, който вдъхновява. С ведро чувство за хумор, Икономов подари на учениците пълен пакет с огромни бонбонени топки, и се пошегува, че само те са здравословни за употреба в залата. За финал, Сашка Тодорова, Георги Икономов и Ивайло Златанов срязаха заедно лентата, а залата се заглуши от радостни аплодисменти. Съвсем естествено присъстващите извиха хоро, за да пробват новата настилката на красивия, светъл и просторен салон.", "date": "2019.06.26", "title": "Благоевград: Кметът на Банско Георги Икономов преряза лентата на реновирания салон в ПГЕЕ"}
{"url": "http://www.focus-news.net/news/2019/06/26/2674150/pazardzhik-vav-velingrad-shte-se-provede-desetiyat-mezhdunaroden-festival-daga-nad-kleptuza.html", "text": "Във Велинград ще се проведе Десетият международен фестивал за млади изпълнители „Дъга над Клептуза”, съобщи за  Радио „Фокус“ – Пазарджик  Бояна Кирилова от общинската администрация. Тя уточни, че фестивалът ще е от 28 до 30 юни. „Фестивал, превърнал се в традиция, която всяко лято оставя своя неповторим отпечатък върху културния календар на община Велинград. „Дъга над Клептуза” предоставя сцена на млади таланти от цял свят, които представят своята музикална култура, изкуство и традиции, да спомогне за създаване на приятелски отношения между децата и да стимулира изявите им, както и да допринесе за утвърждаването на Велинград  като място за подходящи прояви на младите таланти. В юбилейното 10-то издание на музикалния празник, участие вземат индивидуални изпълнители, дуети и вокални групи от различни възрастови групи и танцови формации, които  ще представят  своят талант, култура  и традиции“, обясни Кирилова. Тя допълни, че основен организатор на фестивала е Община Велинград. \r\nВаня НИКОЛОВА", "date": "2019.06.26", "title": "Пазарджик: Във Велинград ще се проведе Десетият международен фестивал „Дъга над Клептуза”"}
{"url": "http://www.focus-news.net/news/2019/06/26/2674147/smolyan-prevantivno-informatsionniyat-tsentar-po-narkotichni-veshtestva-veche-e-v-novi-pomeshteniya-v-sgradata-na-obshtinata.html", "text": "Превантивно-информационният център по наркотични вещества вече е в нови помещения в сградата на общината, а днес се провежда Ден на отворените врати по повод 26 юни – Международен ден за борба със злоупотребата и нелегалния трафик на наркотици. Идеята за този ден на Центъра е да бъде показана новата база, която се състои от три стаи с малка конферентна зала и спецификата на дейността му. Това съобщи за  Радио „Фокус“  Момчил Николов, Председател на комисията по наркотични вещества - Община Смолян и секретар на Общината. Новите помещения са оборудвани в Центъра и на събитието идват деца, родители, учители и ученици от смолянските училища и други желаещи да получат информация относно наркотичните вещества.  \r\n„Идеята ни за този ден бе да покажем новата база, поради факта, че местоположението на комисията го променихме, тя беше в Стоматологията, сега я преместихме тук, в източното крило на общината. Оборудвахме 3 стаи и така ще запознаем учениците с дейността на комисията и с местоположението. Минават децата от няколко училища, следобед ще минат и от другите училища“, каза председателят на Комисията по наркотични вещества и зависимости. Преди Центъра е бил само в една стая. Сега вече има зала за заседания. „Не много голяма е, но все пак обзаведена за срещи, където мога да се правят събирания на доброволците, няма някаква специфична апаратура, имаме материали“, поясни Момчил Николов. Той каза още, че предпочита да се използват срещите на живо със специалисти, или хора, преживели зависимостта от дрогата. „Моите предпочитания са да ползваме специалисти и хора, които да говорят от първо лице. Гледам всяка година да каним един или два пъти такива специалисти. Един доктор от Раднево идва, завеждащият на Шесто мъжко отделение в Психиатричната болница Иван Добринов, той работи с такива хора, знае последствията и представя една много хубава презентация за въздействието на наркотиците, за дизайнерските дроги, колко бързо се сменят и до какви тежки последствия могат в да доведат. Включително и с живи примери, бивши наркомани също ползваме често - хора, които са го преживели, съвсем друго е човек, който е минал през тия проблеми да обясни“, каза още Момчил Николов. Той обясни, че в района няма по-особени случаи на наркомании. „Не, че не се ползват наркотици, по-скоро се употребяват по-леките за пушене или някое друго хапче. Правим една статистика всяка година. Всички структури, които се занимават и имат отношение към това – прокуратура, полиция, гранична полиция - искаме информация от тях, съответно я получаваме и общо взето има хванати хора, които са пушили трева и карат кола, но нямаме някакви фрапиращи случаи“, каза в заключение Момчил Николов, секретар на Община Смолян и председател на Общинската комисия по наркотични вещества и зависимости.  \r\nДарина ДЕЕНИЧИНА", "date": "2019.06.26", "title": "Смолян: Превантивно-информационният център по наркотични вещества вече е в нови помещения в сградата на общината"}
{"url": "http://www.focus-news.net/news/2019/06/26/2674135/pazardzhik-vodosnabditelnoto-druzhestvo-v-strelcha-shte-izvarshi-hiperhlorirane-na-vodata-ot-27-do-29-yuni-prez-perioda-vodata-shte-bade-negodna-za-piene.html", "text": "Водоснабдителното дружество в Стрелча ще извърши хиперхлориране на водата, съобщиха от  Община Стрелча . „ВиК-С” – Стрелча уведомява гражданите, че във връзка с падналите дъждове, влошеното качество на водата и почистването на водопроводните съоръженията, в дните от 27 до 29 юни 2019 г. (четвъртък, петък и събота) включително, ще бъде извършено хиперхлориране на водовземните съоръжения, довеждащия водопровод, съоръженията в пречиствателната станция и вътрешната мрежа на град Стрелча. През периода на дезинфекция и обеззаразяване водата ще бъде негодна за пиене.", "date": "2019.06.26", "title": "Пазарджик: Водоснабдителното дружество в Стрелча ще извърши хиперхлориране на водата от 27 до 29 юни, през периода водата ще бъде негодна за пиене"}
{"url": "http://www.focus-news.net/news/2019/06/26/2674145/stefka-stoeva-tsik-otsenyavame-evropeyskite-izbori-kato-chestni-spokoyni-i-uspeshni.html", "text": "Оценяваме европейските избори като честни, спокойни и успешни. Това каза председателят на Централната избирателна комисия (ЦИК) Стефка Стоева по време на представяне в Комисията по правни въпроси в Народното събрание на доклад на ЦИК за проведените на 26 май избори за членове на Европейския парламент от България, предаде репортер на  Агенция „Фокус“ . „Анализът, който ви предлагаме, е обсъден от всички колеги, които в момента са на работа – 17 членове на ЦИК, и е гласуван с мнозинство от 14 гласа. Ще се опитам съвсем накратко да ви запозная с данните от изборите. Акцентът е върху машинното гласуване, което беше акцент и в целия процес на изборите“, посочи още Стоева. Според нея избирателната активност е била е обичайна за страната при този вид избори.  \r\nДеница КИТАНОВА", "date": "2019.06.26", "title": "Стефка Стоева, ЦИК: Оценяваме европейските избори като честни, спокойни и успешни"}
{"url": "http://www.focus-news.net/news/2019/06/26/2674151/plovdiv-56-godishen-mazh-e-otkrit-martav-v-doma-si-ima-sledi-ot-nasilie.html", "text": "56- годишен мъж е открит мъртъв в дома си, има следи от насилие. Това съобщиха за  Радио „Фокус“ – Пловдив  от  ОДМВР- Пловдив .  В 08.30 часа тази сутрин, на тел. 112, е получен сигнал за намерен в дома му мъж в безпомощно състояние. На адреса са изпратени екипи на Второ РУ и Спешна помощ, които са констатирали смъртта на 56-годишния мъж. При първоначалния оглед са установени следи от насилие. Уведомена е Окръжна прокуратура – Пловдив и под нейно ръководство се извършват активни процесуални и следствени действия от служители на Второ РУ и отдел „Криминална полиция“. Образувано е досъдебно производство. \r\nТони МИХАЙЛОВ", "date": "2019.06.26", "title": "Пловдив: 56-годишен мъж е открит мъртъв в дома си, има следи от насилие"}
{"url": "http://www.focus-news.net/news/2019/06/26/2674153/kyustendil-za-poredna-godina-obshtina-dupnitsa-organizira-initsiativata-aktivno-lyato.html", "text": "За поредна година Община Дупница организира инициативата „Активно лято”. Това съобщиха за  Радио „Фокус” – Кюстендил  от Община Дупница. Инициативата започва от началото на месец юли и ще продължи пет седмици. Заниманията са предназначени да деца от 8 до 14 години. Те ще се научат да майсторят, творят и развиват своите умения. Ще трупат знания от различните области, като всичко е организирано, както и в предходните години в развлекателен стил и атрактивно. Изкуства, спорт, музика, знания, превенция и много приятни мигове очакват най-малките жители на общината. Отново всички разходи по организацията, както и необходимите пособия и материали за децата се осигуряват от Община Дупница. Първата работилничка е насрочено за 1 юли от 10.00 часа в заседателната зала на общината. \r\nВенцеслав ИЛЧЕВ", "date": "2019.06.26", "title": "Кюстендил: За поредна година Община Дупница организира инициативата „Активно лято”"}
{"url": "http://www.focus-news.net/news/2019/06/26/2674142/premierat-boyko-borisov-vmesto-da-ni-obedinyavat-geroi-kato-gotse-delchev-ni-razedinyavat.html", "text": "Вместо да ни обединяват, герои като Гоце Делчев ни разединяват. Това каза при откриването на втория Пловдивски икономически форум премиерът Бойко Борисов, предаде репортер на  Радио \"Фокус\" - Пловдив .  \r\n\"Нашият герой Гоце Делчев стана повод за коментари във всички посоки. Това е герой, вложил всичко за свободата на Македония. По същият начин Че Гевара, аржентинец, се бие за Куба и загива в трета страна. Вместо да ни обединяват, тези герои всяват ябълката на раздора\", каза Борисов. Той посочи, че Балканите имат компетентни политици с разум и опит и изрази надежда, че всички тези трудности ще бъдат преодолени.  \r\nВтория пловдивски икономически форум се провежда в хотел „Империал“ в града на 26 и 27 юни, като над 55 международни експерти са потвърдили участието си в тематичните панели. Сред темите, които ще се обсъждат на двудневното събитие, ще бъдат европейската перспектива пред Западните Балкани, очакванията от новия Европейски парламент и новата Еврокомисия, демографските и здравни проблеми, пътната карта на България към \"чакалнята\" на Еврозоната - ЕРМ II, привличането на чужди инвестиции, енергийната и цифрова политика на ЕС и много други. \r\nПловдивският икономически форум се организира от Делфийски икономически форум със седалище Атина и от Центъра за либерални стратегии. \r\nТони Михайлов", "date": "2019.06.26", "title": "Премиерът Бойко Борисов: Вместо да ни обединяват, герои като Гоце Делчев ни разединяват"}
{"url": "http://www.focus-news.net/news/2019/06/26/2674155/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и Община Белово ще разговаряме с кмета на село Габровица Кирил Симеонов за най-належащите проекти, които трябва да се реализират в населеното място и за възможностите те да станат реалност. Ще гостуваме и на жителите на село Аканджиево като ви разкажем част от неговата интересна история. Във втората част от предаването ще ви предложим една интересна разходка в Родопите над село Голямо Белово, маршрутът, на която е описан от Иван Вазов. По темата наш събеседник ще бъде Севдалина Попова, старши експерт „Музейно дело“ в общината.  Предаването „Белово – градът на трите планини“ се излъчва всяка сряда по Радио „Фокус“ – Пазарджик, от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.06.26", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/06/26/2674149/stefka-stoeva-tsik-158-967-izbirateli-sa-glasuvali-s-mashini-koeto-e-759-ot-vsichki-glasopodavateli.html", "text": "158 967 избиратели са гласували с машини, което е 7.59% от всички гласоподаватели. Това каза председателят на Централната избирателна комисия (ЦИК) Стефка Стоева по време на представяне в Комисията по правни въпроси в Народното събрание на доклад на ЦИК за проведените на 26 май избори за членове на Европейския парламент от България, предаде репортер на  Агенция „Фокус“ . Стоева уточни, че в секциите с машинно гласуване само 27.7% от избирателите са избрали да гласуват с машина, останалите 72.3% от избирателите са предпочели да гласуват с хартиена бюлетина.  \r\n„Тези данни сочат, че цената на един глас с машинно гласуване с оглед броя на избирателите и разходите за наемане на машините, за сертифицирането им, за провеждане на пазарно проучване, за организиране на обществената поръчка, за допълнителното възнаграждение на членовете на секционните избирателни комисии с машинно гласуване възлиза на около 59 лв.“, посочи също Стоева. По думите й за сравнение цената на един глас с хартиена бюлетина е 0.77 лв. Общата цена на бюлетините е 1  489 989 лв“, каза още Стоева. Тя подчерта, че въпреки трудностите, всичките машини са доставени в 3000 секции. По думите й в 149 от тях няма избирател, който да е гласувал машинно.  \r\nДеница КИТАНОВА", "date": "2019.06.26", "title": "Стефка Стоева, ЦИК: 158 967 избиратели са гласували с машини, което е 7.59% от всички гласоподаватели"}
{"url": "http://www.focus-news.net/news/2019/06/26/2674152/tass-es-izklyuchva-prerazglezhdaneto-na-sdelkata-za-brekzit.html", "text": "Европейският съюз напълно изключва възможността за преразглеждане на настоящото споразумение относно условията за излизане на Обединеното кралство от Общността, дори ако Лондон ще трябва да напусне ЕС без сделка. Това заяви в сряда на пресконференция в Брюксел представителят на Европейската комисия Наташа Берто, предава  TACC . \r\n„Да, мога да потвърдя, че няма да преразгледаме споразумението, както многократно сме повтаряли\", каза тя, отговаряйки на въпрос от журналисти относно това дали ЕК ще откаже да преразгледа сделката дори в случай на „развод\" без споразумение. \r\nОт Берто също беше поискано да опише очакванията на Брюксел по отношение на лидера в надпреварата за поста министър-председател на Обединеното кралство Борис Джонсън. В отговор тя увери, че Брюксел е готов да работи в дух на сътрудничество с всеки правителствен лидер на Обединеното кралство.  \r\nВеликобритания трябваше да напусне ЕС на 29 март 2019 г., т.е. две години след подаването на писмено уведомление за изтегляне. Въпреки това депутатите от Камарата на общините на парламента на Обединеното кралство отхвърлиха проектоспоразумението за сроковете за Брекзит, което премиерът Тереза Май постигна по време на преговорите с европейските лидери. Те гласуваха срещу него три пъти. В резултат на това ЕС се съгласи да отложи датата на Брекзит от първо до април-май, а после до 31 октомври тази година. Тереза Герова", "date": "2019.06.26", "title": "ТАСС: ЕС изключва преразглеждането на сделката за Брекзит"}
{"url": "http://www.focus-news.net/news/2019/06/26/2674146/kathimerini-natsionalniyat-savet-za-vanshna-politika-na-gartsiya-obsadi-turskite-deystviya-kray-kipar.html", "text": "Националният съвет за външна политика на Гърция се събра на заседание, за да обсъди дейностите на Турция край бреговете на Кипър, отказвайки да се вслуша в предупрежденията за санкции от Европейския съюз, съобщава електронното издание на атинския ежедневник  Kathimerini . \r\nОчаква се също така външният министър Йоргос Катроугалос да информира опозиционните партии за неотдавнашното решение на ЕС да поеме по-строга линия срещу Анкара, която пренебрегва многократните призиви да се въздържа от сондажи за природен газ в Изключителната икономическа зона (ИИЗ) на Кипър. \r\nТова е третата среща на Съвета за външна политика от началото на годината, като отговорът на Гърция на все по-агресивната реторика и действия на Анкара са основна тема на дискусиите. Тереза Герова", "date": "2019.06.26", "title": "Kathimerini: Националният съвет за външна политика на Гърция обсъди турските действия край Кипър"}
{"url": "http://www.focus-news.net/news/2019/06/26/2674159/kmetat-na-sliven-stefan-radev-garbis-papazyan-beshe-istinski-primer-za-rodolyubie-i-humannost.html", "text": "Големият дарител на Сливен Гарбис Папазян е починал във Виена на 25 юни на 98-годишна възраст, съобщиха негови приятели и съмишленици. Кметът Стефан Радев изпрати съболезнователен адрес до Арменската църковна община в австрийската столица и до Българския изследователски институт – клуб „Приятели на Витгенщайн“ в Австрия. Това съобщиха от пресцентъра на  Община Сливен . \r\nВ писмото си кметът изразява съболезнования по повод кончината на родолюбеца, съгражданина и останал до последния си час голям приятел на Сливен – Гарбис Папазян. „Той ще остане в паметта на поколенията като пример за истинско родолюбие и хуманност. Напусна ни една уникална личност, отдала целия си съзнателен живот на благородни каузи, в името на родния град Сливен и на страната си. Името на Гарбис Папазян е символ на добротворчеството и дарителството. Поклон пред светлата му памет!“, заявява той. \r\nГарбис Папазян е роден през 1920 г. в Сливен. След завършване на гимназия в родния си град през 1940 г., той заминава за Виена, където завършва индустриална химия. Остава в Австрия, където се занимава с търговия. Първото си дарение за Сливен прави през 1960 г. – играчки за детските градини. През 1978 г. дарява старинна цигулка „Рупрехт”, на която свири талантлив цигулар от Сливен. Година по-късно Гарбис  подарява на града ретранслатор за втора програма на БНТ, а след това финансира построяването и обзавеждането на детска градина, която днес носи името на неговите родители „Виржин и Хаик Папазян”. Дарява още 10 000 долара за строителството на новия театър, отпуска средства за ремонт на арменски параклис, за фонд „13 века България“, за детски градини, за Старческия дом. Последното дарение на Папазян е парцел от 451 кв. м в София, подарен на общината. \r\nГарбис Папазян е почетен гражданин на община Сливен. Той е първият носител на почетния знак на Общинския съвет “За граждански принос”. Носител на “Народен орден на труда” – златен и на орден “Народна република България”- I степен.  Награден е с паметен медал “Иван Вазов” и с грамота като доайен на българската общност във Виена. Негова е заслугата за закупуването от държавата на сграда в центъра на австрийската столица и  превръщането й в културен дом към българското посолство. Гарбис Папазян има принос за развитието на търговска дейност между България и страни от цяла Европа.", "date": "2019.06.26", "title": "Кметът на Сливен Стефан Радев: Гарбис Папазян беше истински пример за родолюбие и хуманност"}
{"url": "http://www.focus-news.net/news/2019/06/26/2674154/stefka-stoeva-tsik-uvelichavaneto-na-sektsiite-s-mashinno-glasuvane-na-mestniya-vot-veroyatno-shte-dovede-do-poveche-greshki-v-protokolite-i-mozhe-da-povliyae-na-rezultata.html", "text": "Увеличаването на секциите с машинно гласуване на местния вот вероятно ще доведе до повишаване на грешките в протоколите на СИК и може да повлияе на резултата. Това каза председателят на Централната избирателна комисия (ЦИК) Стефка Стоева по време на представена на доклад на комисията в Правна комисия, предаде репортер на  Агенция „Фокус“ . Стева допълни, че в 77 секции на евровота са установени несъответствия между данните от машинното гласуване и попълнените в протокола числа по разпределение на гласовете по кандидатски листи. „В 1139 секции са установени несъответствия между данните от машинно гласуване и попълнените в протокола числа относно разпределение на предпочитанията за кандидатите в кандидатските листи на партии и коалиции. Общата разлика в подадените преференции на национално ниво е 4 168. Като цяло близо 40% от протоколите на СИК с машинно гласуване съдържат грешки при отчитане на действителните гласове или на преференциите, но важното е, че тези несъответствия, в тези избори категорично не водят до промяна на резултатите“, подчерта още Стоева. „Произведохме и машинно гласуване в предвидените от законодателя 3000 секции\", каза тя и отчете, че това е било съпроводено с множество трудности и с проблеми. \"На първо място гласуването с машини само на 7.59% от избирателите показва, че тази форма на гласуване е неоправдано скъпа. Много вероятно е тази цена да е още по-висока на предстоящите местни избори, за които законодателят предвижда да се гласува машинно вече в 6000 секции или в 67% от секциите в големите населени места. Спецификата на предстоящите местни избори изисква специфична и уникална настройка на отделните машини за отделните СИК в страната, като някъде трябва да се настроят за 3, а другаде за 4 вида избор. Предстои отпечатване на 265 вида бюлетини за общински съветници, 265 вида бюлетини за кметове на общини, 35 вида бюлетини за кметове на райони и 3187 вида бюлетини за кметове на кметства. Сериозни затруднения е възможно да има на първия тур при преброяване на преференциите за общински съветници. Увеличаването на броя на секциите с машинно гласуване вероятно ще доведе до увеличаване на несъответствията и грешките в протоколите на СИК, което при този вид избори може да повлияе на резултата“, допълни още Стоева.  \r\nДеница КИТАНОВА", "date": "2019.06.26", "title": "Стефка Стоева, ЦИК: Увеличаването на секциите с машинно гласуване на местния вот вероятно ще доведе до повече грешки в протоколите и може да повлияе на резултата"}
{"url": "http://www.focus-news.net/news/2019/06/26/2674156/kyustendil-130-sa-sluchaite-na-morbili-v-oblastta-ot-nachaloto-na-godinata.html", "text": "130 са случаите на морбили в област Кюстендил от началото на годината. Това съобщиха за  Радио „Фокус” – Кюстендил  от Регионална здравна инспекция – Кюстендил. По данни на Дирекция „Надзор на заразните болести” само за миналата седмица са установени 25 нови случая на заболяването. Най-много са случаите в общините Кюстендил и Дупница. Има заболели и в Бобов дол, както и в Сапарева баня. През изминалата седмица са констатирани и 41 случая на варицела. По един заболял има от салмонелоза и туберкулоза. Установени са и четири случая на ентероколит. \r\nВенцеслав ИЛЧЕВ", "date": "2019.06.26", "title": "Кюстендил: 130 са случаите на морбили в областта от началото на годината"}
{"url": "http://www.focus-news.net/news/2019/06/26/2674160/sport-yuliya-stamatova-se-klasira-za-vtoriya-krag-na-turnir-po-tenis-v-tunis.html", "text": "Юлия Стаматова се класира за втория кръг на турнира по тенис на червени кортове в Табарка, Тунис. Поставената под номер едно българка победи шведската тенисистка Луизе Брунског със 7:6, 6:2.  \r\nЛевичарката на три пъти излизаше с пробив напред в първата част, като при 5:4 гейма тя пропусна два сетбола при собствен сервис, след което се стигна до тайбрек. В него Стаматова спечели последните три точки, за да вземе аванс в резултата. Вторият сет също започна с размяна на пробиви, но след 2:2 Стаматова спечели четири последователни гейма.", "date": "2019.06.26", "title": "Спорт: Юлия Стаматова се класира за втория кръг на турнир по тенис в Тунис"}
{"url": "http://www.focus-news.net/news/2019/06/26/2674161/kmetat-yordanka-fandakova-prieh-ostavkata-na-arh-vladi-kalinov.html", "text": "Днес поисках обяснения от директора на дирекция \"Общински строителен контрол\" – арх. Калинов, за проверката за законността на два навеса, собственост на Пламен и Ирена Димитрови на ул. „Проф. Г. Павлов“ 21 в кв. „Гео Милев“. Получих обясненията за решението да прекрати проверката, както и оставката му, която приех. Това написа кметът на София Йорданка Фандъкова във  \"Фейсбук\" . \"Връщам за ново разглеждане акта на район „Слатина“, които констатираха незаконно построени покриви върху постройките на покривната тераса. С кмета на район „Слатина“ още по време на тяхната проверка разгледахме строителната документация. В проекта на сградата няма покриви върху издигнатите колонади. Проверката засяга действия на строителя на сградата през 2007 г.\", посочва кметът. \"Фактите са такива каквито са, и никой няма интерес от това да бъдат прикривани и премълчавани\", заявява Фандъкова.", "date": "2019.06.26", "title": "Кметът Йорданка Фандъкова: Приех оставката на арх. Влади Калинов"}
{"url": "http://www.focus-news.net/news/2019/06/26/2674162/dimitar-stoyanovich-osnovatel-na-mezhdunarodniya-festival-na-dokumentalniya-istoricheski-film-v-burgas-tova-e-edna-tematichna-seriya-ot-nay-dobrite-balgarski-dokumentalni-filmi.html", "text": "Международният фестивал на документалния исторически филм в Бургас DOCK film fest е една тематична серия от най-добрите български документални филми. Това каза пред журналисти Димитър Стоянович – основател на фестивала, предаде репортер на  Радио „Фокус“-Бургас . „Това е българският възход и падение, защото има и много трагични неща, които се свързани например с Христо Проданов, също така и за българските щангисти това, което се случва с тях, Нешка Робева и „Златните момичета“, които са както велики, така и с много травми“, каза още Димитър Стоянович и добави, че що се отнася до конкурсната програма, с два дни удължават фестивала, тъй като след първото издание е предизвикало много широк отзвук.  \r\n„В авторитетните международни кинофоруми се прелива от хвалби, радостни емоции, разкази на тези, които са посетили фестивала. Голяма част от миналогодишните гости сами ще дойдат тази година, за да бъдат част от публиката на фестивала, което е едно огромно признание и което почти никога не се е случвало с фестивалната история, където и да било“, заяви той и посочи, че ще има и много сериозен артистичен консултант и това е световно известният оператор Торсен Липсток, който миналата година е бил част от авторитетното жури. „В момента тече селекцията в културната програма и без съмнение тя ще бъде на още по-високо ниво и от миналата година. Във фестивала ще има изключителни имена и филми, актуални от тази година със съответното височайсше присъствие. Филмите в конкурсната програма ще бъдат 10, стотици са заглавията, които гледам и селектирам, кандидатстват най-световно признати документалисти, желанието да участват в конкурсната програма е много голямо, разбира се ще има и български заглавия, което по традиция е изключително важно за един български фестивал. Ще открием на 17-ти с филма, чиито продуцент Мартичка Божилова – „Дворците на народа“, уточни Димитър Стоянович.  \r\nПо думите му има няколко потвърдени членове на журито, част от което е Георги Богданов, едно от големите имана в европейската документалистика, също така и от Германия и Гърция. Ще имаме и сериозно аристократично присъстивие, което засега крием в тайна. \r\nДеница ДИМИТРОВА", "date": "2019.06.26", "title": "Димитър Стоянович, основател на Международния фестивал на документалния исторически филм в Бургас : Това е една тематична серия от най-добрите български документални филми"}
{"url": "http://www.focus-news.net/news/2019/06/26/2674163/agentsiya-patna-infrastruktura-agentsiyata-ne-poddarzha-monopol-na-nito-edin-natsionalen-dostavchik-na-uslugi.html", "text": "Агенция „Пътна инфраструктура“ (АПИ) не поддържа монопол на нито един Национален доставчик на услуги (НДУ) за продажба на пътни такси – електронна винетка и тол. Това съобщиха от пресцентъра на  АПИ  във връзка със запитвания от медии за оповестени в публичното пространство твърдения за отношенията между агенцията и един от кандидатите за нейн търговски партньор – „Телетол“. \r\nПредстои подписване на договор с нов доставчик на услуги – „Конкорд Смарт Инфраструктура” АД, за което има решение на Управителния съвет на АПИ от 19 юни 2019 г. Четвъртият кандидат за НДУ – „Иком“ ООД, е заявил желание да партнира на Пътната агенция само в събирането на тол такси, не и в продажбата на електронни винетки. Това дружество е все още в първия етап на процедурата – да се установи дали отговаря на условията и едва тогава да се впише в регистъра. \r\n„Телетол” АД остава регистриран Национален доставчик на тол услуги. Напомняме, че дружеството няма да има възможност да продава електронни винетки, тъй като не постигна оперативна съвместимост на база интерфейс с Електронната система за събиране на пътни такси. Но има възможност отново да кандидатства за продажба на е-винетки след като се приведе в съответствие. Дали това ще стане зависи единствено от „Телетол” АД и желанието им да работят по правилата, които са еднакви за всички доставчици на услуги. \r\nРегистрацията на Национални доставчици на услуги се извършва съгласно Общи условия, които са публични на интернет страницата на АПИ. Съгласно тях, след подписване на договора, всеки Национален доставчик на услуги има 10 дни за доказване на оперативна съвместимост и едва тогава договорът влиза в сила.  \r\nКатегорично не отговаря на истината твърдението, че регистрацията на “Телетол” АД като НДУ е отнела 6 месеца. Дружеството е подало документи за регистрация на 8 март 2019 г. С решение на УС на АПИ от 18 март 2019 г. “Телетол” АД е вписан в регистъра на НДУ на сайта www.bgtoll.bg, с което приключва първата фаза от регистрацията съгласно Общите условия. На 14 май е подписан договор с „Телетол” АД, който влиза в сила едва след доказване на оперативна съвместимост с интерфейса на електронната система. Решението на УС на АПИ за прекратяване на договора идва месец по-късно – на 19 юни 2019 г., тъй като не е постигната оперативна съвместимост на база интерфейс. „Телетол” АД предлага нова технология, която няма нищо общо с изпълнението на изискванията от Общите условия и представлява сериозно неизпълнение на договора и опит за пренаписване и на договора, и на Общите условия. \r\nАПИ държи да подчертае, че електронната система за събиране на пътни такси обработва данни и изисква определени нива на сигурност и взамодействие с партньорите. Не може всеки по свой начин да се интегрира към системата. Процедурите са направени така, че да гарантират непрекъснатост и защита на системата в процеса на интеграция. \r\nНа дружеството е предоставена цялата необходима информация за осъществяване на интерграцията, но от страна на „Телетол” не са предприети активни действия във връзка с осъществяване на реалната комуникация, за да се извърши процесът на интеграция.  \r\nПо повод твърдението на „Телетол” АД, че за решението на УС на АПИ за прекратяване на договора са разбрали от прессъобщение от АПИ информират, че писмото на председателя на АПИ Георги Терзийски е изпратено по електронна поща на 20 юни, както и по установения административен ред чрез пощенска услуга с обратна разписка. По електронна поща писмото е изпратено от директора на НТУ проф. Олег Асенов в качеството му на лице за контакти по договора с „Телетол” АД. Електронното писмо на проф. Асенов е до Тони Шиби, лице за контакт по договора от страна „Телетол”. В приложената снимка се вижда, че писмото е изпратено на 20.06.2019 г. в 17.53 часа.  \r\nПрилагаме и писмото на председателя на УС на АПИ Георги Терзийски до „Телетол“ АД.", "date": "2019.06.26", "title": "Агенция „Пътна инфраструктура”: Агенцията не поддържа монопол на нито един Национален доставчик на услуги"}
{"url": "http://www.focus-news.net/news/2019/06/26/2674165/blagoevgrad-priklyuchi-parviyat-etap-ot-detska-politseyska-shkola-organizirana-ot-obshtina-bansko.html", "text": "Детската полицейска школа е част от програмата за летните занимания с децата от община Банско, като за първа година в нея са включени и малчуганите от детските градини и подготвителните групи. Провежда се веднъж седмично със служители от Районното управление на МВР – Банско, а занятията се провеждат под формата на игри. Това съобщиха от пресцентъра на  Общината . \r\nНа всички деца бяха раздадени грамоти за участие, от името на кмета на Община Банско Георги Икономов и началника на Районното управление на МВР – Банско главен инспектор Иван Попов. \r\nВсички участници получиха и още един подарък за спомен - фланелки с надпис „Детска полицейска школа“.  \r\nЗаниманията на децата се провеждат със съдействието на треньорите от Ски клуб „Банско”, а школата продължава с децата от по горните класове.", "date": "2019.06.26", "title": "Благоевград: Приключи първият етап от Детска полицейска школа, организирана от Община Банско"}
{"url": "http://www.focus-news.net/news/2019/06/26/2674164/predsedatelyat-na-grupata-na-sotsialistite-v-stolichniya-obshtinski-savet-kaloyan-pargov-poiska-informatsiya-za-navodneniyata-v-sofiya-sled-poroya-v-ponedelnik.html", "text": "Лидерът на БСП - София и председател на групата на социалистите в Столичния общински съвет (СОС) Калоян Паргов официално поиска информация за наводненията в столицата след пороя в понеделник. Той направи това по време на днешното заседание на Комисията по транспорт и туризъм към СОС. Това съобщиха от пресцентъра на  БСП - София . Предложението на Паргов беше още на следващото заседание на комисията ръководителите на Дирекция \"Аварийна помощ и превенция\" Красимир Димитров и на Дирекция \"Сигурност\" Кристина Лазарова, както и директорът на Столичния инспекторат Веска Георгиева да изнесат официална информация за ситуацията. \r\n\"Също така очаквам от тях и предложения за мерки. Какво ще предприемат оттук-нататък, за да не бъдат допускани повече наводнения по централните столични улици, а и не само по тях, каза Калоян Паргов. - В понеделник след пороя гневът на гражданите за пореден път се изля върху Столична община. И с право. А ние, като общински съветници, не бива да допускаме подобни проблеми. Какво значи продавачи в магазини да стоят на вратите и с четки и парцали да се борят с водата, за да не влезе вътре? А за шахтите и канализацията - да не говорим! Вярно, че отговорността за поддръжката им е разделена на три, включително и на \"Софийска вода\", но в края на юни да оправдават запушванията с листа - не е сериозно. Не сме в сезона на листопада\".", "date": "2019.06.26", "title": "Председателят на групата на социалистите в Столичния общински съвет Калоян Паргов поиска информация за наводненията в София след пороя в понеделник"}
{"url": "http://www.focus-news.net/news/2019/06/26/2674169/georgi-stoev-glaven-arhitekt-na-kazanlak-obshtinata-shte-prodalzhi-politikata-si-po-premahvane-na-metalnite-garazhi-shte-se-dade-vazmozhnost-na-grazhdani-da-izgradyat-masivni.html", "text": "Общинският съвет в Казанлък ще проведе своето редовно 56 заседание на 27 юни, предаде кореспондент на  Радио „Фокус” . Сред акцентите от дневния ред са и четири последователни точки, по които съветниците трябва да се произнесат по въпроса за провеждане на публичен търг за учредяване право на строеж за построяване на надземни и полуподземни гаражни клетки в различни райони на Казанлък.  \r\nВъв връзка с това главният архитект Георги Стоев поясни, че на територията на града в настоящия момент в общински имоти са разположени 5 200 метални и бетонови гаражни клетки. Част от тях с договори, друга са без договори, а трети се ползват за други цели или въобще не се ползват. Главният архитект подчерта, че те са зле поддържани, ръждясали, а местата, където са поставени, не могат да се поддържат и почистват. „Общинска администрация полага усилия за подобряване на качеството на обитаване в тези територии”, каза още архитект Стоев. \r\nНа Общинско предприятие „Балканинвест“ е възложена актуализация на схемите за поставяне на гаражи, като се премахват нередовните, тези които са без договори, а редовните се прегрупират и подреждат по възможно най- добрия начин. Работи се в посока от центъра към периферията на града. До момента са премахнати 300 гаража,  \r\nДруга насока в която общината работи е там, където е възможно да се даде възможност на заинтересувани граждани да изградят масивни гаражи в имоти общинска собственост, чрез учредяване на право на строеж след провеждане на тържни процедури, каквито са случаите, които ще разгледа Общинският съвет на утрешното си заседание. Архитект Стоев подчерта, че този подход ще гарантира подобряване на естетично издържани инвестиционни проекти, които ще включват и ландшафтна разработка за естетизиране на околното пространство. Той поясни, че при полуподземно или подземно разполагане на гаражните групи, на покривната конструкция ще бъдат изградени детски и спортни площадки. \r\n„В Общинския съвет са внесени за разглеждане четири предложения за четири различни локации, включени в Годишната програма за разпореждане с общинска собственост за строеж на масивни гаражи. Общият брой на гаражните клетки в четирите локации е 53. Три от тях на улица „Пеньо Черньоолу”, 28 до булевард „Aлександър Батенберг”, 15 до паметника на Васил Левски в Западното и 7 в близост до улица „Скобелев””, каза Стоев, като поясни, че в момента има разработени предложения за две нови локации едната в квартал „ Изток”, южно от блок 15 за 140 гаража на две нива и в квартал „Васил Левски”, западно от блок 40 за 52 гаража, които ще бъдат предложени за включване в Програмата за разпореждане с общинска собственост. \r\n„Общината ще продължи политиката си по премахване на металните гаражи”, каза в заключение главният архитект на Казанлък. \r\nСлавяна ГАЙДАРОВА", "date": "2019.06.26", "title": "Георги Стоев, главен архитект на Казанлък: Общината ще продължи политиката си по премахване на металните гаражи, ще се даде възможност на граждани да изградят масивни"}
{"url": "http://www.focus-news.net/news/2019/06/26/2674157/premierat-boyko-borisov-ochakvam-balgariya-i-severna-makedoniya-da-zapazyat-dobrite-sasedski-vzaimootnosheniya.html", "text": "По време на Българското председателство на Съвета на ЕС сложихме най-сложната тема – опасна, трудна – европриобщаването на страните от Западните Балкани, надявам се колегите един ден ще оценят това“. Това заяви министър-председателят Бойко Борисов в изказването си пред участниците в Пловдивския икономически форум, съобщиха от  правителствената информационна служба . Премиерът подчерта, че България даде рестарт на тази процедура и изрази надежда, че на предстоящата среща на страните от Берлинския процес в Познан ще бъде взето решение за съвместно домакинство догодина на Република Северна Македония и България. „Исторически ние сме се били с всички съседи, резултатът е, че регионът на Балканите е изостанал. Сега обърнахме нещата. Надявам се да преодолеем всички трудности“, каза още премиерът Борисов. Министър председателят посочи, че очаква България и Република Северна Македония да запазят добрите съседски взаимоотношения. „Имаме редкия шанс – тази територия, Балкани наречена - толкова пропита с кръв, колкото надали на друго място има, ние, всички, да направим един прекрасен бизнес климат‘, подчерта още премиерът Борисов.  \r\nПред представителите на бизнес средите премиерът Борисов изтъкна стабилната икономическа среда у нас, като отбеляза, че България е привлекателна за чуждите инвеститори с ниските си данъци и добрите финансови показатели. „Изключителна добра данъчна среда. Четири пъти се е вдигнал износа ни в електронната промишленост. Два пъти повече – доходите, а доходите се вдигат с бизнеса, тези, които правят Брутния вътрешен продукт“, заяви още Бойко Борисов.  \r\nПремиерът Борисов припомни пред бизнеса, че правителството продължава да строи и ремонтира пътната инфраструктура страната. „Новите инвеститори гледат за колко време тировете стигат до границата и затова с финансовия министър Владислав Горанов разширяваме двойно КПП-то на Калотина, защото не може да се поеме трафикът“, посочи още министър-председателят в Пловдив. Той изброи важните за региона съвместни проекти, по които се работи - пристанища, магистралите, жп линиите, газопроводи, като отбеляза, че България продължава да се стреми към прогнозируема данъчна политика, намаляване на сивия сектор, квалифициране на работната ръка. Премиерът Борисов подчерта още, че правителството продължава да осигурява трайно инвестиции в образованието – двойно увеличение на учителските заплати, както и средства в образователната инфраструктура.  \r\nВ Пловдив за втора поредна година представители на правителства, бизнеса и на неправителствения сектор от страната и Европа обсъждат предизвикателствата пред икономическия растеж и конкурентоспособността у нас и в Югоизточна Европа. Част от темите са свързани с перспективите през Западните Балкани, очакванията от новия Европейски парламент и новата Европейска комисия, демографски и здравни проблеми, пътната карта на България към ЕРМ II, привличането на чужди инвестиции, енергийната и цифрова политика на ЕС.", "date": "2019.06.26", "title": "Премиерът Бойко Борисов: Очаквам България и Северна Македония да запазят добрите съседски взаимоотношения"}
{"url": "http://www.focus-news.net/news/2019/06/26/2674168/vitseadmiral-mitko-petev-shte-sdade-dlazhnostta-komandir-na-voennomorskite-sili-na-27-yuni.html", "text": "На 27 юни 2019 година от 11.00 часа пред Щаба на Военноморските сили ще се проведе церемония по сдаване и приемане на длъжността „Командир на Военноморските сили”. Това съобщиха от пресцентъра на  Военноморските сили . Вицеадмирал Митко Петев ще сдаде длъжността на контраадмирал Кирил Михайлов.", "date": "2019.06.26", "title": "Вицеадмирал Митко Петев ще сдаде длъжността „Командир на Военноморските сили“ на 27 юни"}
{"url": "http://www.focus-news.net/news/2019/06/26/2674170/babh-izvarsheni-sa-1153-proverki-v-stranata-na-predlaganite-maslinovi-i-rastitelni-masla.html", "text": "1 153 проверки на предлаганите маслинови масла и растителни  масла  смес, с вложено в състава им маслиново масло, извърши дирекция „Контрол на храните“ към Българската агенция по безопасност на храните (БАБХ) на територията на всички области в страната, съобщиха от  агенцията . Контролните органи на БАБХ осъществиха извънредна тематична проверка на посочените хранителни продукти, която включва обекти за производство и/или бутилиране на маслинови масла и смеси от растителни масла с вложено в състава им маслиново масло, супермаркети и хранителни магазини, продаващи маслинови масла, складове за търговия на едро и дребно, и централни складове на търговските вериги в страната. 22 са издадените предписания за възбрана на реализацията на неотговарящи на стандартите за търговия маслинови масла. Съставени са 3 акта за установяване на административно нарушение. Възбранените от продажба количества маслинови масла, в  бутилки от 0.5 литра  и  от 1 литър, са общо 2 542  броя. Извънредната тематична проверка констатира, че на българския пазар се предлагат десетки видове маслинови масла с произход предимно от Гърция, но също така и от Испания, Италия и Португалия, доставени от търговски  фирми – разпространители. При анализа на резултатите ясно се очертава тенденцията за голямо разнообразие на българския пазар, като преобладаващи са продажбите на „Маслиново масло от маслиново кюспе“ и „Маслиново масло, съставено от рафинирани и необработени маслинови масла“. Предлагат се и висококачествените „Маслиново масло Екстра virgin“ и „Маслиново масло Virgin“. Обобщените резултати показват, че има значително подобрение по отношение на съответствието на маслиновите масла в търговската мрежа с изискванията на европейското законодателство, и по конкретно със Стандартите за търговия с маслиново масло в Европейската общност, приети с Регламент (ЕС) № 29/2012 г., задължителни за страните членки. Вследствие на упражнявания официален контрол от БАБХ, свързан със спазването на изискванията към маслиновите масла от отговорните стопански субекти, включително и относно етикетирането, издадените предписания във връзка с предлагани неотговарящи продукти са намалели значително (22 броя),  в сравнение с констатираните несъответствия и издадени предписания по време на извършената тематична проверка през 2017 година – общо 183 броя. Най-често констатираните несъответствия са свързани с етикетирането – не е налична категорията на маслиновото масло, липсва информация на етикета на български език, не са посочени данни за произход, производител или дистрибутор. Установено бе и предлагане на пазара на така наречените „Салатени миксове“ с неразрешени съставки. При проверките бе констатирано наличие на смеси от зехтини и слънчогледово олио с вложени оцветители, консерванти и ароматизанти. За установените несъответствия хранителните продукти са изтеглени от пазара, върнати са в производствените обекти и са пренасочени за нехранителни цели, включително и унищожаване. \r\nПроверките се правят с цел установяване спазването на законодателството за храните. Във връзка с констатациите от тематичната проверка БАБХ, като контролен орган, ще продължи проверките в обектите с установени нарушения с цел проследяване на изпълнението на издадените предписания, изтегляне и връщане на несъответстващите продукти към доставчиците.", "date": "2019.06.26", "title": "БАБХ: Извършени са 1153 проверки в страната на предлаганите маслинови и растителни масла"}
{"url": "http://www.focus-news.net/news/2019/06/26/2674167/varna-vremenno-se-ogranichava-dvizhenieto-v-izprevarvashtata-i-aktivnata-lenta-pri-km-388-na-am-hemus-v-posoka-sofiya-poradi-avariral-tir.html", "text": "Временно се ограничава движението в изпреварващата и активната лента при км 388 на АМ \"Хемус\" в посока София поради аварирал ТИР. Трафикът се пренасочва в аварийната лента и се регулира от \"Пътна полиция\". Това съобщиха от пресцентъра на  Агенция \"Пътна инфраструктура\" . \r\nНеобходимо е шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.06.26", "title": "Варна: Временно се ограничава движението в изпреварващата и активната лента при км 388 на АМ \"Хемус\" в посока София поради аварирал ТИР"}
{"url": "http://www.focus-news.net/news/2019/06/26/2674171/obshtina-yambol-za-da-se-protivopostavi-na-lazhite-i-politicheski-spekulatsii-kmetat-georgi-slavov-stopira-tegleneto-na-zaem.html", "text": "Община Ямбол отлага временно инвестиционната си програма, предвидена да бъде финансирана чрез дългосрочен облигационен заем. Това стана ясно след днешната сесия на Общински съвет – Ямбол, на която по предложение на кмета Георги Славов бе прието решение действията по отпускане на заема да бъдат преустановени до конституирането на новия местен парламент след изборите, съобщиха от  Общината .  \r\nПричина за това са продължаващите действия от страна на общински съветници от БСП и недоброжелателни граждани за осуетяване на процедурата по емитиране на дълга и неоснователните им спекулации по темата. Това са мотивите, изложени от кмета Георги Славов при внасянето на предложението и потвърдени от него по време на сесията. Той припомни, че процедурата за заема е протекла абсолютно законосъобразно. Доказва го фактът, че всички подадени жалби са отхвърлени от съда. „Единствената цел на тези жалби бе да се провали строителната програма на общината и инвестициите в общинската инфраструктура, за да може от това да се извлекат политически дивиденти“, категоричен бе кметът. По думите му, така в крайна сметка се нанася вреда не толкова на кмета, а на самите граждани, защото ги лишава от възможността да ползват подобренията в града.  \r\nКлеветническата кампания, все по-ожесточена с наближаването на местните избори, ясно показа координираните усилия на опозицията, един измислен „инициативен комитет“ и местни корпоративни медии. „Обективно няма законови пречки процедурата да бъде продължена и дългът да бъде изтеглен, още повече, че за част от обектите има проведени обществени поръчки и строителството може да започне веднага. За да бъдат обаче категорично опровергани лансираните спекулации, считам за свой морален дълг да предложа на ОбС да вземе решение за прекратяване на процедурата до конституирането на новия местен парламент“, заяви по време на заседанието Георги Славов. \r\nОще в края на 2017 г. местният парламент прие решение за емитиране на дългосрочен общински дълг от 17 млн. лв. Целта на заема е финансиране на десетки инфраструктурни проекти, включително цялостна подмяна на уличното осветление в града, въвеждане на видео наблюдение, ремонти на главни пътни артерии и обособяване на велоалеи, благоустрояване на междублокови пространства, корекции на възлови кръстовища. Решението на съвета бе неколкократно обжалвано, но съдът отхвърли мотивите на противниците на дълга. В 2018 г. Общински съвет – Ямбол гласува повторно решение за заема, което обаче отново бе атакувано по същия начин от опозицията. \r\n„Ако не беше това протакане, досега част от проектите щяха да са вече реализирани. Нека се знае кой е виновен да се стопира развитието на града. Сегашното отлагане на заема е мой морален избор, за да спрат лъжите и политическите заигравки с интересите на ямболлии“, категоричен бе кметът. \r\nПредложението му бе подкрепено от 24-ма общински съветници, „против“ бяха седмината съветници от БСП – същите, които настояваха заемът да не се тегли.", "date": "2019.06.26", "title": "Община Ямбол: За да се противопостави на лъжите и политически спекулации, кметът Георги Славов стопира тегленето на заем"}
{"url": "http://www.focus-news.net/news/2019/06/26/2674166/prof-mihail-konstantinov-tryabvat-tri-punkta-za-priemane-na-dokumenti-zashtoto-shte-vidim-troyno-ot-vidyanoto-prez-2015-g-v-arena-armeets.html", "text": "Трябват три пункта за приемане на документи, защото ще видим умножено по три това, което видяхме през 2015 г. в „Арена Армеец“. Това каза проф. Михаил Констатинов, председател на Съвета на директорите на „Информационно обслужване“ по време на заседанието на Правна комисия, на което беше изслушан анализ на ЦИК за евровота, предаде репортер на  Агенция „Фокус“ . „Присъединявам се към отличните оценки за работата на изборната администрация, специално за работата на ЦИК и за много стегнатия и точен доклад, който чухме. Мисля, че основният смисъл на това събиране тук е вие народните представители да решите какво ще направите в малкото оставащо парламентарно време до местните избори. Те са точно след пет месеца – на 27 октомври е първи тур, на 3  ноември ще бъде вторият. Това разбира се е прогнозно, но обикновено се сбъдва“, каза още проф. Константинов. Според него има неща, които трябва да бъдат решени много бързо, защото ако това не се случи, ще се катастрофира. „Това, което се случи в „Арена Армеец“ ще ни се струва като детска играчка в сравнение с това, което може да се случи сега. Тъй като споменах „Арена Армеец“ ясно е, че специално за София, Столична община, където нещата са съвършено различни от тези по страната, трябва да се вземат някакви специални мерки. В Столична община се обработват над 33% от всички числови данни в страната. По сегашния закон членовете на Столичната община, общинската комисия, са 39. Мисля, че трябва да бъде този брой увеличен на 50 или 60“, допълни още проф. Константинов. Според него трябва да има три пункта „Арена Аремец“, зала „Универсиада“ и НДК. \"В противен случай ще повторим умножено по три това, което видяхме през 2015 г. в „Арена Армеец““, допълни още той. Според него второто, което ще спаси втория тур е сегашния срок между 7 дни да се направи на две седмици.  \r\nДеница КИТАНОВА", "date": "2019.06.26", "title": "Проф. Михаил Константинов: Трябват три пункта за приемане на документи, защото ще видим тройно от видяното през 2015 г. в „Арена Армеец“"}
{"url": "http://www.focus-news.net/news/2019/06/26/2674172/ria-novosti-eais-mozhe-da-zapochne-da-nalaga-sanktsii-na-treti-strani.html", "text": "Евразийският икономически съюз (ЕАИС) може да налага санкции срещу трети страни като ответна мярка на ограничения спрямо един от членовете на организацията, а в случай на необходимост, санкциите могат да бъдат въведени и превантивно, заяви пред  РИА Новости  търговският министър на Евразийската икономическа комисия Вероника Никишина. \r\n„В ситуации, когато от такива мерки са засегнати само отделни страни от ЕАИС, негативният ефект се разпространява по-широко. Затова е логично възможната реакция срещу тях да е предмет на обсъждане на площадката на съюза. В случай, че страните от ЕАИС стигнат до решение, че е необходимо да се въведат съвместни мерки именно на ниво ЕАИС, такива мерки ще бъдат въведени“, заяви тя, като отбеляза, че съюзът има необходимият инструментариум. \r\nНикишина отбеляза, че ЕАИС може да наложи санкции първи с цел поддръжка на обществения ред, защита на живота и зравето и гарантиране на отбраната и сигурността. „В този случай меркит могат да бъдат наложени не като ответни, а като превантивни“, поясни министърът. \r\nОграничителните мерки на ЕАИС могат да се проявят, например, в повишаването на нивото на вносните мита под формата на временно преустановяване на преференциите или приемането на \"други мерки в рамките на компетентността на Комисията, които засягат резултатите от външната търговия със съответната държава\". \r\n\"Трябва да отбележим веднага, че ЕАИС е икономическа, а не политическа организация. На свой ред, ограничителните мерки, които за съжаление днес се случват в световната търговия, често са по-скоро политически мотивирани\", добави Никишина. \r\nЕАИС е международна интеграционна икономическа асоциация, създадена на базата на Митническия съюз и Общото икономическо пространство и функционира от 1 януари 2015 г. Негови членове в момента са Русия, Армения, Беларус, Казахстан и Киргизстан. \r\nПревод и редакция:", "date": "2019.06.26", "title": "РИА Новости: ЕАИС може да започне да налага санкции на трети страни"}
{"url": "http://www.focus-news.net/news/2019/06/26/2674176/nzok-shte-sadeystva-za-oblekchavane-na-protsedurata-po-kandidatstvane-za-lechenie.html", "text": "Националната здравноосигурителна каса (НЗОК) бе домакин на среща между управителя на институцията д-р Дечо Дечев и представители на Сдружение „Деца с онкохематологични заболявания“. Това съобщиха от пресцентъра на  НЗОК . На срещата бяха дискутирани проблеми, откроили се в процеса на лечението на малката Мими, които касаят лечението на всички деца с такива заболявания.  \r\nДвете страни постигнаха следните договорености: \r\n-\tНеобходими са спешни промени в нормативната уредба, регламентираща достъпа до неразрешени за употреба в Република България лекарствени продукти; \r\n-\tНеобходимо е да бъде улеснен пътят на пациентите за кандидатстване пред НЗОК за тези лекарствени продукти, както и за лечение в чужбина; \r\n-\tНеобходимо е да се извърши промяна в декларациите за дарителски сметки, попълвани от родителите, при кандидатстване пред НЗОК за ползване на обществен ресурс. \r\nНа срещата беше потвърдено, че родителите могат да подават молби за лечение в чужбина с непълна документация, която в процеса на разглеждане ще се допълва по служебен път от лечебното заведение за болнична помощ или от родителите. \r\nОт Сдружението обърнаха внимание за трудности при подаване на документите, както и посочиха конкретни случаи, в които са получавали противоречива информация от страна на институцията. \r\nНационалната здравноосигурителна каса пое ангажимент в срок до 3. юли 2019 г. да изпрати в писмен вид до Министъра на здравеопазването предложения за спешни промени в Наредбите на Министерството на здравеопазването.", "date": "2019.06.26", "title": "НЗОК ще съдейства за облекчаване на процедурата по кандидатстване за лечение"}
{"url": "http://www.focus-news.net/news/2019/06/26/2674173/afp-migrantski-korab-napredva-kam-italiya-vapreki-zabranata-na-salvini.html", "text": "Мигрантският транспортен кораб на неправителствената организация Sea-Watch 3, който се намира в Средиземно море, обяви в сряда, че плава към пристанището на Лампедуза, въпреки заплахата за голяма глоба от министъра на вътрешните работи на Италия Матео Салвини, предава  AFP . \r\n„Реших да вляза в пристанището на Лампедуза“, написа в Туитър капитанът на плавателния съд, като обясни: „Знам, че е рисковано, но 42-та корабокрушенци на борда за изтощени. Ще ги заведа на сигурно място“. \r\nПревод и редакция:", "date": "2019.06.26", "title": "AFP: Мигрантски кораб напредва към Италия въпреки забраната на Салвини"}
{"url": "http://www.focus-news.net/news/2019/06/26/2674174/zam-ministar-georgi-georgiev-balgariya-veroyatno-e-edinstvenata-strana-koyato-otstoyavayki-na-tolkova-mnogo-izpitaniya-e-uspyavala-da-se-vazdigne-i-da-bade-tova-koeto-e.html", "text": "България вероятно е единствената страна, която, отстоявайки на толкова много изпитания, е успявала да се въздигне и да бъде това, което е. С тези думи зам.-министърът на външните работи Георги Георгиев откри национална дискусия, посветена на 140-ата годишнина от създаването на Министерството на външните работи и българската дипломатическа служба във Велико Търново, предаде репортер на  Радио „Фокус“ – Велико Търново . Поредицата от срещи започна в музей „Възраждане и Учредително събрания“, където преди 140 години е поставено началото на Третата българска държава. Зам.-министър Георгиев припомни, че мястото не е избрано случайно и подчерта, че това бележи възраждането на 1300-годишната история на страната ни. Освен той това допълни, че дискусиите, които ще се проведат и в други български градове, са посветени не само на 140-годишнината на българската дипломация, но и на 15-годишнината от приемането на България в НАТО. „Всеки един от младите хора, които са днес в тази зала, в града и в страната има някакъв дълг, ако не пред обществото , то пред себе си – да се реализира по начин, който за него е задоволителен и по който ще се чувства полезен. Иначе и след 140, и след 1300 години той ще си остане толкова безполезен колкото в момента, в който не е осъзнавал под какъв покрив стои днес и сега“, допълни още зам.-министърът на външните работи. Той припомни, че България е място, преживяло много предизвикателства, че често въпреки, че войниците ни са печелили битки, благодарение на политически грешки са губили войни, но държавата ни е и място, наричано икономическото чудо на Европа. Зам.-министъра призова всички млади хора да работят днес и сега, за да запазят този статут и да направят България по-добро място за живеене. \r\nВ срещата се включиха още зам.-областните управителки Детелина Борисова и Ивета Кабакчиева, зам.-кметът на Община Велико Търново проф. Георги Камарашев, директорът на Регионален исторически музей – Велико Търново Иван Църов, студенти, курсанти от Национален военен университет „Васил Левски“ и ученици. \r\nЛуиза ТРАНЧЕВА", "date": "2019.06.26", "title": "Зам.-министър Георги Георгиев: България вероятно е единствената страна, която, отстоявайки на толкова много изпитания, е успявала да се въздигне и да бъде това, което е"}
{"url": "http://www.focus-news.net/news/2019/06/26/2674158/a1-on-makedoniya-anketna-komisiya-shte-razsledva-dali-ilir-meta-e-narushil-konstitutsiyata-na-albaniya.html", "text": "Парламентарна комисия реши да предложи на албанския парламент сформирането на анкетна комисия, която да разследва дали президентът Илир Мета е нарушил Конституцията с указа за отлагане на местните избори, предава скопската електронна медия  A1 On . \r\nРешението, прието с 13 гласа „за\" и един „против\", е поредна стъпка в процедурата за отстраняване на държавния глава след подаденото в парламента искане, подписано от 55 депутати, повечето от управляващото мнозинство. \r\nИнициаторът Адор Шамати, депутат от Социалистическата партия, определи искането като основателно. „Когато предизборната кампания вече беше започнала, президентът подписа указ за отлагане на изборите извън неговите правомощия, като по този начин наруши Конституцията. Искането, отправено от 55 депутати за неговото уволнение, е основателно. По-рано Централната избирателна комисия не взе под внимание анулирането на изборите, като по този начин омаловажи указа за отлагането им“, припомни Шамати. \r\nПредложението на комисията за формиране на анкетна комисия ще бъде включена в дневния ред на парламентарната сесия на 4 юли. Тереза Герова", "date": "2019.06.26", "title": "A1 On (Македония): Анкетна комисия ще разследва дали Илир Мета е нарушил Конституцията на Албания"}
{"url": "http://www.focus-news.net/news/2019/06/26/2674175/hristian-mitev-nfsb-horata-se-doveryavat-na-hartieniya-nachin-na-glasuvane.html", "text": "Хората се доверяват на хартиения начин на гласуване. Това каза народният представител от НФСБ Христиан Митев по време на заседанието на Правна комисия, на което бе изслушан доклада на ЦИК за евровота, предаде репортер на  Агенция \"Фокус\" . \"За мен анализът е точен и е направен в точното време и алармира точно към проблеми, свързани с машинното гласуване, което увеличава дела си. Погледът и хоризонтът на законодателя трябва да е малко отвъд местните избори\", допълни Митев. Той посочи, че НФСБ не е подкрепила машинното гласуване и че е искала да продължи експерименталното. \"Има секции, в които гражданите изобщо не искат да гласуват машинно. Разбирам част от желанието на колегите да ги задължим, но те не искат\", каза още Христиан Митев.  \r\nДеница КИТАНОВА", "date": "2019.06.26", "title": "Христиан Митев, НФСБ: Хората се доверяват на хартиения начин на гласуване"}
{"url": "http://www.focus-news.net/news/2019/06/26/2674178/izraelski-samolet-e-katsnal-avariyno-na-letishte-sofiya.html", "text": "Израелски самолет е кацнал аварийно на Летище \"София\", потвърдиха за  Агенция „Фокус“  от пресцентъра на  Летище \"София\" .", "date": "2019.06.26", "title": "Израелски самолет е кацнал аварийно на Летище \"София\""}
{"url": "http://www.focus-news.net/news/2019/06/26/2674181/sport-balgarskite-klubove-nyama-da-igrayat-v-balkanskata-liga.html", "text": "С оглед изготвянето на оптимален календар на НБЛ беше обсъдено участието на клубове в Балканската лига за сезон 2019/2020г. Всички представители на клубове декларираха, че няма да участват в състезанието. От създаването на турнира през 2009 година, в девет от сезоните български тимове са стигали до финал, а в пет от въпросните финали те са вдигали титлата. Левски е първенец в това отношение с общо три трофея, а Рилски спортист (Самоков) и Берое (Стара Загора) имат по един успех в Балканската лига.", "date": "2019.06.26", "title": "Спорт: Българските клубове няма да играят в Балканската лига"}
{"url": "http://www.focus-news.net/news/2019/06/26/2674180/blagoevgrad-golyam-uspeh-postignaha-sastezatelite-na-taekuondo-klub-houk-bansko-v-ohrid.html", "text": "Шестнайсет медала, от които 4 златни, 2 сребърни и 10 бронзови, спечелиха състезателите на клуб \"Хоук-Банско\" на провелото се на 22 юни състезание в Северна Македония \"OHRID OPEN\". Това съобщиха от пресцентъра на  Община Банско . В него таекуондистите от Банско участваха с общо 9 състезатели: Катрин Гемкова - 1-во място спаринг девойки, старша възраст до 64 г; 1-во място спаринг жени до 67кг.; 3-то място тул 4-3 гуп девойки, старша възраст; Станислав Дарелов - 1во място спаринг деца 12-13 г .до 50 кг; 1-во място спаринг деца 12-13 до 55 кг; Георги Красутин - 3то място спаринг деца 10-11г. до 30 кг; 3-то място спаринг деца 10 -11г до 35 кг;  3то място тул 6-5 гуп деца 10 -11г.; Мартин Димитров - 3-то място спаринг деца + 40 кг. 10 -11г.; Иван Сугарев- 3-то място спаринг юноши младша възраст до 65 кг; 3-то място спаринг юноши младша възраст до 70 кг; 3то място тул 4-3 гуп юноши младша възраст; Димитър Баряков - 2-ро място спаринг юноши младша възраст +70 кг; Даниел Валеюв - 3-то място спаринг юноши старша възраст до 65 кг; 3-то място спаринг юноши старша възраст до 69 кг.; Марио Цветански - 2-ро място спаринг деца 12-13г до 50 кг. Това бе последното състезание за част от клуба преди лятната ваканция, която започва от 15 юли до 1 септември. Европейската шампионка Катрин Гемкова започва  подготовка си за предстоящото Световно първенство, което ще се проведе в края на август в Пловдив. Тя ще се включи от 20 юли в лагер-сбора на националният отбор, който ще продължи един месец.", "date": "2019.06.26", "title": "Благоевград: Голям успех постигнаха състезателите на Таекуондо клуб ,,Хоук\" - Банско в Охрид"}
{"url": "http://www.focus-news.net/news/2019/06/26/2674183/stara-zagora-traditsionen-obshtogradski-pohod-shte-se-provede-na-29-yuni.html", "text": "От 8.30 часа на 29 юни любителите на пешеходния туризъм си дават среща на паркинга до езеро „Загорка“ в Стара Загора, съобщиха от пресцентъра на  общината . Инициативата е традиционна и има за цел да насърчи ходенето пеша. За трета поредна година Туристическо дружество \"Сърнена гора\", съвместно с Община Стара Загора организира ежемесечни походи от март до ноември с различни маршрути. Преходите се реализират под ръководството на водач от дружеството. Участниците  трябва да бъдат с нужната екипировка и подходящо облекло - удобни спортни дрехи и обувки, малка раница с храна и вода, връхна дреха. При дъждовно време походът няма да се състои. Повече информация може да откриете във  фейсбук страницата на Туристическо дружество \"Сърнена гора\".", "date": "2019.06.26", "title": "Стара Загора: Традиционен общоградски поход ще се проведе на 29 юни"}
{"url": "http://www.focus-news.net/news/2019/06/26/2674188/kardzhali-provede-se-informatsionna-kampaniya-po-sluchay-mezhdunarodniya-den-za-borba-sas-zloupotrebata-s-narkotitsi.html", "text": "Информационна кампания проведе в центъра на Кърджали Общинският център по наркотици и наркотични зависимости по случай Международния ден за борба със злоупотребата с наркотици, предаде кореспондент на  Радио \"Фокус\" . Преди обед пред паметника на Васил Левски сътрудниците на Съвета раздаваха силиконови гривни с надписи \"Избирам живота\" и поясняваха на преминаващите граждани последиците от употребата на наркотични вещества. Освен това около паметника бе разположена и изложба. Сезгин Бекир, председател на Общинската комисия по наркотици каза, че вече е традиция да се провежда тази кампания. „Освен, че раздавахме гривнички с надписи „Избирам живота\", ние направихме и една изложба с информационни материали, която беше експонирана около паметника на Васил Левски и раздадохме брошури с информационни материали. Направихме и едно табло, в което всеки един от жителите и гостите на града имаха възможност да напишат своето послание срещу употребата и злоупотребата с наркотични вещества. Получи се доста интересно“, посочи председателят на Общинската комисия по наркотични вещества. Той обясни още, че всяка година се прави такова пано и съхранява посланията на хората. По общинското кабелно радио беше излъчено интервю с доброволците от младежкия клуб към Комисията по наркотични вещества, които задават въпроси на гражданите и по един необичаен начин поднасят информацията за наркотиците и рисковете от употреба на наркотици и основните термини свързани с употребата и зависимостите. „Това са основните дейности, които извършихме днес. Утре една група младежи от Кърджали ще се включат в състезание по туристическо ориентиране, което организира Общинският съвет по наркотични вещества-Хасково и местният спортен клуб по туристическо ориентиране, по екопътека в парк Кенана. Така искаме да покажем алтернативните занимания, които могат да доставят удоволствие на младежите, вместо наркотиците. Това ни е основната цел, една от основните цели“ поясни Сезгин Бекир, председател на Общинската комисия по наркотици и секретар на община Кърджали. \r\nДарина ДЕЕНИЧИНА", "date": "2019.06.26", "title": "Кърджали: Проведе се информационна кампания по случай Международния ден за борба със злоупотребата с наркотици"}
{"url": "http://www.focus-news.net/news/2019/06/26/2674182/premierat-boyko-borisov-balgariya-e-v-ikonomicheski-vazhod-ako-iskate-da-go-sprem-ima-nachin.html", "text": "България е в икономически възход, ако искате да го спрем – има начин. Това каза премиерът Бойко Борисов по време на откриването на втория Пловдивски икономически форум, предаде репортер на  Радио „Фокус“ – Пловдив . Премиерът показа графика, на която отчетливо се вижда възходът на българската икономика през 80-те и 90-те години, след което през 2000-та се отчита срив. „Нека тези политически партии, които са управлявали тогава да си направят извода имат ли право да говорят за преход. Чак когато ние идваме на власт отчита подем. 15 години тотална загуба на тази държава вследствие на тези управления. Това са фактите, а когато фактите говорят и Конфуций трябва да мълчи“, каза Борисов. \r\nПремиерът подчерта, че възходът на българската икономика се дължи на изключително добра данъчна среда, работа на приходни агенции, реформи и това, че българската  икономика се преориентира към машиностроенето,  електрониката и металургията. „Четири пъти се е вдигнал износът ни в електронната промишленост, два пъти в машиностроенето.  Затова е този ръст, затова и принадената стойност остава тук. За последните 10 години два пъти повече са се вдигнали доходите. Много е лесно да се говори. Но доходи се вдигат с бизнеса, с тези, които правят брутния вътрешен продукт и добавената стойност. Това вдига заплатите, това генерира пенсиите, а ние можем да се погрижим за полицаите и военните“, посочи Бойко Борисов и отбеляза, че тази година ще има „огромен харч“ за българските военни, за да бъдат те адекватни на тези в Гърция, Турция и региона. \r\nТони МИХАЙЛОВ", "date": "2019.06.26", "title": "Премиерът Бойко Борисов: България е в икономически възход, ако искате да го спрем – има начин"}
{"url": "http://www.focus-news.net/news/2019/06/26/2674186/premierat-boyko-borisov-balgariya-pokaza-kak-da-bade-ednakvo-polezna-za-sebe-si-i-za-svoite-sasedi-bez-da-zasyaga-nichii-interesi.html", "text": "България показа как да бъде еднакво полезна за себе си и за своите съседи, без да засяга ничии интереси. Това каза премиерът Бойко Борисов по време на откриването на втория Пловдивски икономически форум, предаде репортер на  Радио „Фокус“ – Пловдив . „Преди месец с премиера Ципрас започнахме изграждането на интерконекторната връзка с Александруполис – Димитровград“, припомни Борисов и благодари на професионалистите, които правят газовите тръбопроводи, с които се е видял по време на обиколките си из страната.  \r\n„Иска ми се да изградим връзката с Александруполис до магистрала „Марица“, скоростен път или магистрала, спокойно той може да бъде публично-частно партньорство. От 1 август ни е готова тол системата. Ако тръгнем от София до Бургас или от София до Истанбул, се кара по магистрали, има нова жп линия. Магистрала „Струма“ е към своя финал също така. Ние можем да се свържем всички и да изградим магистрали, стоките да пътуват. Имаме редкият шанс на тази територия – Балканите, да направим един прекрасен бизнес климат. Има огромни възможности за бизнеса. Това е Европа, това е Европейския съюз. Тогава може да говорим с колко ще се вдигнат и доходите, и пенсиите. На база именно това, другото са празни приказки“, заяви премиерът Борисов. \r\nТони МИХАЙЛОВ", "date": "2019.06.26", "title": "Премиерът Бойко Борисов: България показа как да бъде еднакво полезна за себе си и за своите съседи, без да засяга ничии интереси"}
{"url": "http://www.focus-news.net/news/2019/06/26/2674184/premierat-boyko-borisov-pravitelstvoto-prodalzhava-da-stroi-i-remontira-na-palni-oboroti-patnata-infrastruktura-v-stranata.html", "text": "Правителството продължава да строи и ремонтира на пълни обороти пътната инфраструктура в страната. Това каза премиерът Бойко Борисов по време на откриването на втория Пловдивски икономически форум, предаде репортер на  Радио „Фокус“ – Пловдив . „Новите инвеститори гледат за колко време ТИР-овете стигат до границата и затова с финансовия министър Владислав Горанов разширяваме двойно КПП-то на Калотина, защото не може да се поеме трафика“, посочи още министър-председателят в Пловдив. По думите му само на границата на САЩ с Мексико има по-голям трафик от този на границата ни с Турция. „57 000 автомобила минават на денонощие по автомагистрала „Тракия“. Тъкмо я построихме и тя отесня“, коментира премиерът Борисов и посочи, че за първи път през последните години България повече изнася за Германия отколкото внася. „И то не само високотехнологична продукция, не само плодове и зеленчуци или цветни метали, а преработена продукция. Консервната ни промишленост се обърна от Русия към Италия и Германия и то на пълни обороти“, подчерта премиерът. \r\nТой изброи важните за региона съвместни проекти, по които се работи – пристанища, магистралите, жп линиите, газопроводи, като отбеляза, че България продължава да се стреми към прогнозируема данъчна политика, намаляване на сивия сектор, квалифициране на работната ръка. Бойко Борисов подчерта още, че правителството продължава да осигурява трайно инвестиции в образованието – двойно увеличение на учителските заплати, както и средства в образователната инфраструктура. \r\nТони МИХАЙЛОВ", "date": "2019.06.26", "title": "Премиерът Бойко Борисов: Правителството продължава да строи и ремонтира на пълни обороти пътната инфраструктура в страната"}
{"url": "http://www.focus-news.net/news/2019/06/26/2674189/retsital-za-svishtov-predstavyat-na-stsenata-na-parvo-balgarsko-narodno-chitalishte-elenka-i-kiril-d-avramovi.html", "text": "„Рецитал за Свищов“ представят в Първо българско народно читалище „Еленка и Кирил Д. Аврамови“. Събитието е част от празничната програма по случай 142-годишнината от Освобождението на Свищов, съобщиха за  Радио „Фокус“ – Велико Търново  от Общината. Стиховете, които предстои да бъдат представени пред публиката на крайдунавския град, са на местните поети Константин Казански, Богомил Симеонов, Георги Драмбозов, Мара Ценова, Людмил Симеонов, Петър Парижков, Алеко Тодоров. Изпълнението ще е на Богомил Симеонов. Рециталът започва в 17.00 часа и ще се проведе на камерната сцена. \r\nВеднага след това ще се проведе и творческа среща с Вилдирас Енчев и новата му книга „Дунавски калейдоскоп“, която ще бъде представена от Трендафил Василев – управител на ИК „Българска книжница“ – София. \r\nВходът и за двете прояви е безплатен. \r\nЛуиза ТРАНЧЕВА", "date": "2019.06.26", "title": "„Рецитал за Свищов“ представят на сцената на Първо българско народно читалище „Еленка и Кирил Д. Аврамови“"}
{"url": "http://www.focus-news.net/news/2019/06/26/2674190/kmetat-yordanka-fandakova-i-zam-ministar-denitsa-nikolova-podpisaha-dogovor-za-rekonstruktsiya-na-sgrada-za-krizisen-tsentar-v-sofiya.html", "text": "Кметът на София Йорданка Фандъкова и заместник-министърът на регионалното развитие и благоустройството и ръководител на Управляващия орган на Оперативна програма „Региони в растеж“ (ОПРР) Деница Николова подписаха договор за реконструкция на Кризисен център „Вяра, надежда и любов“ в София. Това съобщиха от пресцентъра на  Столична община . На събитието присъства и зам.-кметът на София по социални дейности Албена Атанасова.  \r\nПроектът предвижда реконструкция на сградата и въвеждане на мерки за енергийна ефективност. В нея ще функционират Кризисен център, с приоритет деца, пострадали от насилие и Център за работа с деца на улицата.  \r\nОбектът се реализира по Проект „Обновяване и изграждане на социални заведения на територията на Столична община” - етап I, финансиран по управляваната от Министерството на регионалното развитие и благоустройството Оперативна програма „Региони в растеж“ 2014-2020 г. Общата стойност е 754 000 лв., от които близо 583 000 лв. са безвъзмездно европейско финансиране по програмата.  \r\nПроектът ще се изпълнява за срок от 24 месеца.  \r\nОт грижата на обществото към най-уязвимите групи можем да съдим за неговата отговорност и достигнато ниво на развитие. Чрез Оперативна програма „Региони в растеж“ 2014-2020 г. се дава възможност за подкрепа на набор от социални услуги, насочени към най-уязвимите групи - деца на улицата, пострадали от домашно насилие и бездомни. Това коментира заместник-министърът на регионалното развитие и благоустройството и ръководител на Управляващия орган на ОПРР Деница Николова след подписването на договора. Тя каза още, че кризисният център дава възможност за подкрепа на деца, пострадали от домашно насилие и предлага подкрепящи услуги и превантивни мерки. Николова отбеляза, че проектите за изграждане на социални центрове са важни и ключови. „Те са с най-голям фокус и измеримост от страна на Европейската комисия, защото социалната интеграция е сериозен акцент в политиките за развитие и сближаване“, отбеляза - зам.-министърът.  \r\nСтоличната община има устойчиви приоритети в социалната дейност, като в момента функционират общо 90 социални услуги, насочени към деца и възрастни. Това каза кметът на София Йорданка Фандъкова при подписване на договора.  \r\nС проектите, който разработихме и защитаваме, подобряваме и развиваме социалните услуги, посочи също Йорданка Фандъкова.  \r\nПо думите й предстои с проекти, които изпълняваме да разкрием нови 7 социални услуги за деца с увреждания и на техните семейства и 9 услуги за възрастни хора, както и нова пилотна услуга за пълнолетни лица с увреждания като заместваща грижа и Дневен център за пълнолетни лица с увреждания.", "date": "2019.06.26", "title": "Кметът Йорданка Фандъкова и зам.-министър Деница Николова подписаха договор за реконструкция на сграда за кризисен център в София"}
{"url": "http://www.focus-news.net/news/2019/06/26/2674179/krum-zarkov-bsp-predlagam-pravna-komisiya-i-ekspertite-v-neya-da-se-saberem-s-konkretni-predlozheniya-za-preodolyavane-na-trudnostite-ochertani-v-analiza-na-tsik-za-mashinite.html", "text": "Предлагам Правна комисия и експертите в нея да се съберем с конкретни предложения за преодоляване на трудностите, очертани в анализа на ЦИК за машините. Това каза зам.-председателят на ПГ на \"БСП за България\" Крум Зарков по време на заседанието на Правна комисия в рамките на дебата по доклада на ЦИК за евровота, предаде репортер на  Агенция \"Фокус\" . \"Предлагам да съберем Правната комисия и присъстващите експерти на работна среща другата седмица с конкретни предложения за преодоляване на трудностите, очертани в анализа на ЦИК с оглед въвеждането на 6000 машини за гласуване на предстоящите избори. Така имаме шанс да свършим нещо\", посочи той. \"Иначе ще ви кажа какво ще стане. Всички ще се разотидат, ще се чака, докато някой се престраши да внесе предложение радикално за отмяна на машините и системата отново ще се върне назад\", допълни Зарков. Според него този анализ, за да бъде полезен, не трябва да се прави като другите преди него. Депутатът от ГЕРБ Десислава Атанасова предложи това да е във вторник (2 юли).  \r\nДеница КИТАНОВА", "date": "2019.06.26", "title": "Крум Зарков, БСП: Предлагам Правна комисия и експертите в нея да се съберем с конкретни предложения за преодоляване на трудностите, очертани в анализа на ЦИК за машините"}
{"url": "http://www.focus-news.net/news/2019/06/26/2674191/zamestnik-ministar-yanko-ivanov-shte-otkrie-spetsializiranoto-izlozhenie-lebanese-agro-food-expo-2019-na-27-yuni.html", "text": "На 27 юни от 12.30 часа заместник-министърът на земеделието, храните и горите д-р Янко Иванов ще участва в откриването в София на Специализираното изложение „Lebanese Agro – Food Expo 2019“. Това съобщиха от пресцентъра на  министерството . \r\nФорумът ще се проведе от 27 до 29 юни и е позициониран в Изложбената зала на ЦУМ. Организатори са Българска търговско-промишлена палата, съвместно с Ливанска търговска палата и Ливанско-българския бизнес съвет. Участие в изложението ще вземат производители и износители на ливанска продукция. То е първо по рода си изложение, с което ливански фирми в областта на земеделието и хранително-вкусовата промишленост се представят  в България.", "date": "2019.06.26", "title": "Заместник-министър Янко Иванов ще открие Специализираното изложение „Lebanese Аgro-Food Expo 2019“ на 27 юни"}
{"url": "http://www.focus-news.net/news/2019/06/26/2674185/ombudsmanat-maya-manolova-kategorichno-shte-se-protivopostavya-sreshtu-opita-da-badat-premahnati-mashinite-ot-izborite-bez-analiz-i-ubeditelni-argumenti.html", "text": "Категорично ще се противопоставя срещу опита да бъдат премахнати машините от изборите без анализ и убедителни аргументи, на базата на други основания. Това каза омбудсманът Мая Манолова по време на брифинг в Благоевград, предаде репортер на  Радио „Фокус“-Пирин . Тя заяви, че наистина е факт, че анализът на машинното гласуване показва проблеми, които обаче са свързани не с машините, а с организацията на машинното гласуване. Според Манолова всъщност лошата организация от страна на Централната избирателна комисия (ЦИК) по отношение на машинното гласуване предварително е обусловила възникването на проблеми.  \r\n„Още преди изборите ние чрез открито писмо до Централна избирателна комисия предупредихме, че е изключително опасно обстоятелството, че методическите указания за машинното гласуване бяха обнародвани 4 дни преди изборите и реално секционните избирателни комисии не бяха подготвени и обучени за работата в такива мащаби с машини. От друга страна ЦИК промени протоколите от изборите в сравнение с протоколите от президентските избори отпреди 2 години, когато също имаше машини, макар и те да бяха доста по-малко. Паралелното изписване на резултатите от машинния вот в окончателния протокол беше премахнато“, посочи омбудсмана. Мая Манолова отбеляза, че в резултат на това анализът на резултатите, който може да се види на сайта на ЦИК по секции, показва, че има секции, в които машинното гласуване за една партия е завършило с повече гласове от крайният протокол. Тя обясни, че например в секция Х за партия У машинно са гласували 10 души, а в окончателния протокол, който събира и машинните и хартиените бюлетини, за същата тази партия пише, че са гласували 7 души.  \r\nПо думите й същото се наблюдава и по отношение на преференциите за дадени кандидати. Манолова добави, че изводът е, че ако се допускат грешки, то тези грешки се допускат от секционните избирателни комисии, а не от машините, а машините свидетелстват за допускането на грешки. Тя подчерта, че тези разлики, които се установяват, не влияят на резултатите от евроизборите, тъй като те не са толкова големи, но при едни местни избори, при които и 100 гласа са определящи за избора на кмет и състава на Общинския съвет, това би било сериозно посегателство върху честността на изборите. \r\nНатали СТЕФАНОВА", "date": "2019.06.26", "title": "Омбудсманът Мая Манолова: Категорично ще се противопоставя срещу опита да бъдат премахнати машините от изборите без анализ и убедителни аргументи"}
{"url": "http://www.focus-news.net/news/2019/06/26/2674192/veliko-tarnovo-odobren-e-proekt-na-obshtina-svishtov-ot-fond-sotsialna-zakrila-za-modernizatsiya-na-kuhnensko-oborudvane-v-dom-za-stari-hora-mariya-luiza-grad-svishtov.html", "text": "Одобрен е проект на община Свищов от Фонд „Социална закрила“ за „Модернизация на кухненско оборудване в Дом за стари хора „Мария Луиза“ - град Свищов“, съобщиха от пресцентъра на  Общината . С реализацията му ще се  модернизира оборудването и обзавеждането на кухненския блок, ще се осигури по-качествено предоставяне на социалната  услуга и ще се гарантира  приготвянето на  здравословна  и питателна храна на потребителите. \r\nОбщият бюджет на проекта е 29 919,65 лева с ДДС, от които 26919,65 лева финансови средства от Фонда и 3000,00 лева собствен дял на община Свищов. \r\nПредвижда се закупуване на ново кухненско оборудване за нуждите на Дома за стари хора в град Свищов: \r\n- 1 бр. парен електрически конвектомат; 1 бр. стойка за конвектомата; 1 бр. душ за измиване камерата на конвектомата; \r\n- 1 бр. стерилизатор електрически, необходим за дезинфекциране на кухненска посуда; \r\n- 1 бр. професионална електрическа печка с 6 квадратни електрически котлона / плочи/ и фурна; \r\n- 1 бр. хладилен шкаф; \r\n- 1 бр. хладилна маса; \r\n- доставка и монтаж на 1 брой телферен подемник електрически с площадка с размери 100/120 см и товароподемност до 200 кг. \r\nСоциалната политика на Общината е насочена към развиването на модерна, ефективна система от социални услуги, които поставят в своя център потребителя, отговаря на нуждите на общността, осигурява равен достъп и непрекъснато подобрява своето качество, като се дава възможност на всяко човешко същество за реализация, без значение на етническа принадлежност, пол, увреждане, възраст, социално положение", "date": "2019.06.26", "title": "Велико Търново: Одобрен е проект на Община Свищов от Фонд „Социална закрила“ за „Модернизация на кухненско оборудване в Дом за стари хора „Мария Луиза“ - град Свищов“"}
{"url": "http://www.focus-news.net/news/2019/06/26/2674196/hristo-hristov-ministerstvo-na-transporta-prichinata-za-obratnoto-katsane-na-izraelskiya-samolet-na-letishte-sofiya-e-udar-v-ptitsa-nyama-postradali.html", "text": "Причината за обратното кацане на израелския самолет на Летище \"София\" е удар в птица, няма пострадали. Това каза за  Агенция \"Фокус\"  директорът на Специализираното звено за разследване на авиационни събития (СЗРАС) към Министерство на транспорта, информационните технологии и съобщенията Христо Христов. \"Самолет \"Боинг\" 737-800 на израелските авиолинии \"Ел Ал\" е излетял от Летище \"София\" в 14.30 часа, ударил се е в птица. Командирът на самолета е докладвал и е решил да се върне и да кацне обратно. Полетът е бил от София за Тел Авив. Самолетът е изразходил гориво, защото е бил зареден, и в 14.58 часа е кацнал обратно на Летище \"София\", посочи Христо Христов. Той подчерта, че приземяването е било нормално и не е имало пострадали пътници. \r\nИрина ИВАНОВА", "date": "2019.06.26", "title": "Христо Христов, Министерство на транспорта: Причината за обратното кацане на израелския самолет на Летище \"София\" е удар в птица, няма пострадали"}
{"url": "http://www.focus-news.net/news/2019/06/26/2674194/afp-putin-i-tereza-mey-shte-se-vidyat-v-yaponiya-v-parvata-im-sreshta-sled-sluchaya-skripal.html", "text": "Руският президент Владимир Путин и британският премиер Тереза Мей ще се срещнат в Япония тази седмица за първи път след избухването на аферата с двойния агент Сергей Скрипал, съобщиха от Кремъл в сряда, предава  AFP . \r\nПреговорите в западния японски град Осака в петък ще се състоят, след като Путин заяви този месец, че е време да се \"обърне страницата\" на трудните отношения между страните след отравянето на бившия офицер от ФСБ в английския град Солсбъри миналата година. \r\nОт Кремъл заявиха, че двете страни ще определят \"възможните стъпки за нормализиране на политическия диалог\". \r\nОт кабинета на Тереза Мей отказаха да потвърдят преговорите. \r\nДвамата лидери се срещнаха за последно в кулоарите на форума на Г-20 в Китай през 2016 година. \r\nОтравянето на Скрипал през 2018 година, за което Лондон обвини Москва, доведе до изгонването на десетки руски и западни дипломати и влошаване на и без това крехките отношения между Великобритания и Русия, отбеляза „Франс прес“. \r\n„Глобалните въпроси, свъзани с националните интереси, икономическата и социалната сфери и глобалната сигурност са по-важни от игрите на службите за сигурност“, заяви руският президент по-рано този месец. \r\nПревод и редакция:", "date": "2019.06.26", "title": "AFP: Путин и Тереза Мей ще се видят в Япония в първата им среща след „случая Скрипал“"}
{"url": "http://www.focus-news.net/news/2019/06/26/2674198/api-na-27-yuni-dvizhenieto-za-sofiya-v-tunel-topli-dol-na-am-hemus-shte-e-v-edna-lenta.html", "text": "На 27 юни от 9.30 до 15.00 часа движението за София в тунел „Топли дол“ на АМ „Хемус“ ще е в една лента поради ремонт на осветителната система на съоръжението. Ще бъде ограничено преминаването в активната лента, а трафикът ще се осъществява в изпреварващата. Това съобщиха от пресцентъра на  Агенция „Пътна инфраструктура“ . \r\nОт 9.00 до 18.00 часа движението по път II-18 /Софийски околовръстен път/ в района на Чепинци - при 57-ми км, и при Требич - 43-ти км, ще се осъществява поетапно в една лента. В двата участъка ще се монтират рамки на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). Необходимо е шофьорите да карат внимателно, със съобразена скорост и да спазват стриктно пътната сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.06.26", "title": "АПИ: На 27 юни движението за София в тунел „Топли дол“ на АМ „Хемус“ ще е в една лента"}
{"url": "http://www.focus-news.net/news/2019/06/26/2674197/api-vremenno-se-ogranichava-dvizhenieto-po-pat-i-1-vidin-vratsa-po-okolovrastniya-pat-na-montana-pri-km-111-v-platnoto-v-posoka-vratsa-poradi-katastrofiral-tir.html", "text": "Временно се ограничава движението по път I-1 Видин - Враца по околовръстния път на  Монтана, при км 111 в платното, в посока Враца, поради катастрофирал ТИР. Това съобщиха от пресцентъра на  Агенция \"Пътна инфраструктура  (АПИ). Водачите изчакват на място. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.06.26", "title": "АПИ: Временно се ограничава движението по път I-1 Видин - Враца по околовръстния път на  Монтана, при км 111 в платното, в посока Враца, поради катастрофирал ТИР"}
{"url": "http://www.focus-news.net/news/2019/06/26/2674195/sport-nomer-1-v-shemata-v-antaliya-otpadna-ot-turnira.html", "text": "Беноа Пер отпадна от тенис турнира в Анталия след загуба от Виктор Троицки в два сета – в отделните части 7:6 , 7:6. Поставеният под номер 1 в основната схема се прости с шансовете си за трета титла от началото на 2019 след два дълги гейма срещу сръбския си опонент. Сърбия ще има свой сигурен полуфиналист в надпреварата, след като Миомир Кецманович надигра Юго Умбер в два сета и двамата с Троицки ще спорят за място на полуфиналите в Анталия.", "date": "2019.06.26", "title": "Спорт: Номер 1 в схемата в Анталия отпадна от турнира"}
{"url": "http://www.focus-news.net/news/2019/06/26/2674177/donald-tramp-rusiya-ne-e-protivnik-a-potentsialen-protivnik.html", "text": "Президентът на САЩ Доналд Тръмп заяви, че не нарича Русия противник на Америка, а я счита за потенциален противник. Той изказа това мнение в сряда в ефира на телевизионния канал Fox Business, предава  ТАСС. \r\n„Не наричам Русия противник, но те са потенциален противник“, заяви американският лидер. \r\nТръмп засегна тази тема в контекста на ситуацията с недостатъчните вноски на страните-членки към бюджета на НАТО. „Германия плаща на Русия милиарди и милиарди долари за енергетика. Те дават на Русия милиарди долара и въпреки това се предполага, че ние трябва да защитаваме Германия. А Германия отказва да плаща. Те не плащат на НАТО това, което са длъжни да платят“, добави американският президент. \r\nПревод и редакция:", "date": "2019.06.26", "title": "Доналд Тръмп: Русия не е противник, а потенциален противник"}
{"url": "http://www.focus-news.net/news/2019/06/26/2674193/ombudsmanat-maya-manolova-meditsinskite-sestri-tryabva-da-stanat-zashtitena-profesiya-zashtoto-izchezvat-a-vseki-ot-nas-e-potentsialen-patsient.html", "text": "Медицинските сестри трябва, образно казано, да станат защитена професия, защото просто изчезват, а всеки един от нас е потенциален пациент. Това каза омбудсманът Мая Манолова по време на брифинг в Благоевград, предаде репортер на  Радио „Фокус“-Пирин . „Проведох среща с повече от 20 медицински специалисти от МБАЛ-Благоевград, които споделиха с мен факта, че в резултат на протестните действия, от една страна, изобщо на съсловието, а от друга страна - от многобройните обещания, които бяха направени от Министерството на здравеопазването и от правителството, в крайна сметка заплатите им са се увеличили в рамките на 60 лв. – от 580 лв. на 640 лв., но обещанията за даване на заплати в размер на 950 лв. като основна стартова заплата не се получават в нито едно лечебно заведение на територията на Благоевградска област, с изключение на получаването на заплатите в болницата в Петрич, които почти ще достигнат тези нива“, коментира тя.  \r\nОмбудсманът заяви, че стои зад медицинските специалисти от първия ден на техните протести. По думите й след първия тур обещания, които министърът на здравеопазването Кирил Ананиев е дал преди европейските избори и които не са изпълнени, в момента сме свидетели на второ раздаване на обещания, като те са за това, че от 1 юли заплатите ще бъдат увеличени отново с между 150 и 250 лв. за всички медицински специалисти. Манолова подчерта, че не вярва в това, тъй като в действията на Министерството на здравеопазването няма визия за това как точно обещаното ще се случи. Тя отбеляза, че включително и медицинските сестри от Благоевград са готови на сериозни активни протестни действия, за да си отстояват правата, защото работят по повече от 12 часа срещу мизерни възнаграждения за непрекъснатите дежурства и нощния труд. Омбудсманът посочи, че тяхната професия е на изчезване и повече от половината медицински сестри вече са пенсионерки, а наистина здравната система не може да съществува без медицинските сестри. \r\nНатали СТЕФАНОВА", "date": "2019.06.26", "title": "Омбудсманът Мая Манолова: Медицинските сестри трябва да станат защитена професия, защото изчезват, а всеки от нас е потенциален пациент"}
{"url": "http://www.focus-news.net/news/2019/06/26/2674199/varna-politsai-i-pozharnikari-ot-grada-veroyatno-shte-prisastvat-na-protest-v-stolitsata-zaradi-niskoto-zaplashtane-na-noshtniya-trud.html", "text": "Работещи в системата на Министерството на вътрешните работи във Варна най-вероятно ще присъстват на протест в София с искане за по-високо заплащане на нощния труд. Това съобщиха за  Радио „Фокус“ – Варна  от местната организация на Синдикалната федерация на служителите в МВР. Служителите ще протестират срещу заплащането от 25 стотинки на час за нощния труд, като ще се настоява поне за 2.50 лева на час. Очаква се до дни да стане ясно дали Българският лекарски съюз и Българската асоциация по здравни грижи ще подкрепят протеста на служителите на МВР. \r\nДиана СТОЕВА", "date": "2019.06.26", "title": "Варна: Полицаи и пожарникари от града вероятно ще присъстват на протест в столицата заради ниското заплащане на нощния труд"}
{"url": "http://www.focus-news.net/news/2019/06/26/2674200/pazardzhik-darvetata-po-nyakoi-ot-ulitsite-v-grada-sa-napadnati-masovo-ot-gasenitsi.html", "text": "Дърветата по някои от улиците в Пазарджик са нападнати масово от гъсеници, предаде репортер на  Радио „Фокус“ – Пазарджик . Гъдениците се катерят по автомобилите, паркирани под дърветата. По улица „Георги Герасимов“ гъсеници се разхождат по гумите и броните на леките автомобили. По булевард „Цар Шишман“, в центъра на града, някои от дърветата са обхванати от паяжините, изплетени от пълзящите животни, които са унищожили част от листата. Въпреки мерките, предприети от Общината, която обяви, че е започнала растително-защитна обработка срещу гъсеници на бяла американска пеперуда, тяхната популация не намалява. През месеците май и юни се развива първото поколение на пеперудата. Подобна бе ситуацията и през миналото лято в Пазарджик, като тогава пикът на нападението на дървета от гъсеници бе през август, когато се развива второто им поколение. \r\nВаня НИКОЛОВА", "date": "2019.06.26", "title": "Пазарджик: Дърветата по някои от улиците в града са нападнати масово от гъсеници"}
{"url": "http://www.focus-news.net/news/2019/06/26/2674205/ombudsmanat-maya-manolova-prez-priemnite-v-blagoevgradska-oblast-samo-za-den-preminaha-nad-100-dushi.html", "text": "През приемните в Благоевградска област само за ден преминаха над 100 души. Това каза по времен на брифинг в Благоевград омбудсманът Мая Манолова, предаде репортер на  Радио „Фокус“-Пирин . Приемни на Мая Манолова, заместник-омбудсмана доц. Диана Ковачева и на експерти от институцията бяха организирани в общините Белица, Благоевград, Кресна, Петрич, Разлог, Сандански, Симитли, Струмяни и Якоруда. Мая Манолова посочи, че най-често срещаните проблеми, за които сигнализират посещаващите приемните, са свързани с финансовото бреме на българските граждани. Тя обясни, че става дума за проблеми с банки, с фирми за бързи кредити,с колекторски фирми, с частни съдебни изпълнители. По думи на Мая Манолова има жалби, свързани с неизплащане на трудови възнаграждения, като са постъпили и оплаквания от 2 фирми в областта, а също така са подадени и сигнали за ниски заплати, включително и под минималната работна заплата за страната. Омбудсманът заяви, че по време на приемните е било коментирано и заплащането на медицинските специалисти в болниците в областта, а освен това е станало дума и за измами по отношение на имоти, проблеми с настаняване в общински жилища, ТЕЛК, хора с увреждания и т. н. \r\nНатали СТЕФАНОВА", "date": "2019.06.26", "title": "Омбудсманът Мая Манолова: През приемните в Благоевградска област само за ден преминаха над 100 души"}
{"url": "http://www.focus-news.net/news/2019/06/26/2674203/beh-petar-iliev-zapazva-posta-si-kato-izpalnitelen-direktor-na-nek-ead.html", "text": "На заседание днес Съветът на директорите на „Български Енергиен Холдинг“ ЕАД не прие подаденото от Петър Илиев заявление от 19 юни за освобождаването му от длъжност като изпълнителен директор на „Национална Електрическа Компания“ ЕАД. Това съобщиха от пресцентъра на  \"Български енергиен холдинг\" ЕАД .", "date": "2019.06.26", "title": "БЕХ: Петър Илиев запазва поста си като изпълнителен директор на НЕК ЕАД"}
{"url": "http://www.focus-news.net/news/2019/06/26/2674202/tv21-makedoniya-zaev-ottegli-predlozhenieto-si-da-stane-i-ministar-na-finansite.html", "text": "Зоран Заев оттегли предложението си, с което трябваше, освен премиер, да поеме функцията и на министър на финансите на Македония. Член 44, точка 2 от Закона за борба с корупцията не позволява обединяването на тези две функции. От Антикорупционната комисия известиха парламента чрез съобщение, че министър-председателят не трябва едновременно с това да бъде и министър, предава скопският телевизионен канал  „ТВ21“ . \r\nСлед това, на парламентарното заседание Заев заяви, че оттегля предложението си и добави, че Конституцията и законите позволяват на премиера да бъде и министър, но ще уважи препоръките на Антикорупционната комисия. \r\nВсе пак Заев ще ръководи Министерството на финансите до избирането на нов министър. \r\nПревод и редакция:", "date": "2019.06.26", "title": "„ТВ21“ (Македония): Заев оттегли предложението си да стане и министър на финансите"}
{"url": "http://www.focus-news.net/news/2019/06/26/2674187/afp-donald-tramp-zayavi-che-vietnam-e-po-losh-ot-kitay-v-targoviyata.html", "text": "Президентът на САЩ Доналд Тръмп заяви в сряда, че Виетнам „злоупотребява най-много“ в търговията със САЩ, дори повече от Китай, предава  AFP . \r\nЗапитан за преместването на компании от Китай във Виетнам, за да избегнат американските тарифи, Тръмп оцени ситуацията като \"интересна\" и заяви, че САЩ води разговори с Ханой по въпроса. \r\n„Много компании се местят във Виетнам, но Виетнам се възползва повече от нас дори от Китай, заяви американският лидер в интервю пред телевизионния канал Fox News Business. \r\nПревод и редакция:", "date": "2019.06.26", "title": "AFP: Доналд Тръмп заяви, че Виетнам е по-лош от Китай в търговията"}
{"url": "http://www.focus-news.net/news/2019/06/26/2674208/sliven-11-zrelostnitsi-ot-oblastta-poluchiha-gramoti-i-nagradi-za-otlichen-uspeh.html", "text": "11 зрелостници от област Сливен получиха грамоти и награди. Освен отличния успех през целия курс на обучение в гимназиален етап, те са постигнали отлични резултати и на държавните зрелостни изпити, на които са се явили. Това съобщиха от пресцентъра на  Община Сливен . \r\nТова са Денислав Ангелов, Синди Иванова, Силвия Егова, Калоян Кутийски и Мирела Николова, възпитаници на ППМГ „Добри Чинтулов“. От ПГПЗЕ „Захарий Стоянов“ са Филип Панайотов, Снежана Митева, Деница Стефанова, Пролетина Димова и Полина Господинова. \r\nОфициален гост на награждаването, състояло се в сградата на Регионално управление на образованието (РУО) – Сливен, беше заместник-кметът Пепа Чиликова. Тя поздрави отличниците за постигнатите резултати и им връчи част от грамотите и наградите. „Завършихте успешно един от важните етапи в живота. Убедена съм, че ще се справите със всяко едно предизвикателство пред вас. Бъдете здрави, успешни и продължавайте да сбъдвате мечтите си“, посочи още в словото си Пепа Чиликова. \r\nПълен отличник на област Сливен е Тина-Мария Димитрова Бурова от ППМГ „Добри Чинтулов“, която се е представила отлично и на трите държавни зрелостни изпита. Тя получи  възпоменателна монета „Старият бряст в Сливен“ от името на кмета Стефан Радев. \r\nНагради и грамоти връчи и началникът на РУО – Сливен Милена Чолакова. \r\nНа церемонията присъстваха още директори на училища, родители, учители и ученици. \r\nГрамотите и наградите са осигурени от Община Сливен и РУО – Сливен.", "date": "2019.06.26", "title": "Сливен: 11 зрелостници от областта получиха грамоти и награди за отличен успех"}
{"url": "http://www.focus-news.net/news/2019/06/26/2674207/varna-sluzhiteli-na-gd-natsionalna-politsiya-sa-zadarzhali-42-godishen-mazh-ukrival-se-ot-pravosadieto-ot-2015-godina.html", "text": "При съвместни оперативно-издирвателни действия, проведени на територията на Варна и на ОДМВР-Шумен, в морския град е установен и задържан 42-годишен мъж от Каспичан, криминално проявен, укривал се от правосъдието от 18 септември 2015 година. Това съобщиха от  ОДМВР-Шумен . Той е обявен за общодържавно издирване за изпълнение на влязла в сила присъда „лишаване от свобода“, за извършено тежко криминално престъпление - причиняване на тежка телесна повреда по хулигански подбуди. 42-годишният е предаден на ГД „Охрана“ при Министерството на правосъдието за изпълнение на наложената присъда. За случая е уведомен прокурор от Окръжна прокуратура-Шумен.", "date": "2019.06.26", "title": "Варна: Служители на ГД „Национална полиция“ са задържали 42-годишен мъж, укривал се от правосъдието от 2015 година"}
{"url": "http://www.focus-news.net/news/2019/06/26/2674209/api-vazstanoveno-e-dvizhenieto-po-okolovrastniya-pat-na-montana-pri-km-111-v-platnoto-v-posoka-vratsa.html", "text": "Възстановено е движението по околовръстния път на Монтана при км 111, в платното в посока Враца. Това съобщиха от пресцентъра на  Агенция \"Пътна инфраструктура\" .", "date": "2019.06.26", "title": "АПИ: Възстановено е движението по околовръстния път на Монтана при км 111, в платното в посока Враца"}
{"url": "http://www.focus-news.net/news/2019/06/26/2674206/aktsenti-v-sutreshniya-blok-dobro-utro-balgariya-na-radio-fokus-za-27-yuni.html", "text": "В Брюксел се провежда двудневна среща на министрите на отбраната на 29-те страни-членки на НАТО, въпросът за увеличението на разходите за отбрана ще създадели вътрешно напрежение в Алианса? Русия обяви, че ще предприеме компенсационни военни мерки при конкретно проявление на заплахите на НАТО във връзка с Договора за ракети със среден и малък обсег, това ще влошили отношенията с Москва? В сутрешния блок „Добро утро, България“ на Радио „Фокус“ очаквайте коментара на Елена Поптодорова, вицепрезидент на Асоциацията на Атлантическия договор и бивш посланик в САЩ. ГЕРБ върна дължимите субсидии, от БСП обявиха, че надвзетите суми ще бъдат удържани от следващата субсидия, а от НФСБ, че нямат проблем да ги върнат. ДПС има готовност да го направи, а малките партии не са се произнесли по въпроса. Връщането на субсидиите може ли да създаде допълнително напрежение? На предстоящите консултации за финансовата издръжка на партиите ще присъства БСП, но не и ДПС, каква е разумната и стойност, по тези и други въпроси ще разговаряме с политолога Стойчо Стойчев. За летния културен афиш и предстоящите проекти на Община Стара Загора повече ще ни каже кметът Живко Тодоров. Дни на толерантността по проект „Равни шансове за подкрепа на деца и лица с епилепсия и техните семейства” ще се проведе в Благоевград. Още по темата ще ни разкаже колегата от Радио „Фокус“ – Пирин Ливия Нинова. В Кюстендил предстои международният фолклорен конкурс „Пауталия”. В рамките на три дни ще се представят над 3000 участници от различни страни, колегата от Радио \"Фокус\" - Кюстендил Венцеслав Илчев ще допълни информацията. Повече за новия облик на младежкия фестивал FUNCITY+ 2019 във Варна ще ни каже колегата Бояна Атанасова от Радио „Фокус“ Варна. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 27 юни, с водещ Елеонора Чолакова.", "date": "2019.06.26", "title": "Акценти в сутрешния блок „Добро утро, България“ на Радио „Фокус“ за 27 юни"}
{"url": "http://www.focus-news.net/news/2019/06/26/2674204/mon-publikuvani-sa-rezultatite-ot-natsionalnoto-vanshno-otsenyavane-sled-vii-klas.html", "text": "Учениците и родителите вече могат да проверяват резултатите от националните външни оценявания след VII клас по български език и литература и по математика. Това съобщиха от  пресцентъра на Министерството на образованието.  Проверката става с входящ номер и идентификационен код на адрес:  . \r\nОбявяването на резултатите по-рано ще осигури на децата и родителите достатъчно време, за да направят избор на училище, профил или на специалност от професия според бала на ученика. Срокът за подаване на заявленията за класиране е от 3 юли до 5 юли 2019 г. Учениците могат да кандидатстват за прием в неограничен брой училища. Кандидатстването е електронно. Всяка избрана паралелка трябва да бъде вписана като отделно желание.", "date": "2019.06.26", "title": "МОН: Публикувани са резултатите от националното външно оценяване след VII клас"}
{"url": "http://www.focus-news.net/news/2019/06/26/2674210/varna-vazstanoveno-e-dvizhenieto-po-avtomagistrala-hemus-pri-km-388-v-posoka-sofiya.html", "text": "Възстановено е движението по автомагистрала \"Хемус\" при км 388, в посока София, съобщиха от  пресцентъра на Агенция \"Пътна инфраструктура\" . От АПИ призовават шофьорите да се движат с повишено внимание и съобразена скорост.", "date": "2019.06.26", "title": "Варна: Възстановено е движението по автомагистрала \"Хемус\" при км 388, в посока София"}
{"url": "http://www.focus-news.net/news/2019/06/26/2674211/kyustendil-predlozhenie-za-poemane-na-obshtinski-dalg-shte-bade-razgledano-na-nasrochenoto-za-28-yuni-zasedanie-na-obshtinski-savet-dupnitsa.html", "text": "Предложение за поемане на общински дълг ще бъде разгледано на насроченото за 28 юни заседание на Общински съвет – Дупница. Това съобщи за  Радио „Фокус” – Кюстендил  Емил Гущеров, председател на Общински съвет – Дупница. Заседанието ще се проведе от 10.00 часа в залата на Община Дупница. Предварителният дневен ред е от шест точки. Включено е и предложение за поемане на общински дълг и даване на съгласие за получаване на кредити от „Фонд за органите на местно самоуправление в България – ФЛАГ” ЕАД, за изпълнението на проект „Интегриран градски транспорт на град Дупница”. Съветниците ще разгледат предложение за предоставяне на безвъзмездно управление на Министерство на правосъдието Главна дирекция „Охрана“ – Областно звено Кюстендил, на част от самостоятелен обект в общинска сграда. Ще бъде гласувана и програма за намаляване на нивата на фините прахови частици и достигане на установените норми за съдържанието им в атмосферния въздух в община Дупница за периода 2019-2023 година. \r\nВенцеслав ИЛЧЕВ", "date": "2019.06.26", "title": "Кюстендил: Предложение за поемане на общински дълг ще бъде разгледано на насроченото за 28 юни заседание на Общински съвет – Дупница"}
{"url": "http://www.focus-news.net/news/2019/06/26/2674215/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонт на мост над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. \r\nВенцеслав ИЛЧЕВ", "date": "2019.06.26", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/06/26/2674213/pregled-na-mezhdunarodnite-novini-do-18-chasa-agentsiya-fokus.html", "text": "Държавното бюро за разследвания (ДБР) на Украйна работи по осем дела по отношение на бившия президент на Украйна Петро Порошенко, заяви в сряда директорът на разследващия орган Роман Труба, цитиран от  ТАСС . \r\n„Разследваме наказателни производства относно възможно злоупотреби, превишаване на служебните пълномощия и други незаконни действия на чиновниците, включително бившия президент“, заяви той. \r\nПо-рано бившият заместник-началник на администрацията на президента Виктор Янукович, юристът Андрей Портнов, регистрира в ДБР пет иска против Порошенко. Срещу бившия държавен глава бяха образувани дела по обвинения за държавна измяна, легализация на престъпни доходи и неплащане на данъци, опит за узурпация на съдебната власт, както и „за незаконно назначаване на кабинет на министрите на Украйна през 2016 година заради липса на коалиция в Радата“. \r\nДиректорът на ДБР Труба заяви на 20 юни, че разпитите на свидетели по наказателните дела срещу Порошенко ще започнат следващата седмица. Заедно с това самият Порошенко опроверга заявлението, че срещу него са възбудени персонални дела. \r\n***  Зоран Заев оттегли предложението си, с което трябваше, освен премиер, да поеме функцията и на министър на финансите на Македония. Член 44, точка 2 от Закона за борба с корупцията не позволява обединяването на тези две функции. От Антикорупционната комисия известиха парламента чрез съобщение, че министър-председателят не трябва едновременно с това да бъде и министър, предава скопският телевизионен канал  „ТВ21“ . \r\nСлед това, на парламентарното заседание Заев заяви, че оттегля предложението си и добави, че Конституцията и законите позволяват на премиера да бъде и министър, но ще уважи препоръките на Антикорупционната комисия. \r\nВсе пак Заев ще ръководи Министерството на финансите до избирането на нов министър. \r\n***  Руският президент Владимир Путин и британският премиер Тереза Мей ще се срещнат в Япония тази седмица за първи път след избухването на аферата с двойния агент Сергей Скрипал, съобщиха от Кремъл в сряда, предава  AFP . \r\nПреговорите в западния японски град Осака в петък ще се състоят, след като Путин заяви този месец, че е време да се \"обърне страницата\" на трудните отношения между страните след отравянето на бившия офицер от ФСБ в английския град Солсбъри миналата година. \r\nОт Кремъл заявиха, че двете страни ще определят \"възможните стъпки за нормализиране на политическия диалог\". \r\nОт кабинета на Тереза Мей отказаха да потвърдят преговорите. \r\nДвамата лидери се срещнаха за последно в кулоарите на форума на Г-20 в Китай през 2016 година. \r\nОтравянето на Скрипал през 2018 година, за което Лондон обвини Москва, доведе до изгонването на десетки руски и западни дипломати и влошаване на и без това крехките отношения между Великобритания и Русия, отбеляза „Франс прес“. \r\n„Глобалните въпроси, свъзани с националните интереси, икономическата и социалната сфери и глобалната сигурност са по-важни от игрите на службите за сигурност“, заяви руският президент по-рано този месец. \r\n***  Президентът на САЩ Доналд Тръмп заяви, че не нарича Русия противник на Америка, а я счита за потенциален противник. Той изказа това мнение в сряда в ефира на телевизионния канал Fox Business, предава  ТАСС. \r\n„Не наричам Русия противник, но те са потенциален противник“, заяви американският лидер. \r\nТръмп засегна тази тема в контекста на ситуацията с недостатъчните вноски на страните-членки към бюджета на НАТО. „Германия плаща на Русия милиарди и милиарди долари за енергетика. Те дават на Русия милиарди долара и въпреки това се предполага, че ние трябва да защитаваме Германия. А Германия отказва да плаща. Те не плащат на НАТО това, което са длъжни да платят“, добави американският президент. \r\n***  Парламентарна комисия реши да предложи на албанския парламент сформирането на анкетна комисия, която да разследва дали президентът Илир Мета е нарушил Конституцията с указа за отлагане на местните избори, предава скопската електронна медия  A1 On . \r\nРешението, прието с 13 гласа „за\" и един „против\", е поредна стъпка в процедурата за отстраняване на държавния глава след подаденото в парламента искане, подписано от 55 депутати, повечето от управляващото мнозинство. \r\nИнициаторът Адор Шамати, депутат от Социалистическата партия, определи искането като основателно. „Когато предизборната кампания вече беше започнала, президентът подписа указ за отлагане на изборите извън неговите правомощия, като по този начин наруши Конституцията. Искането, отправено от 55 депутати за неговото уволнение, е основателно. По-рано Централната избирателна комисия не взе под внимание анулирането на изборите, като по този начин омаловажи указа за отлагането им“, припомни Шамати. \r\nПредложението на комисията за формиране на анкетна комисия ще бъде включена в дневния ред на парламентарната сесия на 4 юли. \r\n***  Европейският съюз напълно изключва възможността за преразглеждане на настоящото споразумение относно условията за излизане на Обединеното кралство от Общността, дори ако Лондон ще трябва да напусне ЕС без сделка. Това заяви в сряда на пресконференция в Брюксел представителят на Европейската комисия Наташа Берто, предава  TACC . \r\n„Да, мога да потвърдя, че няма да преразгледаме споразумението, както многократно сме повтаряли\", каза тя, отговаряйки на въпрос от журналисти относно това дали ЕК ще откаже да преразгледа сделката дори в случай на „развод\" без споразумение. \r\nОт Берто също беше поискано да опише очакванията на Брюксел по отношение на лидера в надпреварата за поста министър-председател на Обединеното кралство Борис Джонсън. В отговор тя увери, че Брюксел е готов да работи в дух на сътрудничество с всеки правителствен лидер на Обединеното кралство.  \r\nВеликобритания трябваше да напусне ЕС на 29 март 2019 г., т.е. две години след подаването на писмено уведомление за изтегляне. Въпреки това депутатите от Камарата на общините на парламента на Обединеното кралство отхвърлиха проектоспоразумението за сроковете за Брекзит, което премиерът Тереза Май постигна по време на преговорите с европейските лидери. Те гласуваха срещу него три пъти. В резултат на това ЕС се съгласи да отложи датата на Брекзит от първо до април-май, а после до 31 октомври тази година. \r\n***  Националният съвет за външна политика на Гърция се събра на заседание, за да обсъди дейностите на Турция край бреговете на Кипър, отказвайки да се вслуша в предупрежденията за санкции от Европейския съюз, съобщава електронното издание на атинския ежедневник  Kathimerini . \r\nОчаква се също така външният министър Йоргос Катроугалос да информира опозиционните партии за неотдавнашното решение на ЕС да поеме по-строга линия срещу Анкара, която пренебрегва многократните призиви да се въздържа от сондажи за природен газ в Изключителната икономическа зона (ИИЗ) на Кипър. \r\nТова е третата среща на Съвета за външна политика от началото на годината, като отговорът на Гърция на все по-агресивната реторика и действия на Анкара са основна тема на дискусиите. \r\n***  ООН поиска от Русия обяснение за бомбардировките на болници в северозападната сирийска провинция Идлиб, съобщава турският ежедневник  Daily Sabah . \r\nМарк Лоукок, заместник-генерален секретар по хуманитарните въпроси, обяви, че е поискал от Русия да обясни как използва данни за местоположението на сирийските болници и клиники след поредица от нападения върху здравните заведения. Пред Съвета за сигурност той призна, че „не е сигурен\" дали ще бъдат защитени болниците, които споделят координатите за местоположението си в система на САЩ. \r\nПовече от 23 болници са били засегнати от удари, след като подкрепените от Русия сирийски сили започнаха офанзива в контролирания от опозицията регион Идлиб в края на април, според данни на международната организация. На 20 юни бе поразена линейка, транспортираща ранена жена в южната част на Идлиб. Загинаха както жената, така и трима медицински работници. \r\n„Писах на Руската федерация, за да поискам информация за това как се използват подробностите, предоставени чрез механизма“, заяви Лакок на заседанието.  \r\nРусия, която подкрепя сирийските сили в офанзивата им на северозапад, категорично отрече, че бомбардировките са насочени към болници в Идлиб. \r\nОт края на април Идлиб е подложен на безмилостни бомбардировки от режима на Асад и неговия съюзник Русия, като към настоящия момент са загинали около 500 цивилни. Насилието принуди около 330 000 души да напуснат домовете си. Разрушени са 23 здравни центъра, съобщиха от ООН. \r\nКато последен анклав на опозицията, населението на Идлиб се увеличи от 1,5 до около 3 милиона заради бежански вълни, след като провинцията бе определена за „зона за деескалация\", съгласно споразумението между Астана, Турция, Русия и Иран от май 2017 г., което има за цел да проправи пътя за постоянно политическо решение в Сирия. \r\nТурция и Русия подписаха споразумение за буферна зона през септември миналата година, за да предотвратят масова офанзива на режима в района на Идлиб, близо до турската граница. \r\nСлед осем месеца на спокойствие, гарантирани от сделката в Сочи, режимът на Асад засили атаките си под претекст, че се бори с бойците от групировката „Хаят Тахрир ал-Шам“ в Идлиб. \r\n***  Част от хърватския остров Раб е евакуиран заради изтичането на пропан-бутан, съобщава скопското електронно издание  „Локално“ . \r\nЗасега не се уточнява колко дълго ще остане в сила разпореждането за евакуация, поясниха от градската администрация. Кметът на града Никола Гъргурич увери по-рано, че през деня се очаква ситуацията да се нормализира. \r\n„Няма място за паника, нашите хора, нашите гости и тяхната собственост в безопасност\", категоричен бе кметът.  \r\n„Работи се по почистването на терен“, подчерта началникът на противопожарната служба на Раб. \r\nВ понеделник вечерта се потвърди наличието на газ в центъра на града, в резултат на което туристите и жителите бяха евакуирани. \r\n***", "date": "2019.06.26", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/06/26/2674217/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – „Гюешево” на границата със Северна Македония. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Не са въведени ограничения за движението на моторните превозни средства. \r\nВенцеслав ИЛЧЕВ", "date": "2019.06.26", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/06/26/2674216/burgas-normalna-e-patnata-obstanovka-v-oblastta.html", "text": "Нормална е пътната обстановка в област Бургас. Това съобщиха за  Радио „Фокус“-Бургас  от Областното пътно управление. Видимостта е нормална, няма затворени пътни участъци. Движението в участъка Карнобат – Черноград от км 446+500 до км 453+800 се осъществява в една лента в определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци за срок до 28 юни 2019 г.  \r\nИнтензивно е движението по входно-изходните пътни артерии на град Бургас. Струпване на автомобили се наблюдава в района на кръстовището между улиците „Спортна“ и „Индустриална“, между улиците „Булаир“ и „Константин Фотинов“, както и в района на кръстовището с кръгово движение „Трапезица“. Натоварен е трафикът и по бул. „Захари Стоянов“ в посока от и към ж. к. „Меден рудник“. \r\nДеница ДИМИТРОВА", "date": "2019.06.26", "title": "Бургас: Нормална е пътната обстановка в областта"}
{"url": "http://www.focus-news.net/news/2019/06/26/2674218/veliko-tarnovo-za-prav-pat-gradat-domakinstva-tseremoniyata-po-predavane-na-vlastta-v-rotari-klub-balgariya.html", "text": "За пръв път Велико Търново домакинства церемонията по предаване на властта в Ротари клуб – България. Причината е, че през новата ротарианаска година тя ще бъде поета от адвоката от града Митко Минев, каза в предаването  „Царевград Търнов – славата и величието на България“  на  Радио „Фокус“  Венелин Иванов от организацията. Той допълни, че по този повод във Велико Търново ще се проведе голям оперно – симфоничен концерт на изпълнители от Музикално-драматичен театър „Константин Кисимов“, който ще е подарък за жителите и гостите на града.  \r\n„Събитието ще е на национално ниво. Ще бъде извършена ротацията на властта, която се прави в началото на ротарианската година (в края на юни или началото на юли). За пръв път член на търновския ротариански клуб става председател на всички ротарианци в България, затова церемонията ще е в Търново и ние сме много горди с този факт. Искам да поканя всички наши съграждани да подкрепим заедно адвокат Минев“, допълни още Иванов.  Той уточни , че ще се смени управлението и на двете младежки организации на Ротари клуб – България в Търново. Освен това в клуба ще бъдат приети и нови членове, сред които и жени, което също е прецедент. \r\nЦеремонията и концертът ще се проведат на 29 юни, от 17.00 часа, на голямата сцена на театъра. \r\nЛуиза ТРАНЧЕВА", "date": "2019.06.26", "title": "Велико Търново: За пръв път градът домакинства церемонията по предаване на властта в Ротари клуб – България"}
{"url": "http://www.focus-news.net/news/2019/06/26/2674221/veliko-tarnovo-mokri-sa-patnite-nastilki-v-po-golyamata-chast-ot-oblastta-na-mnogo-mesta-vali-dazhd.html", "text": "Ремонт се извършва на пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофарна уредба, пътни знаци, а при необходимост - и от регулировчици. Дейностите ще продължат до края на септември, съобщиха за  Радио „Фокус“ – Велико Търново  от Областното пътно управление. Времето във Великотърновския регион е облачно и на много места вали дъжд. Мокри са пътните настилки във Велико Търново и по-голямата част от областта.  През изминалото денонощие не са регистрирани тежки инциденти. Нововъведени ограничения също няма.  \r\nЗатворен е за товарни автомобили над 10 тона пътят Дебелец – Средни колиби – Елена поради намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му също е до края на август. За Прохода на Републиката остава в сила предупреждението за опасност от падащи камъни. В едната лента заради ремонт се осъществява движението по пътя между село Поликраище и Горна Оряховица в участъка от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. \r\nЛуиза ТРАНЧЕВА", "date": "2019.06.26", "title": "Велико Търново: Мокри са пътните настилки в по-голямата част от областта, на много места вали дъжд"}
{"url": "http://www.focus-news.net/news/2019/06/26/2674220/pazardzhik-intenziven-e-trafikat-glavnite-patishta-v-oblastta.html", "text": "Интензивен е трафикът главните пътища в област Пазарджик, предаде репортер на  Радио „Фокус“ – Пазарджик . На изхода на областния град в посока Пловдив има полицейски патрул. По главния път Пазарджик-Белово полицейски патрул е разположен в района на ханче Септември. Много от автомобилите се отклоняват към дефилето Варвара-Велинград. На входа на дефилето има друг полицейски патрул. Следи се за спазване на ограниченията на скоростта. \r\nВаня НИКОЛОВА", "date": "2019.06.26", "title": "Пазарджик: Интензивен е трафикът главните пътища в областта"}
{"url": "http://www.focus-news.net/news/2019/06/26/2674224/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79 и второкласен път 19 Симитли-Гоце Делчев. Необходимо е шофьорите да се движат с повишено внимание на главен път Е-79 между Благоевград и отклонението за Стара Кресна от км 360+000 до км 392+500 поради косене на трева и изрязване на храсти. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nКолони от автомобили се образуват на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“ в град Благоевград. Натоварено е движението в областния център. Задръстване се е образувало на кръстовището между бул. „Св. св. Кирил и Методий“ и бул. „Св. Димитър Солунски“. Задръствания се образуват на моменти и на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. Всички светофарни уредби в града са изправни. \r\nНатали СТЕФАНОВА", "date": "2019.06.26", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/06/26/2674222/kmetat-na-pernik-vyara-tserovska-vrachi-35-otlichiya-na-zasluzhili-deytsi.html", "text": "На стилна церемония в художествената галерия „Любен Гайдаров“ бяха връчени 35 отличия от кмета на Перник д-р Вяра Церовска, съобщиха от пресцентъра на  общината . Със специални плакети бяха удостоени личности и институции „За принос в изграждането и утвърждаването на Перник като съвременен град“. Тържественото събитие е част от програмата посветена на  90-та годишнина от обявяването на Перник за град.„Искам да благодаря на всички вас, които сте допринесли за развитието на Перник и през годините сте прославяли града ни. Отнасям се с изключително голяма признателност и респект към труда, посланието и мисията, която изпълнявате. Благодаря ви от сърце и ви жела здраве и благоденствие. Честит празник“, сподели кметът Вяра Церовска. Кметът също беше удостоена със специален плакет. \r\nПълният списък на отличените от Община Перник заслужили дейци може да видите:", "date": "2019.06.26", "title": "Кметът на Перник Вяра Церовска връчи 35 отличия на заслужили дейци"}
{"url": "http://www.focus-news.net/news/2019/06/26/2674233/ministar-ekaterina-zaharieva-es-nyama-da-reshi-otvan-problemite-na-zapadnite-balkani.html", "text": "Има отворени двустранни въпроси на Балканите, включително с България. Европейският съюз ще се съгласи да започнат преговори, но няма да се съгласи да станат членове. Няма да дойдат да ни свършат работата отвън“. Това заяви министърът на външните работи Екатерина Захариева в изказване на Пловдивския икономически форум, съобщиха от  МВнР . Тя участва в панела „Западни Балкани – предизвикателства пред регионалната стабилност“. Вицепремиерът и министър на външните работи Екатерина Захариева предупреди, че Европейският съюз няма да приеме страни от Западните Балкани, които имат нерешени двустранни въпроси, включително с България, макар и да започне преговори с тях.  \r\n„В основата на всичко е когато зад думата „добросъседство“ стои вярата във взаимното уважение и доверие между съседните държави. Нещо, което наистина България показва, че може да изгражда със съседите си“, посочи Екатерина Захариева.  \r\nТя подчерта, че страните от Западните Балкани, включително Република Северна Македония и Албания, е необходимо да извършат реформите си по пътя към Европа, и то не заради ЕС, а заради собственото им население, а европейците трябва да изпълняват обещанията си към тези страни, за да не губи тяхното доверие. Тя даде за пример Косово, която още миналата година е изпълнила критериите за визова либерализация с ЕС, но още не е получила такава.  \r\nМинистър Захариева изрази надежда, че през октомври Република Северна Македония и Албания ще започнат преговори за членство в ЕС.  \r\n„Миналата година, след 13 часа Съвет, всички 28 държави членки поехме ангажимент този юни Република Северна Македония и Албания да започнат преговори. Сега им казахме – октомври най-късно. Дано!“, заяви Екатерина Захариева.  \r\nТя открои постиженията на приключилото преди година първо Българско председателство на Съвета на ЕС.  \r\n„Най-ценното, както и премиерът каза, е това, че ние решихме, че е време да се постави на картата на европейската политика след 15 години тази изключително трудна тема за европейската интеграция на Западните Балкани. Успяхме да го направим и всеки вече говори за тях“, заяви външният ни министър. Като друг успех тя изтъкна връщането на вярата сред населението на страните от Западните Балкани, че Европа мисли за тях.  \r\nЕкатерина Захариева призова за по-високо самочувствие сред страните от Балканите, преживели тежка история и носещи рани от миналото.  \r\n„Предпочитам да наричам Балканите – Балкани. Крайно време е да приемем нещата такива, каквито са и да престанем да имаме ниско самочувствие на Балканите. За мен това е най-големият проблем тук. Нямаме причина за ниско самочувствие“, заяви министър Захариева. Тези ѝ думи предизвикаха положителни емоции сред присъстващите в залата чуждестранни дипломати от Балканите и специална благодарност от посланичката на Черна гора Снежана Радович.  \r\nТова е второто издание на Пловдивския икономически форум, организиран от Делфийския икономически форум и Центъра за либерални стратегии. Събитието събра представители на правителството, дипломатическия корпус, икономисти и представители на гражданското общество.", "date": "2019.06.26", "title": "Министър Екатерина Захариева: ЕС няма да реши отвън проблемите на Западните Балкани"}
{"url": "http://www.focus-news.net/news/2019/06/26/2674214/varna-peshehodtsi-ne-mogat-da-sviknat-s-edna-ot-zatvorenite-pateki-tip-zebra-sled-tezhkata-katastrofa-na-ozhiven-bulevard.html", "text": "Десетки пешеходци останаха изненадани от загражденията, които са поставени на пешеходната пътека на бул. „Владислав Варненчик“, в района на бившия ресторант „Рощок“ във Варна. Хората масово тръгват да пресичат и като видят металната ограда се връщат обратно. Това коментират продавачи в близките търговски обекти, предаде репортер на  Радио „Фокус“ – Варна . Заграждението беше поставено късно снощи, след като вчера се проведе извънредно заседание на Комисията по пътна безопасност на движението. В нея има представители на Общината, Областното пътно управление, дружеството „Градски транспорт“, Областната дирекция на МВР и фирмите за пътна сигнализация и поддръжка на светофарните уредби.  \r\n„Има много хора днес, които отиват до огражденията и се връщат обратно. Имаше и такива, които прескачаха, въпреки че, по-рано тук беше разположена и патрулка, която сигнализираше да не се преминава. След фаталния случай до Общината аз одобрявам такива мерки“, коментира Мирослава Желязкова, която е продавач-консултант в един от близките търговски обекти. Тя и много от служителките в други магазини наблизо обаче, днес не знаеха, че пешеходната пътека на бул. „Осми Приморски полк“, на която се случи фаталната катастрофа в неделя вечерта с две загинали възрастни жени, няма да бъде затворена, а на мястото ще бъдат поставени изкуствени неравности. Те одобряват взетите мерки, но се съмняват, че с преграждането на пътеките, шофьорите ще си позволяват да преминават с още по-голяма скорост през натоварената пътна артерия.  Радио „Фокус“ – Варна припомня, че на вчерашното заседание беше решено още да се премахнат възможностите за пешеходно преминаване на бул. „Цар Освободител“ и ул. „Любен Каравелов“ (над Икономическия университет). Заради опасност от инциденти, от днес са поставени заграждения в разделителната ивица по бул. „Владислав Варненчик“ при кръстовището с ул. „Андрей Сахаров“. Така се ограничава възможността на автомобилите, идващи от ул. „Андрей Сахаров“, при кръстовището с бул. „Владислав Варненчик“, да правят ляв завой, както и на колите, движещи се по булеварда да завият наляво по улицата на Автогарата. За целта те ще трябва да използват близкото кръгово кръстовище, за да преминат в обратната посока на движение. Спряна е и светофарната уредба на кръстовището. \r\nДиана СТОЕВА", "date": "2019.06.26", "title": "Варна: Пешеходци не могат да свикнат с една от затворените пътеки тип „зебра“ след тежката катастрофа на оживен булевард"}
{"url": "http://www.focus-news.net/news/2019/06/26/2674219/faz-goreshtinite-v-germaniya-v-severen-reyn-vestfaliya-ima-nedostig-na-piteyna-voda.html", "text": "Горещините в Германия предизвикаха проблем с питейната вода, съобщава германският национален ежедневник  Die Frankfurter Allgemeine Zeitung . \r\nНай-изострена е ситуацията в Източна Вестфалия. \"Поради продължаващата суша има недостиг на вода\", съобщават местните власти, като поясняват, че най-засегнати са градовете Льоне и Бад Ойенхаузен, както и някои други общини. Гражданите са призовани да се въздържат от напояване на своите градини и пълнене на басейни с питейна вода. \"Дори работата с уреди за почистване с високо налягане трябва да се избягва\", се казва в призива на властите. Тереза Герова", "date": "2019.06.26", "title": "FAZ: Горещините в Германия: В Северен Рейн-Вестфалия има недостиг на питейна вода"}
{"url": "http://www.focus-news.net/news/2019/06/26/2674234/api-vremenno-se-ogranichava-dvizhenieto-po-pat-ii-19-dobrinishte-mesta-pri-km-51-poradi-ptp.html", "text": "Временно се ограничава движението по път II-19 Добринище - Места при км 51 поради ПТП. Това съобщиха от  Агенция \"Пътна инфраструктура\"  (АПИ). Водачите изчакват на място.", "date": "2019.06.26", "title": "АПИ: Временно се ограничава движението по път II-19 Добринище - Места при км 51 поради ПТП"}
{"url": "http://www.focus-news.net/news/2019/06/26/2674235/sliven-patnite-nastilki-v-oblastta-sa-mokri.html", "text": "Пътните настилки в Сливенска област са мокри, съобщиха от  Областното пътно управление . Трафикът е интензивен, но не се образуват задръствания. \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Двете ограничения са в сила до 30 юни.", "date": "2019.06.26", "title": "Сливен: Пътните настилки в областта са мокри"}
{"url": "http://www.focus-news.net/news/2019/06/26/2674201/dots-iliya-zhelev-meditsinski-universitet-varna-savremennata-rolya-na-magistar-farmatsevta-e-ne-samo-da-otpuska-veche-naznachen-lekarstven-produkt-a-da-konsultira-i-savetva-patsienta.html", "text": "Съвременната роля на магистър-фармацевта е не само да отпуска вече назначен лекарствен продукт, а да консултира и съветва пациента. Това каза в интервю за  Радио „Фокус“ – Варна  доц. Илия Желев от Факултета по фармация в Медицински университет – Варна. Той обясни, че от особено значение е младите специалисти да са наясно с всички групи лечебни биологични вещества и растения, които и понастоящем се използват като лечебни средства. „Надявам се колегите за в бъдеще да бъдат все по-подготвени, да могат да консултират правилно пациентите именно по тези въпроси. Магистър-фармацевта трябва да препоръчва лекарствени продукти и, разбира се, растителни субстанции, как да се приготвят, под каква форма да се пият, с какво не трябва и кога не трябва да се пият и т.н.“, посочи доц. Желев. Той обясни, че от гледна точка на фармацията хората, които се занимават с билколечение са така наречените фитотерапевти, като те обикновен имат и медицинско образование.  \r\n„Специално въпроса за фитотерапията е изключително важен с цел да са компетентни и от гледна точка на състава и по нататък и за приложението. Да са запознати със заболяване, с етимологията и т.н. Това е един комплексен процес и доста трудно би могъл един специалист само фармацевт, или само доктор да бъде компетентен по това“, посочи доц. Желев. Според него може би последното голямо светило в тази област е бил проф. д-р Димитър Петров Памуков, който се смята за един от основателите на съвременната фитотерапия. Поради тази причина доц. Желев препоръча на хората да се обръщат изключително и основно към доверени специалисти при назначаването на лечение и закупуването на лекарства. „Първо на лекаря си и след това на фармацевта. Фармацевтите са хората, които би трябвало и да бъдат компетентни по отношение на лечебните растения и тяхното приложение. А вече по отношение на заболяването и неговото лечение с лечебни растения, тук вече е тънкия момент, когато трябва да участват и двата вида специалисти“, каза още доц. Желев. Той допълни, че ценните познания за опита на народната медицина при използването на лечебните растения, се изучава в курса по фармакогноза, който той преподава в Медицински университет – Варна. \r\nБояна АТАНАСОВА", "date": "2019.06.26", "title": "Доц. Илия Желев, Медицински университет – Варна: Съвременната роля на магистър-фармацевта е не само да отпуска вече назначен лекарствен продукт, а да консултира и съветва пациента"}
{"url": "http://www.focus-news.net/news/2019/06/26/2674236/gd-granichna-politsiya-trafikat-na-gkpp-dunav-most-vidin-i-gkpp-dunav-most-ruse-e-intenziven-na-izhod-za-tovarni-avtomobili.html", "text": "Трафикът на ГКПП \"Дунав мост-Видин\" и ГКПП \"Дунав мост-Русе\" на българо-румънската граница е интензивен на изход за товарни автомобили, по данни към 18.00 часа. Това съобщиха от  ГД „Гранична полиция“ . \r\nПреминаването през всички останали български гранични контролно-пропускателни пунктове се осъществява нормално.", "date": "2019.06.26", "title": "ГД „Гранична полиция“: Трафикът на ГКПП \"Дунав мост-Видин\" и ГКПП \"Дунав мост-Русе\" е интензивен на изход за товарни автомобили"}
{"url": "http://www.focus-news.net/news/2019/06/26/2674238/ministar-neno-dimov-predlozhi-ek-da-sazdade-evropeyski-fond-za-chista-mobilnost.html", "text": "В Люксембург се проведе редовното заседание на Съвета на министрите по околна среда на Европейския съюз (ЕС), в което участие взе и българска делегация, ръководена от министъра на околната среда и водите Нено Димов. Това съобщиха от пресцентъра на  министерството . Министър Димов призова Европейската комисия (ЕК) да проучи възможността за създаването на Европейски фонд за чиста мобилност като инструмент за реално и повсеместно екологизиране на транспортната инфраструктура на целия Европейски съюз. „Равномерното разгръщане на електромобилността на цялата територия на Европейския съюз като част от прехода към чиста мобилност ще допринесе съществено за подобряване качеството на въздуха, както и за намаляване на емисиите парникови газове”, заяви министър Димов в рамките на представянето на информация относно „Евентуални мерки на Европа в подкрепа на чистата мобилност, по-конкретно на електромобилността“. Инициативата получи подкрепа от делегациите на Полша, Унгария и Словакия, Литва, Чехия и Люксембург. България призова процесът за „позеленяването“ на транспортната инфраструктура на територията на целия Европейски съюз да бъде ускорен, което изисква силен политически и финансов тласък.  \r\n„Изследванията сочат, че пазарът на електромобили, а с него и зарядната инфраструктура, в Южна, Централна и Източна Европа изостава с 5-10 години спрямо лидерите. Очаква се с поевтиняването на технологията електромобилността да се разпространи към тези части на Европа, но докато чакаме губим ценно време в борбата за чист въздух и здрава среда“, акцентира министър Димов в изказването си. Успешният преход към електромобилност би довел до намаление в пъти на емисиите на въглероден диоксид, азотни оксиди и фини прахови частици, което би подобрило осезаемо околната среда, качеството на въздуха и здравето на европейските граждани. Именно сега е моментът да бъде направена решителната крачка за разгръщане на електромобилността на цялата територия на ЕС. Това е уникална възможност да бъде изградена единна европейска алтернативна транспортна мрежа, която да допринесе за засилване на териториалното, икономическото и социално сближаване.  \r\nВ рамките на заседанието Съветът постигна общ подход по предложението за Регламент на Европейския парламент и на Съвета относно минималните изисквания за повторното използване на водата и бяха приети Заключения по темата „Към стратегия на Съюза за устойчива политика в областта на химикалите“.", "date": "2019.06.26", "title": "Министър Нено Димов предложи ЕК да създаде Европейски фонд за чиста мобилност"}
{"url": "http://www.focus-news.net/news/2019/06/26/2674240/sport-toni-kroos-shte-priklyuchi-karierata-si-v-real.html", "text": "Полузащитникът на Реал Мадрид Тони Кроос намекна, че ще сложи край на кариерата си, когато изтече настоящият му договор. „33 е добра възраст да се откажа”, сподели футболистът. Немският национал подписа нов договор с „Белия балет” през миналия месец до 2023 година, когато ще е на точно на 33.", "date": "2019.06.26", "title": "Спорт: Тони Кроос ще приключи кариерата си в Реал"}
{"url": "http://www.focus-news.net/news/2019/06/26/2674239/plovdiv-kmetat-na-asenovgrad-posreshtna-v-obshtinata-elena-vasileva-finalistkata-ot-proekta-na-slavi-trifonov-za-peeshti-detsa.html", "text": "Кметът на Асеновград д-р Емил Караиванов посрещна финалистката от проекта на Слави Трифонов за пеещи деца – Елена Василева. Това съобщиха за  Радио „Фокус“ – Пловдив  от отдел „Връзки с обществеността“ на Общината. Малката Елена бе посрещната от кмета и Общинския младежки съвет в 305 зала на Общината. Д-р Караиванов й връчи Плакет за популяризиране името на Асеновград и отличното й представяне в музикалния проект „Нова звезда”. Членовете на Общински младежки съвет също изненадаха малката Елена с неин портрет, изобразяващ участието й в ТВ шоуто. \r\nСамата Ели сподели, че много се вълнува от всичко, което й се случва. Тя разказа на д-р Караиванов и младежите за преживяването в предаването на Слави Трифонов, работата с неговия екип и музикалните звезди, с които е работила през това време. До края на седмицата й предстои участие във Велинград и се готви упорито, за да се представи добре. Ели издаде в аванс, че работи по обща песен с Емилиян Бърдарски.", "date": "2019.06.26", "title": "Пловдив: Кметът на Асеновград посрещна в Общината Елена Василева – финалистката от проекта на Слави Трифонов за пеещи деца"}
{"url": "http://www.focus-news.net/news/2019/06/26/2674241/predstoyashti-sabitiya-v-stranata-za-27-yuni-agentsiya-fokus.html", "text": "*** \r\nОт 09.00 часа ще започне заседанието на Народното събрание. \r\n*** \r\nОт 10.00 часа в зала „Европа” на МОСВ на бул. „Мария Луиза“ 22 Дирекция „Управление на водите“ към Министерство на околната среда и водите (МОСВ) организира откриваща пресконференция за представяне на пилотния проект за „Създаване на Система за управление на басейна на река Искър (СУВ-БРИ) като първа фаза на Национална система за управление на водите в реално време (НСУВРВ)“. \r\n*** \r\nОт 08.00 часа в близост до парк-хотел „Москва“ ще се проведе флашмоб под надслов „Да попитаме НПО за децата“. Събитието се организира във връзка с регионална конференция на високо равнище „Интелигентни инвестиции в стратегии и партньорства за предотвратяване и справяне с насилието над деца. \r\n*** \r\nОт 09.00 часа в парк-хотел „Москва“ ще започне регионална конференция на високо равнище „Интелигентни инвестиции в стратегии и партньорства за предотвратяване и справяне с насилието над деца“, организирана от Министерството на труда и социалната политика. \r\n*** \r\nОт 09.30 часа в заседателната зала в сградата на Висшия съдебен съвет ще се проведе седмичното заседание на Пленума на ВСС. \r\n*** \r\nОт 09.30 часа „Обединена София“ ще внесе в Столична община подписка с искания срещу презастрояването на столицата. \r\n*** \r\nОт 10.00 часа ще започне заседание на Столичния общински съвет. \r\n*** \r\nОт 10.00 часа в зала „Триадица“ на Гранд хотел София заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси“ Зорница Русинова ще присъства на официалното подписване на договорите между Фонда на фондовете и Първа инвестиционна банка, Микрофонд и СиС Кредит - избраните финансови посредници за изпълнение на операцията „Микрокредитиране със споделен риск“.  \r\n*** \r\nОт 10.00 часа 4 състав на Софийския градски съд ще гледа делото срещу Валентин Д. (чл. 253 от НК ). \r\n*** \r\nОт 10.00 часа 7 състав на Специализирания наказателен съд ще заседава по делото срещу Румен Х., Таня Х. и др., обвинени в образуване и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще заседава по делото срещу Димитринка Ф., Борис Б. и др., обвинени в образуване и ръководене на организирана престъпна група.  \r\n*** \r\nОт 10.00 часа 19 състав на Специализирания наказателен съд ще заседава по делото срещу Сашко М., обвинен в участие в ръководството на престъпна организация или група. \r\n***   \r\nОт 10.00 часа в сградата на КЕВР ще се проведе открито заседание за обсъждане на доклад и проект на решение относно бизнес план за развитие на дейността на „Водоснабдяване и канализация” ЕООД, гр. Стара Загора като ВиК оператор за периода 2017-2021 г. От 10.10 часа ще се проведе обществено обсъждане на проект на решение за одобряване на бизнес плана на „Водоснабдяване и канализация” ЕООД, гр. Стара Загора и за утвърждаване и одобряване цени на ВиК услуги на „Водоснабдяване и канализация” ЕООД, гр. Стара Загора. \r\n***   \r\nОт 10.30 часа в сградата на КЕВР ще се проведе обществено обсъждане на Проект на Наредба за изменение и допълнение на Наредба № 4 от 5 ноември 2013 г. за присъединяване към газопреносните и газоразпределителните мрежи. Енергийният регулатор ще проведе обществено обсъждане и на проект на Наредба за изменение и допълнение на Наредба № 6 от 24.02.2014 г. за присъединяване на производители и клиенти на електрическа енергия към преносната или към разпределителните електрически мрежи. \r\n*** \r\nОт 10.30 часа 18 състав на Специализирания наказателен съд ще заседава по делото срещу Руси Д., Стоян Д. и др., обвинени в образуване и ръководене на организирана престъпна група.  \r\n*** \r\nОт 11.00 часа 10 състав на Специализирания наказателен съд ще заседава по делото срещу Благовест М., Георги А. и др., обвинени в образуване и ръководене на организирана престъпна група. \r\n*** \r\nОт 11.00 часа университетската АГ болница „Майчин дом“ ще представи и въведе в експлоатация роботизираната хирургична система за безкръвни операции Da Vinci. На събитието ще присъства омбудсманът Мая Манолова.  \r\n*** \r\nОт 11.00 часа в сградата на Министерството на земеделието, храните и горите (бул. „Христо Ботев“ №55), етаж IV, зала 400, Изпълнителна агенция по горите и Българско дружество за защита на птиците организират прескафе по повод приключването на проект „Горите на орела“. \r\n*** \r\nОт 11.00 часа в Държавна агенция „Електронно управление“ ще бъде представено в реално време идентификация и достъпване на електронни услуги през мобилно устройство.  \r\n*** \r\nОт 11.00 часа в Национална библиотека „Св. св. Кирил и Методий“ ще бъде открита изложбата на Националния литературен музей „Димитър Димов в писма и спомени“, посветена на 110-годишнината от рождението на писателя. \r\n*** \r\nОт 11.00 часа в Националния пресклуб БТА ще се проведе пресконференция на Фондация „Български център за джендър изследвания“ в подкрепа на \tкампанията „Да спасим малката Ани от произвола на държавните институции“. \r\n*** \r\nОт 12.30 часа заместник-министърът на земеделието, храните и горите д-р Янко Иванов ще открие изложението на ливански производители и износители Lebanese Agro – Food Expo 2019 в Изложбената зала на ЦУМ. \r\n*** \r\nОт 13.00 часа в SOHO ще се проведе кръгла маса на тема „Стратегии за изграждане на характера  - как образованието на сърцето и на ума могат да бъдат равностойни в класната стая“, организирана от Фондация „Благотворител“. \r\n*** \r\nОт 13.30 часа 11 състав на Специализирания наказателен съд ще заседава по делото срещу Атанас С., Стефан Г. и др., обвинени в образуване и ръководене на организирана престъпна група. \r\n*** \r\nОт 14.00 часа в Министерството на труда и социалната политика омбудсманът Мая Манолова ще участва в заседание на Националния съвет за хората с увреждания. Омбудсманът ще представи становището си по Наредбата за включване в механизма личната помощ. \r\n*** \r\nОт 15.00 часа представители на Българската асоциация на заведенията  ще внесе писмо в Президентството на Република България с молба за налагане на вето върху Закона за изменение и допълнение на Закона за защита от шума. \r\n*** \r\nОт 18.00 часа в зала „Вяра” на Столична библиотека, пл. „Славейков“ 4, ще се състои представянето на новата книга на Румен Стоичков „Ожадняла река”. \r\n*** \r\nОт 18.00 часа в зала „Надежда“ на Столична библиотека ще се състои премиерата на новата книга на Матей Стоянов „Незапочнат роман“. \r\n*** \r\nОт 18.00 часа в Microsoft Innovation на София Тех Парк ще се състои церемонията за обявяване на победителите в програма Rinker Youth Challenge. \r\n*** \r\nОт 18.30 часа в Литературния клуб на Столична библиотека Николай Милчев ще бъде поет на месец юни в Столична библиотека. \r\n*** \r\nОт 19.00 часа в Галерия „Оборище 5“ ще се състои среща със световноизвестните художници Connor Brothers. \r\n*** \r\nОт 19.00 часа в зала „Триадица“ в Гранд хотел София ще се проведе среща на полиграфистите по повод 70-годишния юбилей на списание „Полиграфия“. \r\n*** \r\nОт 10.00 часа в Университетския център „Бачиново“ ще се проведе Осмата международна конференция „Съвременни тенденции в науката“ (FMNS-2019), организирана от Природо-математическия факултет на ЮЗУ „Неофит Рилски“. \r\n*** \r\nОт 10.00 до 12.30 часа в зала № 5 на Община Благоевград ще се провежда консултация и ще може да бъде получена комплексна оценка от специалист във връзка с „Дни на толерантността“.  \r\n*** \r\nОт 13.30 до 17.00 часа в зала № 5 на Община Благоевград ще се състои конференция на тема  „Видове заетост“.  \r\n*** \r\nОт 13.30 часа в хотел „Рила“ и в хотел „Самоков“ и ще започне програмата на заключителната конференция на Националното сдружение на общините в България за мандат 2015-2019 г.  \r\n*** \r\nОт 18.30 часа в пространството на Атанасовско езеро – „Симбиотично“ ще започне благотворителен концерт „За да има „Вода“. \r\n*** \r\nОт 11.00 часа пред Щаба на Военноморските сили ще се проведе церемония по сдаване и приемане на длъжността „Командир на Военноморските сили”. \r\n*** \r\nОт 10.00 часа в парк „Дружба“, ще се проведат Образователни игри „Ние знаем как да бъдем здрави”, като част от  кампанията „Аз избирам живота“, посветена на Международния ден за борба с наркоманиите и незаконния трафик на наркотици - 26 юни.  \r\n*** \r\nОт 10.00 часа в Регионалния пресклуб на БТА ще се състои пресконференция във връзка с предстоящия национален форум „Предизвикателствата пред образованието и младите педагози в 21 век“, организиран от Сдружението на младите учители към ОУ „Бачо Киро“ и РУО-Велико Търново.  \r\n*** \r\nОт 11.00 часа в църквата „Св. св. Петър и Павел“ организаторите на поклонническия път „Св. Иван Рилски“ откриват изложба за пътуванията през миналите години. Ще бъде представена и програмата за посрещане на поклонническата група във Велико Търново.  \r\n*** \r\nОт 19.00 часа в Камерна зала на ДКТ гостува „Тя, той и още двама-трима…“ \r\n*** \r\nОт 11.30 часа в Регионална библиотека „Дора Габе“, фоайе с пиано, ще се състои представяне книгата на Иван Тодоров „Ретроспекции от живота на ХобиСклуб”. \r\n*** \r\nОт 17.30 часа в Художествена галерия ще се състои откриване на изложба „Тайнство“ на Николай Тодоров. \r\n*** \r\nОт 17.30 часа в Регионална библиотека „Дора Габе“, Интерактивна зала, ще се състои Прожекции на анимационен филм с деца от ЛДК “Играй и учи”. \r\n*** \r\nОт 20.00 часа в Концертна зала „Добрич“ ще се проведе Криско и филхармонията – Трибют към българската музика. \r\n*** \r\nОт 14.00 часа ще започне редовното заседание на Общински съвет – Кюстендил. \r\n*** \r\nОт 19.30 часа в голямата зала на Драматичен театър – Монтана музикантът Иво Папазов заедно с „Виво“ – Монтана и Плевенската филхармония ще изнесат общ концерт-спектакъл. \r\n*** \r\nОт 11.00 часа в Театрален салон „Г. Русев“ ще се проведе „Кино в Театъра“. \r\n*** \r\nОт 18.00 часа в Театрален салон ЦПЛР-ОДК ще се проведе „Граовски вечери“ - музикално-театрален спектакъл, съвместна изява на ЦПЛР-ОДК и Регионален исторически музей. \r\n*** \r\nОт  09.00 часа в Конферентната зала на сграда „Гена Димитрова“ ще се състои заседание на Общински съвет.  \r\n*** \r\nОт 18.00 часа в зала ,,Божко Шойков“ на НУИ „Панайот Пипков\"  ще се състои концерт с участието на Момчил Мончев-виола и Антоанета Воденичарова-пиано.  \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Уестсайдска история\" по Артър Лорънс на детска театрална студия.  \r\n*** \r\nОт 09.00 часа в зала 1 на Окръжния съд ще се проведе заседание по делото срещу Иван Г., Мария Г. и Александър П., обвинени в притежание и разпространение на високорискови наркотични вещества.  \r\n*** \r\nОт 09.30 часа в зала 10 на Окръжния съд ще се проведе заседание по делото срещу Борислав П., който е обвинен, че при управление на моторно превозно средство е нарушил правилата за движение и по непредпазливост е причинил смърт на повече от две лица. \r\n*** \r\nОт 09.30 часа в зала 1 на Апелативния съд ще се проведе заседание по делото, образувано по протест на Окръжна прокуратура – Пазарджик и по жалби на двамата подсъдими. Л. Б. /на 50 г./ и М. А. /на 42 г./, обвинени за длъжностни престъпления. \r\n*** \r\nОт 10.00 часа в Аудитория 6 на Ректората на ПУ „Паисий Хилендарски“ на ул. „Цар Асен“ №24 ще бъде открита Юбилейната международна научна конференция под мотото „Икономическа и социална (дез)интеграция“. \r\n*** \r\nОт 10.30 часа в зала 1 на Окръжния съд ще се проведе заседание по делото срещу Милко М. , обвинен че при управление на моторно превозно средство е нарушил правилата за движение и по непредпазливост е причинил смъртта на И. П. от с. Белозем. \r\n*** \r\nОт 10.45 часа в пресцентъра на зала „Колодрума\" ще се проведе официалната пресконференция преди двубоите от Група 19 на Волейболната лига на нациите в Пловдив. На срещата с медиите ще присъстват Силвано Пранди (България), Джон Спероу (САЩ), Игор Колакович (Иран) и Никола Гърбич (Сърбия). \r\n*** \r\nОт 11.00 часа в Голямата конферентна зала на Дома на културата „Борис Христов“ ще се проведат заключителна пресконференция и изложба по проект „Всички заедно: за по-добро образование и здраве“, изпълняван от Община Пловдив по Българо-швейцарската програма за сътрудничество. \r\n*** \r\nОт 11.00 часа в зала 1 на Апелативния съд ще се проведе заседание по делото срещу И. Р., което е върнато от Върховния касационен съд за ново разглеждане от друг съдебен състав. И. Р. е призната за виновна за това, че е подбуждала служител под прикритие да отвлече брат й С. Р. и за шест отделни престъпления за това, че през същия период и на същите места умишлено е склонявала служителя под прикритие да умъртви брат й, неговите деца Г. Р. и Г. К., двама от внуците му и зет му.  \r\n*** \r\nОт 14.30 часа в Пловдивския затвор лишени от свобода ще представят театрална постановка. \r\n*** \r\nОт 17.00 часа в заседателната зала на ет. 1 на УМБАЛ „Пловдив“ ще се проведе среща-демонстрация на тема „Първи грижи за новороденото“. \r\n*** \r\nОт 17.30 часа в Парк Бунарджика в Пловдив Българското дружество за защита на птиците (БДЗП) организира Празник на царския орел. \r\n*** \r\nОт 18.00 часа в в Конферентната зала на Народна библиотека „Иван Вазов“ ще се състои последната за сезона сбирка на клуб „Аптека за душата“. \r\n*** \r\nОт 14.00 часа в Екомузея с аквариум ще се проведат занимания за деца за богатството на дунавските риби. \r\n*** \r\nОт 10.00 часа в храма „Св. Троица“ ще бъде отслужен празничен  благодарствен молебен по повод 142 години от освобождението на Свищов. \r\n*** \r\nОт 10.30 часа в борова гора до село Кортен ще се проведе пожаро-тактическо учение на тема гасене на горски пожари, инициирано от  Регионална дирекция ПБЗН-Сливен. \r\n*** \r\nОт 10.00 часа в Градската градина Младежки дом – Сливен организира концерт – хепънинг. \r\n*** \r\nОт 13.00 часа в Сесийна зала на Община Смолян ще се проведе заседание на Общинския съвет. \r\n*** \r\nОт 09.00 часа в парк „Пети октомври” в Стара Загора ще се проведе Националният етап на 17-ото ученическо състезание „Защита при бедствия, пожари и извънредни ситуации” – 2019. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе Програма „Чета и играя – знам и мога”. \r\n*** \r\nОт 10.00 часа в къща музей „Гео Милев“ ще се проведе „Четем и рисуваме“, „Литературни закачки“ – отгатване на гатанки и рисуване на отговора, „Ние сме актьори“ – драматизация на „Работната Мецана“ на Леда Милева, „Да съставим приказка“ – по предварително зададена тема децата рисуват момент от приказка, а после заедно разказват. \r\n*** \r\nОт 11.00 часа в Оперен театър ще се проведе „Зайчето Питър“ - мюзикъл за деца. \r\n*** \r\nОт 18.00 часа в залата на Международния младежки център ще се проведе среща с проф. Минко Балкански, Почетен гражданин на Стара Загора, дарител в национален и регионален мащаб, създател на Международен научно-образователен център за ученици и студенти в старозагорското село Оряховица. Събитието е част от поредицата Красивите лица на Стара Загора“. \r\n***   \r\nОт 17.30 часа в лесопарк „Кьошкове“   21 автори ще представят своите първи творби след като са завършили курса по практическа фотография към Photoschool. \r\n***   \r\nОт 08.30 часа в зала 304 на общината ще заседава постоянната комисия „Младежки дейности и спорт“.  \r\n***   \r\nОт 09.00 часа в зала 363 на общината ще се проведе заседание на Общинския съвет.", "date": "2019.06.26", "title": "Предстоящи събития в страната за 27 юни (Агенция „Фокус“)"}
{"url": "http://www.focus-news.net/news/2019/06/26/2674243/tass-putin-e-obsadil-sas-saveta-za-sigurnost-na-rusiya-predstoyashtata-sreshta-na-varha-na-g-20-v-osaka.html", "text": "Президентът на Русия Владимир Путин е провел оперативно съвещание с постоянните членове на Съвета за сигурност на страната, съобщи в сряда пред журналистите прессекретарят на държавния глава Дмитрий Песков, предава ТАСС. \r\n„Състоя се обмен на мнения за подготовката за предстоящата в Осака среща на върха на Г-20, както и двустранните контакти в кулоарите на този форум“, заяви представителят на Кремъл. \r\nНа срещата са участвали премиерът Дмитрий Медведев, председателят на Съвета на Федерацията Валентина Матвиенко, председателят на Държавната Дума Вячеслав Володин, ръководителят на администрацията на Кремъл Антон Вайно, секретарятна Съвета за сигурност Николай Патрушев, вътрешният министър Владимир Колоколцев, руският външен министър Сергей Лавров, министърът на отбраната Сергей Шойгу, директорът на Федералната служба за сигурност (ФСБ) Александър Бортников и ръководителят на СВР Сергей Наришкин, както и специалният представител на президента по опазване на околната среда, екология и транспорт Сергей Иванов. \r\nПревод и редакция:", "date": "2019.06.26", "title": "ТАСС: Путин е обсъдил със Съвета за сигурност на Русия предстоящата среща на върха на Г-20 в Осака"}
{"url": "http://www.focus-news.net/news/2019/06/26/2674245/ombudsmanat-maya-manolova-shte-podkrepi-initsiativata-na-grazhdani-sreshtu-prezastroyavaneto-v-stolitsata.html", "text": "Омбудсманът Мая Манолова ще подкрепи инициативата на граждани от „Обединена София срещу презастрояването“, които ще внесат конкретни искания до кмета на София Йорданка Фандъкова и Столичния общински съвет за предприемане на спешни мерки срещу унищожаването на зелени площи. Това съобщиха от  пресофиса на омбудсмана . Гражданите настояват обществените обсъждания да не са формални, както досега, а да водят до реален ангажимент от администрацията и съобразяване с постъпилите основателни предложения и възражения, разширяване на кръга на заинтересованите лица с право на оспорване на градоустройствените актове и др. Събитието ще се състои утре, 27 юни 2019 г., от 9.30 часа пред сградата на Община София. \r\nЧленове на инициативата „Обединена София срещу презастрояването“ са протестиращи от „Овча купел“, „Да спасим Борисовата градина“, ИК „За Зелен Младост“, „Протестна група Младост“, ИК „Лозенец“, „Протестна група Дианабад“, инициатива „Слънце за децата ни“, АРОЕС „Справедливост“, сдружение „Парк Кукуряк“, протестна група „Мусагеница“, гражданска инициатива „Симеоново“, ИК от кв. „Витоша“, жители от кв. „Стрелбище“ и др. Протестът ще бъде подкрепен и от гражданско сдружение „Спаси София“. \r\nВ 11.00 часа по покана на СБАЛАК „Майчин дом“ омбудсманът ще присъства на представянето на роботизираната хирургична система Да Винчи.  \r\nОт 14.00 часа в Министерството на труда и социалната политика омбудсманът Манолова ще участва в заседание на Националния съвет за хората с увреждания. Омбудсманът ще представи становището си по Наредбата за включване в механизма личната помощ. \r\n(тук:  ).  \r\nТя ще алармира за пореден път за затрудненията на гражданите в процеса по кандидатстване, свързани с липсата на ясна, точна и подробна информация, която МТСП трябва да предостави на нуждаещите се хора, така че те да могат да ползват необходимата им асистентска подкрепа от 1 септември т. г.", "date": "2019.06.26", "title": "Омбудсманът Мая Манолова ще подкрепи инициативата на граждани срещу презастрояването в столицата"}
{"url": "http://www.focus-news.net/news/2019/06/26/2674244/blagoevgrad-vazstanoveno-e-dvizhenieto-v-edna-lenta-po-pat-ii-19-dobrinishte-mesta-pri-51.html", "text": "Възстановено е движението в една лента по път II-19 Добринище - Места при 51. Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание, като спазват указанията на \"Пътна полиция\".  \r\nТрафикът в участъка беше временно ограничен поради ПТП.", "date": "2019.06.26", "title": "Благоевград: Възстановено е движението в една лента по път II-19 Добринище - Места при 51"}
{"url": "http://www.focus-news.net/news/2019/06/26/2674237/nikola-dimitrov-balgariya-i-makedoniya-shte-nameryat-nachin-chrez-priyatelstvo-i-uvazhenie-da-reshat-vaprosa-za-gotse-delchev.html", "text": "България и Македония ще намерят начин чрез приятелство и уважение да решат въпроса за Гоце Делчев, заяви македонският външен министър Никола Димитров. По въпроса доколко са реални заплахите на София да блокира започването на присъединителни преговори с ЕС през октомври, ако не бъде постигнат договор за Делчев, той изрази убеждение, че ще се намери общо решение. Димитров ще бъде в София в четвъртък, където ще присъства на конференция на черноморската инициатива и ще проведе разговори по темата, предава скопският телевизионен канал  „1ТВ“ . \r\n„Убеден съм, че ще намерим начин чрез уважение към другите и приятелство да не застрашаваме тези важни цели. Убеден съм, че успехът на Македония по отношение на европейската интеграция е много важен за съседната и приятелска България и ние ще намерим начин не само да не бъде пречка, но и да бъдат промоутър, както миналата година в Съвета по общи въпроси и наскоро последният, който се проведе в Люксембург“, казва Димитров. \r\nПревод и редакция:", "date": "2019.06.26", "title": "Никола Димитров: България и Македония ще намерят начин  чрез приятелство и уважение да решат въпроса за Гоце Делчев"}
{"url": "http://www.focus-news.net/news/2019/06/26/2674248/balgariya-i-rumaniya-shte-podgotvyat-sporazumenie-za-izgrazhdaneto-na-treti-most-nad-reka-dunav.html", "text": "България и Румъния ще подготвят междуправителствено споразумение за изграждането на трети мост над река Дунав между Свищов и Зимнич. За това се договориха днес на среща в София министърът на транспорта, информационните технологии и съобщенията Росен Желязков и министърът на транспорта на Румъния Александру-Ръзван Кук, съобщиха от пресцентъра на  МТИТС . Те се разбраха до края на месец юли проектът на споразумение да е готов и след приемането му от правителствата на двете държави да бъде предложен за ратифициране от националните парламенти.  \r\n„Строителството на трети мост на Дунав е целесъобразно и значимо не само за двете държави, а и за целия Европейски съюз, тъй като подобно съоръжение е част от европейската транспортна инфраструктура“, заяви министър Росен Желязков.  \r\nДвамата министри обсъдиха възможността за изграждането на трети мост между Свищов и Зимнич чрез европейска процедура за избор на частен инвеститор по Директива 2014/23/ЕС на Европейския парламент и на Съвета от 26 февруари 2014 година за възлагане на договори за концесия. Те изразиха мнение, че 3 години е реалистичен срок за изграждането на моста.  \r\nТранспортните министри заявиха, че по значими проекти и теми двете държави трябва да бъдат обединени в действията си, отстоявайки националните интереси пред партньорите от Европейския съюз, както бе направено по пакета Мобилност.", "date": "2019.06.26", "title": "България и Румъния ще подготвят споразумение за изграждането на трети мост над река Дунав"}
{"url": "http://www.focus-news.net/news/2019/06/26/2674247/predstoyashti-mezhdunarodni-sabitiya-za-27-yuni-agentsiya-fokus.html", "text": "Министър-председателят на Япония Шиндзо Абе ще проведе срещи с колегите си от Австралия и Япония. \r\n***  Новият кмет на Истанбул встъпва в длъжност. \r\n***  Символично отбелязване на 30-годишнината от падането на Желязната завеса. \r\n***  Бърни Сандърс и Джо Байдън ще проведат митинг от надпреварата за номинацията на Демократическата партия за президентския пост в САЩ. \r\n***  Иран преустановява изпълнението на част от задълженията, поети с подписването на ядреното споразумение. \r\n***", "date": "2019.06.26", "title": "Предстоящи международни събития за 27 юни (Агенция „Фокус“)"}
{"url": "http://www.focus-news.net/news/2019/06/26/2674223/tass-sreshtata-putin-tramp-v-osaka-shte-se-provede-v-petak.html", "text": "Президентите на Русия и САЩ - Владимир Путин и Доналд Тръмп - ще проведат отделна среща по време на форума на върха на Г-20 в Осака на 28 юни, разговорът може да продължи около час. Това съобщи пред журналисти от съветникът на руския лидер Юрий Ушаков, предава  TACC . \r\n\"Срещата с Тръмп е приблизително в 14:00 местно време (8:00 часа българско време), в 15:00 часа е втората работна среща на Г-20\", заяви помощникът на президента. \r\nТой добави, че преговорите ще се проведат на мястото, което е предназначено за срещи на лидерите. \"Срещата с Тръмп ще се проведе в преговорната зона за лидери в едно от помещенията\", заяви говорителят на Кремъл. \r\nСпоред него лидерите сами ще определят дневния ред на срещата. \"Въпросите са логични: общото състояние на двустранните отношения, стратегическата стабилност и многобройните регионални конфликти - Сирия, Афганистан, Украйна, Венецуела, разбира се, иранският проблем и т.н.\", каза Ушаков. \"Общото очертаване на ситуацията в Сирия и въпросите за съвместната работа там ще бъдат обсъдени\", добави той в отговор на въпрос дали ще бъдат обсъдени някакви конкретни стъпки. Тереза Герова", "date": "2019.06.26", "title": "ТАСС: Срещата Путин-Тръмп в Осака ще се проведе в петък"}
{"url": "http://www.focus-news.net/news/2019/06/26/2674242/s-ofitsialna-tseremoniya-beshe-otbelyazana-tarzhestveno-90-ata-godishnina-ot-obyavyavaneto-na-pernik-za-grad.html", "text": "С официална церемония по поднасяне на венци и цветя с участието на Националната гвардейска част пред паметника на Кракра Пернишки беше отбелязана тържествено 90-ата годишнина от обявяването на Перник за град. Това съобщиха от пресцентъра на  Общината . \r\nВ тържествения ритуал се включиха представители на местната и държавната власт в лицето на кмета Вяра Церовска и екипа ѝ, народните представители, областният управител Ирена Соколова, председателят на Общинския съвет Иво Савов,  кметът на кв. „Изток“ Емил Костадинов, политици и граждани.  \r\n„Перник е град на металурзите, интелигенцията и много велики личности, направили не само града, но и България известна. Щастлива съм, че имам възможността аз като кмет да споделя радостта моите мечти и на съгражданите ми. Затова, Перник да бъде по-добър, по-модерен град – да имаме своята индустриална зона и да постигаме своите мечи“, очаква кметът. \r\nЦеровска заяви, че администрацията мисли и за бъдещето на града. Днес беше направена „първа копка“ на ново кръстовище на кв. Изток. Според нея това съоръжение ще бъде факт до няколко месеца. От Министерски съвет са отпуснати и средства. \r\nПред паметника беше   и белоградчишкият епископ Поликарп, който приветства всички с благословията на патриарх Неофит.   \r\nПоздравителни адреси бяха получени от министър-председателя Бойко Борисов, председателя на НС Цвета Караянчева и кметове на общини.  \r\nСлед това всички се включиха в шествието, предвождано от Духовия оркестър  на Гвардейската част,  до Двореца на културата, където бяха  издигнати националния флаг на Република България, знамето на Европейския съюз и на град Перник.", "date": "2019.06.26", "title": "С официална церемония беше отбелязана тържествено 90-ата годишнина от обявяването на Перник за град"}
{"url": "http://www.focus-news.net/news/2019/06/26/2674249/sport-boneva-donese-nov-medal-na-balgariya-v-minsk.html", "text": "Българската състезателка по спортна стрелба Антоанета Бонева спечели втори бронзов медал на Европейските игри в Минск. Тя събра 31 точки във финала на дисциплината 25 метра пистолет и завърши трета, също както и преди три дни на 10 метра пистолет. България вече има 11 медала от Европейските игри в Минск - 1 златен, 5 сребърни и 5 бронзови.", "date": "2019.06.26", "title": "Спорт: Бонева донесе нов медал на България в Минск"}
{"url": "http://www.focus-news.net/news/2019/06/26/2674212/tass-osem-dela-protiv-poroshenko-vazbudi-darzhavnoto-byuro-za-razsledvaniya-na-ukrayna.html", "text": "Държавното бюро за разследвания (ДБР) на Украйна работи по осем дела по отношение на бившия президент на Украйна Петро Порошенко, заяви в сряда директорът на разследващия орган Роман Труба, цитиран от  ТАСС . \r\n„Разследваме наказателни производства относно възможно злоупотреби, превишаване на служебните пълномощия и други незаконни действия на чиновниците, включително бившия президент“, заяви той. \r\nПо-рано бившият заместник-началник на администрацията на президента Виктор Янукович, юристът Андрей Портнов, регистрира в ДБР пет иска против Порошенко. Срещу бившия държавен глава бяха образувани дела по обвинения за държавна измяна, легализация на престъпни доходи и неплащане на данъци, опит за узурпация на съдебната власт, както и „за незаконно назначаване на кабинет на министрите на Украйна през 2016 година заради липса на коалиция в Радата“. \r\nДиректорът на ДБР Труба заяви на 20 юни, че разпитите на свидетели по наказателните дела срещу Порошенко ще започнат следващата седмица. Заедно с това самият Порошенко опроверга заявлението, че срещу него са възбудени персонални дела. \r\nПревод и редакция:", "date": "2019.06.26", "title": "ТАСС: Осем дела против Порошенко възбуди Държавното бюро за разследвания на Украйна"}
{"url": "http://www.focus-news.net/news/2019/06/26/2674252/uchenitsi-ot-kazanlak-razrabotiha-proekti-za-ukazatelni-tabeli-po-ideya-na-obshtestveniya-posrednik.html", "text": "Пет идейни проекта за създаването на нови указателни табели за улици, по идея на Обществения посредник, са представени от ученици от Националното училище по пластични изкуства и дизайн „Акад. Дечко Узунов”. Това каза по време на среща в Община Казанлък Общественият посредник Гинка Щерева, предаде кореспондент на  Радио „Фокус” . На срещата присъстваха част от авторите на проекти, ученици от 9 и 10 клас, представено бе и журито, оценявало предложенията, назначено със заповед на кмета Галина Стоянова.  \r\nВ проекта на Обществения посредник се включиха и ученици от Хуманитарна гимназия „Св. Св. Кирил и Методий”, които изготвиха кратка историческа справка за предварително избрани десет булеварда и улици в Казанлък. Това са булевардите „23 Пехотен Шипченски полк”, „Александър Батенберг”, „Розова долина”, „Никола Петков” и „Освобождение”, и улиците „Ген. Скобелев”, „Ген. Столетов”, „Шипченска епопея”, „Христо Ботев” и „Стара планина”. Ученици от Средно училище „Екзарх Антим I” преведе текстовете на английски език. \r\nЖурито върна за преработка представените проекти, давайки своите указания и корекции. Новият срок за представяне е 30 септември. Всички автори ще получат диплом за участие в конкурса и награди, а един от проектите ще бъде удостоен с награда на кмета Галина Стоянова. \r\nСрокът до 30 септември ще бъде използван, за да бъдат определени и местата, където ще бъдат поставени табелите по десетте улици, както и броят им. \r\n„За самото изработване на указателните табели вероятно ще бъде търсено европейско финансиране”, каза по време на срещата главният архитект Георги Стоев, който е един от членовете в журито. В състава му са още д-р Момчил Маринов – директор на Исторически музей „ Искра”, дизайнерът Иван Найденов, Общественият посредник Гинка Щерева и директорът на Художествената гимназия Петя Минекова. При съставянето на историческите текстове е търсено и експертното мнение на проф. Петко Петков от Великотърновския университет. Експертно мнение е търсено и за превода на английски език. \r\nСлавяна ГАЙДАРОВА", "date": "2019.06.26", "title": "Ученици от Казанлък разработиха проекти за указателни табели, по идея на Обществения посредник"}
{"url": "http://www.focus-news.net/news/2019/06/26/2674250/api-vazstanoveno-e-dvizhenieto-po-pat-i-1-montana-vidin-v-rayona-na-s-medovnitsa-pri-km-55.html", "text": "Възстановено е движението по път I-1 Монтана – Видин в района на с. Медовница при км 55. Това съобщиха от  Агенция „Пътна инфраструктура“ .", "date": "2019.06.26", "title": "АПИ: Възстановено е движението по път I-1 Монтана – Видин в района на с. Медовница при км 55"}
{"url": "http://www.focus-news.net/news/2019/06/26/2674253/sliven-poroen-dazhd-navodni-kashti-v-kotel-ima-evakuirani-hora.html", "text": "Пороен дъжд наводни къщи в Котел, има евакуирани хора. Това каза за  Агенция „Фокус“  кметът на Котел Коста Каранашев. „В града има много материални щети и наводнени къщи, частично разрушени са асфалтовата настилка и тротоарите по улиците вследствие на обилните валежи от дъжд“, обясни той. „Няма смъртни случаи, но част от хората са евакуирани, други тепърва ще бъдат настанявани в хотели, защото има къщи, които са тотално наводнени“, заяви кметът на Котел. Той посочи, че в момента все още пожарни екипи отводняват и почистват улиците.  \r\n„Свикан е на помощ и екип от Сливен. Има налични четири багера, които се борят с наводнените улици, където пораженията са най-големи. В момента дъждът е спрял. В следващите дни ще се работи по отстраняването на материалните щети в града“, подчерта Коста Каранашев. \r\nИрина ИВАНОВА", "date": "2019.06.26", "title": "Сливен: Пороен дъжд наводни къщи в Котел, има евакуирани хора"}
{"url": "http://www.focus-news.net/news/2019/06/26/2674251/gazeta-express-kosovo-kosovo-zaplashi-severna-makedoniya-i-albaniya-s-mita.html", "text": "Министърът на търговията и промишлеността на Косово Ендрит Шала предупреди, че страната може да въведе мита за вноса от Албания и Северна Македония, съобщава електронното издание на водещия прищински ежедневник  Gazeta Express . \r\nВ присъствието на дебат за ефекта от 100-процентовите мита, въведени миналата година от правителството на Косово срещу вноса от Сърбия и Босна и Херцеговина, Шала предупреди, че подобни такси вероятно ще бъдат въведени срещу други съседи на страната. Той спомена Албания и Северна Македония като две съседни страни, които прилагат тарифи срещу косовските стоки. „Вече информирах Европейския съюз, че Косово ще има същия подход към всички страни от региона. По време на срещите с представителите на албанското правителство поисках отмяна на всички тарифи към Косово”, заяви Шала. \r\n„Освен това изразихме загрижеността си пред властите в Северна Македония, след като на косовските производители не е разрешено да изнасят риба. Министерството на търговията и промишлеността е готово да предприеме някои мерки срещу определени страни в зависимост от искането на косовските производители”, увери Шала.  Тереза Герова", "date": "2019.06.26", "title": "Gazeta Express (Косово): Косово заплаши Северна Македония и Албания с мита"}
{"url": "http://www.focus-news.net/news/2019/06/26/2674246/prof-rumen-gechev-bsp-gerb-izpolzvat-subsidiite-za-da-prodadat-chez-i-da-ni-vkarat-v-novi-zaemi.html", "text": "ГЕРБ използват темата за субсидиите, за да продадат тихичко ЧЕЗ и да ни вкарат в нови заеми”. Това заяви народният представител от ПГ на „БСП за България” и член на комисията по бюджет и финанси проф. Румен Гечев в студиото на БТВ, съобщиха от пресцентъра на  БСП . „ГЕРБ, техните сателити и техният скрито-явен поддръжник ДПС разиграват театър. Те нямат никакво намерение да правят промени”, коментира Гечев, като подчерта учудването си от факта, че предложението за намаляване на субсидиите се прави в средата на годината. Той коментира, че както БСП, така и други партии, имат кредити, свързани с провеждането на избори и други разходи, и огромна промяна в средата на годината ще е проблемна за всички. „Атаката е насочена срещу БСП, защото левицата е основният конкурент на управляващите. В 4 области водим в гласовете, в други - разликата е минимална. Ако действително субсидията стане 1 лв, това ще е атентат срещу политическата система”, каза народният представител, като допълни, че без никакво изключение партиите получават субсидиране от бюджета в 26 страни от ЕС.  \r\n„С връщането ни в Народното събрание започнахме доста активни предложения, едно от които е диверсификация на ДДС. От 28 страни в ЕС, 26 имат диференцирано ДДС”, каза проф. Гечев, като допълни, че има 21 групи стоки, където може да има намаляване на данъчната ставка. Той даде пример с Ирландия, където за някои от храните и за много от лекарствата има нулева ставка. „Навсякъде лекарствата, предписани от лекар, и медицинските услуги са или на минимална данъчна ставка, или са освободени от такава. Не е нормално бюджетът да се пълни от болния български народ”, категоричен бе народният представител. \r\nОтносно думите на Борисов за сделката за ЧЕЗ, че не е запознат с нея, както  и че това е работа на независимите институции, Румен Гечев заяви, че не приема тези твърдения. ”Ръководствата на проверяващите органи са избрани в парламента, където мнозинство има ГЕРБ. Като бивш вицепремиер на България не мога да си представя, че ДАНС, КЕВР или другите институции няма да дадат информация на премиера”, коментира той. Депутатът от левицата допълни, че . цялата отговорност е на българското правителство и тази сделка трябва да бъде проверена до 9-то коляно. \r\nГечев коментира и новия заем, който правителството тегли. \"Защо се теглят 400 милиона заем? Нали уж има фискален резерв 9 - 10 милиарда. Нали  уж имаме 2 милиарда повече приходи. Нещо не е така, както казват”, категоричен е проф. Румен Гечев.", "date": "2019.06.26", "title": "Проф. Румен Гечев, БСП: ГЕРБ използват субсидиите, за да продадат ЧЕЗ и да ни вкарат в нови заеми"}
{"url": "http://www.focus-news.net/news/2019/06/26/2674258/blagoevgrad-katastrofa-zatrudnyava-dvizhenieto-po-patya-mezhdu-eleshnitsa-i-spirka-general-kovachev.html", "text": "Катастрофа затруднява движението на път 1903 между разклона за Елешница и спирка Генерал Ковачев. Това съобщи за  Радио „Фокус”-Пирин  дежурният служител в Областно пътно управление-Благоевград. Движението се регулира от Пътна полиция. По първоначална информация катастрофата е между лек и товарен автомобил. Няма данни за това дали има пострадали.  \r\nНатали СТЕФАНОВА", "date": "2019.06.26", "title": "Благоевград: Катастрофа затруднява движението по пътя между Елешница и спирка Генерал Ковачев"}
{"url": "http://www.focus-news.net/news/2019/06/26/2674260/vasil-vasilev-dramatichno-kuklen-teatar-ivan-radoev-teatarat-v-pleven-shte-e-domakin-na-vtoriya-festival-za-kukleno-izkustvo-shareno-petle-ot-4-do-8-yuli.html", "text": "Театърът ще е домакин на Втория фестивал за куклено изкуство ,,Шарено петле\" от 4 до 8 юли. Това каза за  Радио „Фокус“  Васил Василев, директор на Драматично-кукления театър ,,Иван Радоев\". ,,Фестивалът е организиран с подкрепата на Община Плевен в рамките на сезон 100 на театър ,,Иван Радоев\" и  ще отбележи 60-годишнината на кукленото изкуство в града“, каза Васил Василев.  Той припомни, че през 1959 г. в Плевен е създаден самостоятелен куклен театър, който в най-добрите си години е бил домакин на престижен международен фестивал за куклени театри. ,,През 1997 г. този театър е закрит, а по-късно – възстановен, като част от Драматичния театър ,,Иван Радоев\". Новото издание на фестивала ,,Шарено петле\" има 11 представления, предназначени за всички възрасти, както и спектакли с международно участие. Фестивалът се  открива ДКТ-Стара Загора с ,,Фолклорна магия\", постановка на ДКТ-Стара Загора,  следват ДКТ-Видин - с ,,Хронолог\", Центърът за изкуства \"За Родопите\" - с ,,Кокошка с брошка\", ДКТ-Плевен - с ,,Аладин и вълшебната лампа\", ДКТ-Бургас - с ,,Филифьонката, която вярваше в бедствия\", и други. Закриването е от Столичния куклен театър с Бродуейския мюзикъл за възрастни ,,Авеню Кю\", както и от перформативната инсталация на Християн Бакалов - ,,Чисто\"“, посочи директорът на Драматично-кукления театър. Той отбеляза, че всички представления са безплатни, но входът ще става с пропуски. „Те ще бъдат пуснати от 17.00 часа днес на касата на ДКТ „Иван Радоев”, откъдето могат да се получат“, каза още Васил Василев. \r\nВиолета КРЪСТЕВА", "date": "2019.06.26", "title": "Васил Василев, Драматично-куклен театър ,,Иван Радоев“: Театърът в Плевен ще е домакин на Втория фестивал за куклено изкуство ,,Шарено петле\" от 4 до 8 юли"}
{"url": "http://www.focus-news.net/news/2019/06/26/2674259/nimh-utre-shte-e-slanchevo-sled-obyad-goreshto-s-maksimalni-temperaturi-mezhdu-30-i-35.html", "text": "През нощта облачността ще намалее до предимно ясно и вятърът в повечето  райони ще стихне. Утре ще е слънчево, след обяд - и горещо. Над планините ще се развива купеста облачност, като валежи са малко вероятни. Ще духа слаб до умерен северен, в Дунавската равнина – западен вятър. Максималните температури ще са между 30° и 35°. Това съобщи за Агенция „Фокус“ дежурният синоптик в  Националния институт по метеорология и хидрология (НИМХ)  Георги Цеков. Над Черноморието времето ще бъде слънчево. Преди обяд вятърът ще е слаб от север, а около и след пладне ще духа бриз откъм морето. Максимални температури 30°-32°. Температурата на морската вода е 26-27°. Вълнението на морето ще е 2 бала, на север от н. Калиакра временно до 3. \r\nНад планините ще е слънчево, след обяд с купеста облачност и е малко вероятно да превали. Вятърът ще е умерен от северната четвърт. Максималната температура на височина 1200 метра ще е около 24°, на 2000 метра – около 17°. \r\nАтмосферното налягане бързо ще се понижава и към края на деня вече ще е около и малко по-ниско от средното за месеца. \r\nВ петък още преди обяд ще се развие купеста, в следобедните часове – и купесто-дъждовна облачност и отново на места ще има краткотрайни валежи, придружени с гръмотевични бури. Локални интензивни явления са възможни главно в Централна България. В западната половина от страната вятърът ще се ориентира от северозапад, в източната ще бъде от север-североизток, до умерен. Температурите в по-голямата част от страната ще се понижат с 1 до 3 градуса и максималните ще са между 28° и 33°; по-високи ще останат в крайните югозападни райони. В събота вятърът ще се усили, особено в планините. С него ще захладнее. В събота все още на отделни места ща превали и прегърми, с по-голяма вероятност в Централна България. В неделя в Западна България вятърът чувствително ще отслабне, в Източна ще се обърне отново от североизток. Ще преобладава слънчево време, с временни увеличения на облачността след обяд, без валежи. В планините, по откритите била и върхове, през почивните дни ще бъде много ветровито.", "date": "2019.06.26", "title": "НИМХ: Утре ще е слънчево, след обяд - горещо, с максимални температури между 30° и 35°"}
{"url": "http://www.focus-news.net/news/2019/06/26/2674263/parvan-simeonov-galap-interneshanal-demokratichnite-protsesi-u-nas-se-vloshavat.html", "text": "Демократичните процеси у нас се влошават. Това каза за обзорното предаване „Това е България“  на  Радио „Фокус“  изпълнителният директор на „Галъп интернешънъл“ Първан Симеонов. Свидетели сме на борба между две линии. Едните приемат демокрацията като догма, а другите искат да я ревизират, като дори се говори за нелиберална такава, обясни той. „Притеснява ме, че като че ли България не е изключение от глобална тенденция. Все по-голям е афинитета към по-авторитарно звучащи политици и по- силови и такива с по-ярка популистка харизма.  Наблюдава се афинитет към резки движения в политиката. Това се вижда навсякъде в нашата част на света, а и не само. Навсякъде линията ляво срещу дясно, която наблюдавахме в следвоенните десетилетия окончателно се заменя от нещо ново. Дълго време изследователите се заблуждаваха, че това е заболяване, но това е нов етап и в него не се води битка на ляво срещу дясно. Битката този път е за отворено или затворено общество, космополитно срещу национално, консервативно срещу прогресистко, либерално срещу авторитарно, а понякога това звучи като „свобода срещу несвобода“, коментира той. Плашеща е тенденцията за намаляване на подкрепата към демокрацията, обясни Първан Симеонов и уточни, че 52% от българите подкрепят демокрацията в страната, 32 % не са доволни от нея, а  15% се  колебаят. Това е червена лампа, коментира той. По думите му тя сигнализира ниско качество на политическия процес, които не може да убеди българите, че политическите правила са добри. Казвайки, че наличието на много партии е зло, е като да се твърди , че демокрацията е лоша. Елитите са длъжни да убедят българите, че настоящата форма на демократическо управление е най-добрата възможна, каза още Симеонов. Според него това няма как да  стане без справедливост. Гражданския контрол трябва да е постоянен, каза още той. Според него ставащото с партийните субсидии също е плод на  \r\nгражданската активност. \r\nЦоня СЪБЧЕВА", "date": "2019.06.26", "title": "Първан Симеонов, „Галъп интернешънъл“: Демократичните процеси у нас се влошават"}
{"url": "http://www.focus-news.net/news/2019/06/26/2674264/kaloyan-pargov-bsp-aktsent-v-sreshtata-s-izvanredniya-palnomoshten-poslanik-na-sasht-v-balgariya-erik-rubin-be-temata-za-investitsiite.html", "text": "Акцент в срещата с извънредния пълномощен посланик на САЩ в България Ерик Рубин бе темата за инвестициите. Това каза за обзорното предаване „Това е България“ на  Радио „Фокус“  лидерът на БСП-София и председател на групата на социалистите в Столичен общински съвет Калоян Паргов. Той обясни, че с оглед на това, че българската икономика се нуждае от инвестиции, съществува очакване САЩ да има по-засилено инвестиционно присъствие, за да се осигурят работни места и добавена стойност. Паргов каза още, че страната ни се нуждае от високотехнологични и конкурентноспособни производства.  На срещата са коментирани и теми като сделката за F-16. \r\n\"Той постави въпросите за енергийната диверсификация , за  наследство, за миграционната криза, за помощта, която се оказва на българската държава за запазване на сигурността на границите, за модернизацията на българските въоръжени сили и военно -промишления комплекс и като цяло теми, които бяха в основата на неговата дипломатическа активност. Накрая му подарихме иконата на покровителя на България Св. Иван Рилски, която той да отнесе в дома си в САЩ като спомен от своя мандат“, каза той. Калоян Паргов изрази благодарност към Негово превъзходителство, че е прел поканата от клуба „Млад дипломат“ и добави, че аудиторията е дала висока оценка за мандата на извънредния пълномощен посланик на САЩ в България. Похвално е, че Ерик Рубин не се е поддал на правената от предшествениците си грешка, а именно да дава наставления от медиите, коментира още Паргов.  \r\nЦоня СЪБЧЕВА", "date": "2019.06.26", "title": "Калоян Паргов, БСП: Акцент в срещата с извънредния пълномощен посланик на САЩ в България Ерик Рубин бе темата за инвестициите"}
{"url": "http://www.focus-news.net/news/2019/06/26/2674254/tass-delegatsiyata-na-ukrayna-napusna-pase.html", "text": "Делегацията на Украйна напусна Парламентарната асамблея на Съвета на Европа (ПАСЕ), след като Асамблеята гласува в подкрепа на проекторезолюцията, потвърждаващ правомощията на делегацията на Руската федерация, предава  TACC . \r\n\"Напускаме ПАСЕ\", обяви един от украинските парламентаристи след обявяването на резултатите от гласуването. \r\nРъководителят на украинската делегация Владимир Ариев заяви, че въпросът за продължаващото присъствие на Украйна в ПАСЕ ще бъде решен от новата Върховна Рада, която ще бъде избрана след предстоящите предсрочни избори на 21 юли. \"Това е последният ми ден в ПАСЕ. Следващата Върховна рада ще реши сама дали да участва в работата на дискредитирана организация\", написа Ариев на своята страница в социалната мрежа \"Фейсбук\". Тереза Герова", "date": "2019.06.26", "title": "ТАСС: Делегацията на Украйна напусна ПАСЕ"}
{"url": "http://www.focus-news.net/news/2019/06/26/2674265/parvan-simeonov-galap-interneshanal-neobhodima-e-speshna-inzhektsiya-ot-samochuvstvie-na-balgarite.html", "text": "Необходима е спешна инжекция от самочувствие на българите. Това каза за обзорното предаване „Това е България“  на  Радио „Фокус“   изпълнителният директор на „Галъп интернешънъл“ Първан Симеонов. „Не може да продължава до безкрай това съзнание, че във всичко сме зле и във всичко губим. Част от спасението от това е да свикнем с мисълта, че това не е вярно. Достатъчно е да се огледаме наоколо и да видим, че има показатели, по които България криво-ляво се движи напред. Вярно е, че при едно по-трудолюбиво и стратегическо управление темповете можеха да са по-бързи. България извървя сериозен път от 1989 г. насам  при това мирен. Вярно е, че много се краде, но другите около нас се биха. Понякога трябва да свикнем с идеята, че не сме най-лоши във всичко“, каза той. Първан Симеонов обясни, че все още се търси човекът, който ще разкаже хубавия политически разказ. Нация като нашата трудно може да бъде щастлива, каза още той и обясни, че  освен това имаме и демографски проблем, които значи усещане за липса на бодра перспектива. Когато има силни социални и регионални различия, няма как да има обществена тъкан. В България понякога пренебрегваме международните процеси, може това да е вродения ни разум и да е за добре, коментира още Първан Симеонов.  \r\nЦоня СЪБЧЕВА", "date": "2019.06.26", "title": "Първан Симеонов, „Галъп интернешънъл“: Необходима е спешна инжекция от самочувствие на българите"}
{"url": "http://www.focus-news.net/news/2019/06/26/2674256/valeri-simeonov-nfsb-sreshtu-zakona-za-shuma-protestirat-narushitelite.html", "text": "Срещу Закона за шума протестират нарушителите – хора, които вече са санкционирани с протоколи и актове. Те са направили сдружение и сега ще правят някаква имитация на протест. Като ще протестират срещу ограничения, които ги има и в съществуващия закон, от 2006 г. Защото, Законът за шума, в който има ограничения за озвучаване нощно време, действа от 1 януари 2006 година. Това заяви лидерът на НФСБ и съпредседател на „Обединени патриоти” Валери Симеонов в предаването „Още от деня” на БНТ тази вечер, съобщиха от пресцентъра на  НФСБ .  \r\nТой беше категоричен, че Законът за защита от шума в околната среда, приет от Парламента през миналата седмица, ще въведе ред. „Защото досега българският туризъм пъшкаше от огромните суми, които трябваше да плаща заради рекламации от страна на чуждестранните туристи. Те стоят тук 7 или 14 дни, правят рекламация заради това, че не са могли да спят и българските хотелиери изплащат на големите туроператори огромни суми, без да носят вина. Просто защото в съседство е имало дискотека, която е побърквала чужденците”, посочи Валери Симеонов.  \r\nТой беше категоричен, че Законът за защита от шума не е единствено за Черноморието, а засята цялата страна.  \r\n„Президентът за пореден път се показа като политик, а не като президент на нацията”. Така Валери Симеонов отговори на въпрос на водещата за наложеното от страна на президента вето за Черноморието.  \r\n„Защото мотивите, с които той върна законопроекта са, че не са осигурени места за свободно поставяне на палатки, за т.н. диво къмпингуване. Този мотив е лишен от основание, защото в закона е заложен срок за обособяване на такива места и този срок е след година и половина, тези места да бъдат обособени в общински, държавни или частни имоти”, подчерта Валери Симеонов.", "date": "2019.06.26", "title": "Валери Симеонов, НФСБ: Срещу Закона за шума протестират нарушителите"}
{"url": "http://www.focus-news.net/news/2019/06/26/2674266/dobrich-regionalniyat-istoricheski-muzey-shte-predstavi-na-28-yuni-v-dom-pametnik-yordan-yovkov-sbornik-s-dokladi-ot-natsionalna-nauchna-konferentsiya-dobrudzha-v-kraya-na-parvata-svetovna-voyna.html", "text": "Регионалният исторически музей (РИМ) ще представи на 28 юни от 17.00 часа в Дом-паметник „Йордан Йовков“ сборник с доклади от Национална научна конференция „Добруджа в края на Първата световна война“. Това ще се случи на заключителна пресконференция и финално събитие по проект Networld, съобщиха от  музея . На представянето на сборника ще бъдат раздадени екземпляри на библиотеки, училища и читалища. Конференцията се проведе под патронажа на председателя на Националния комитет за отбелязване на 100-годишнината от Първата световна война Красимир Каракачанов, министър на отбраната на Република България. Научен ръководител на конференцията бе проф. д.и.н. Антонина Кузманова. В този голям научен форум участваха бележити български учени, като доц. д-р Благовест Нягулов, Институт за исторически изследвания – БАН; д-р Володя Милачков, Институт за исторически изследвания – БАН; д-р Николай Поппетров, Институт за исторически изследвания – БАН; проф. д.и.н. Велико Лечев, ВТУ „Св. св. Кирил и Методий”; проф. д.и.н. Радослав Мишев, ВТУ „Св. св. Кирил и Методий”; доц. д-р Стефан Анчев, ВТУ „Св. Св. Кирил и Методий”; доц. д. н. Венцислав Димов, СУ „Св. Кл. Охридски“; доц. д-р Стефан Минков, ШУ „Епископ Константин Преславски“; проф. д.и.н. Тодор Петров, ВА „Г. С. Раковски“, проф. д.и.н. Тодор Галунов, ВТУ „Св. св. Кирил и Методий”, Радослав Симеонов, главен експерт в Министерство на отбраната (бивш уредник на Военно гробище – Добрич); Георги Павлов, Окръжен съд – Добрич, Даниела Горчева, историк, филолог и публицист, Холандия; колеги от музеите в Тутракан, Силистра, Разград, Търговище. Регионален исторически музей – Добрич бе представляван на конференцията от д-р Кремена Митева и доц. д-р Цветолин Недков. Темата на конференцията е в корелативна връзка с проект „Работа в мрежа за запазване на мултикултурното наследство от Първата световна война в страните от региона на река Дунав“ с акроним: NETWORLD, по който РИМ – Добрич работи от януари 2017 г. Проектът е по Програма „Дунав 2014 – 2020“. Проектът е насочен към един от обектите на Музея – Мемориален комплекс „Военно гробище“ като най-емблематичен и представящ събитията по време на „Добричката епопея“ 5-7 септември 1916 г. Проектът Networld цели културното наследство от Първата световна война да бъде разпознаваемо, да бъде достъпно, да се повиши информираността за него, да се подобри атрактивността му, да се повиши чувствителността на младите хора към него, да се акцентира ролята на историческите събития от това време, влиянието върху нашето съвремие и извличане поуките от войната. Да се наложи брандът „WALK OF PEACE (ПОХОД НА МИРА)“ като разпознаваем международен знак, тематично свързан с паметните места свързани с Първата световна война. Проект NETWORLD получи привилегията да носи логото на Европейската година на културното наследство 2018.", "date": "2019.06.26", "title": "Добрич: Регионалният исторически музей ще представи на 28 юни в Дом-паметник „Йордан Йовков“ сборник с доклади от Национална научна конференция „Добруджа в края на Първата световна война“"}
{"url": "http://www.focus-news.net/news/2019/06/26/2674267/kosovapress-v-severno-kosovo-razprostranyavat-listovka-prizovavashta-sarbite-da-ne-kupuvat-produkti-ot-albantsi.html", "text": "Информационната агенция  Kosovapress  публикува копие от листовка на кирилица, в която сръбските граждани на Северно Косово се призовават да не купуват никакви продукти от албански магазини на юг. \r\nМедията посочва, че така Сърбия реализира плана си да организира хуманитарна катастрофа в района. \r\nПозовавайки се на неназовани източници, новинарската агенция добавя, че от четвъртък всички магазини за хранителни стоки ще бъдат затворени, така че на 28 юни, когато много хора идват от Сърбия в северната част на Косово и Газиместан, може да им бъде представена „тежка хуманитарна ситуация“. Също така се съобщава, че членове на така наречената Организация за гражданска защита ще останат близо до мостове над река Ибър, за да видят дали някои сръбски граждани ще донесат продукти от Южна Митровица. \r\nПревод и редакция:", "date": "2019.06.26", "title": "Kosovapress: В Северно Косово разпространяват листовка, призоваваща сърбите да не купуват продукти от албанци"}
{"url": "http://www.focus-news.net/news/2019/06/26/2674269/sport-ludogorets-zagubi-s-03-ot-shahtyor-donetsk.html", "text": "Шампионът на България Лудогорец претърпя тежка загуба от Шахтьор (Донецк) с 0:3 в най-престижната проверка на \"орлите\" през това лято. Тете (3), Патрик (28) и Сикан (71) бяха точни за украинците, a по едно попадение за двата тима беше отменено в края на мача. Поражението беше първо за разградчани през това лято и първо от 26 април, когато отстъпиха с 1:2 във Варна на Черно море. Последната проверка на Лудогорец на австрийска земя ще бъде  в четвъртък срещу румънския Ботошани.", "date": "2019.06.26", "title": "Спорт: Лудогорец загуби с 0:3 от Шахтьор Донецк"}
{"url": "http://www.focus-news.net/news/2019/06/26/2674286/varna-severoiztochniyat-rayon-e-parvi-v-stranata-po-sreden-dobiv-na-med-ot-edno-pchelno-semeystvo.html", "text": "Североизточният район е първи у нас по среден добив на мед от едно пчелно семейство, който през 2017 г. е 22,4 кг. С 2 888 тона мед той води и по годишен добив през 2016 година. През 2017 г. най-много мед е произведен в Северен централен район – 3 271 тона, а най-малко в Югозападния – 368. В Североизточния през същата година са добити 2 999 тона от пчелния продукт, съобщиха от  Областния информационен център-Варна  . \r\nПрез 2016 г. добивът на мед у нас е общо 10 218 тона, а през 2017 г. – 11 807. При всички райони се наблюдава тенденция на намаление на броя на пчелните семейства, с изключение на Северен централен, където те са се увеличили от 157 663 през 2016-та на 174 890 през 2017 г. Докато през 2016 г. средната цена на килограм мед за крайния потребител е 6,76 лв., през 2017 г. тя е 7,30 лв. \r\nДанните бяха обявени по време на представянето на проекта BSB 136 – ITM BEE-BSB „Увеличаване на търговията и модернизацията на пчеларството и свързаните сектори в Черноморския басейн“. Той се финансира от Програмата за териториално сътрудничество “Черно море“ 2014-2020 г. и е с продължителност 24 месеца. Общият му бюджет е 758 303 евро, уточниха от Областния информационен център-Варна. \r\nПартньори по проекта са организации от  пет страни от Черноморския басейн – Румъния, Молдова, Украйна, Турция и България. Водеща е Асоциацията Технопол на Галац, а от българска страна по него работи Агенцията за икономическо развитие Варна. \r\nНеговата цел е да подпомогне развитието и модернизацията на пчеларския сектор и да насърчи стокообмена и партньорството в Черноморския басейн. В рамките на проекта ще бъде създадена мрежа от пчеларски производители в региона, чрез която да се даде тласък на трансграничната търговия. Стимулирането на растеж и конкурентоспособност, както и подобряването на уменията и знанията на пчеларите също са цел на проекта. Сред дейностите, които ще се изпълняват, са консултации, обучения, споделяне на опит между партньорите и създаване на контакти, разработване на каталог с всички пчелни продукти в Черноморския регион. \r\nРумъния е на второ място в Европейския съюз след Испания по брой пчелни семейства и на първо по производство на мед, заяви по време на срещата по проекта Лауренти Драсовеан от Асоциацията Технопол на Галац. Страната развива успешно сектора благодарение на финансовата подкрепа от европейските фондове и националния бюджет. Като слабост той изтъкна ниското потребление на мед в Румъния – едва 500 грама годишно на човек, както и навлизането на фалшиви продукти на пазара и липсата на стимули за производителите. \r\nУкрайна е в топ 5 на производителите на мед в целия свят, отбеляза Олександ Савитски от Регионалната търговско-промишлена палата на Миколаив. Годишният добив на мед е 50 хил. тона. Сред проблемите в сектора са загубата на пчелни семейства, използването на вредни торове и др. \r\nОбщият износ на мед на Молдова е 4,5 хил. тона, сподели Анатол Небунц от Бизнес център – Кахул. Той изрази надежда, че реализацията на проекта ще доведе до цялостно развитие на сектора и подобряване на знанията чрез обмяна на опит между партньорите. \r\nТурция е вторият най-голям производител на мед в света след Китай с годишно производство от 110 хил. тона, увери Мурат Аладаг от Агенцията за развитие на Източното Черноморие – Турция. Според него връзките между регионите, повишаването на производителността и конкурентоспособността, залегнали в проекта, ще доведат до силен тласък на сектора. \r\nВъв Варненска област има пет пчеларски дружества, в които членуват 200 производители – собственици на около 2000 кошера, изтъкна техният председател Атанас Каракашев. По негови думи през последните години производството на мед намалява, а химизацията е тежък проблем за сектора. \r\nПрез 2016 г. пчеларите у нас са подпомогнати с общо 4 379 000 лв., като всеки производител, отговарящ на условията, е получил по 11 лв. на пчелно семейство. През 2017 г.  Държавен фонд „Земеделие“ е превел 2 398 500 лв. на 4 348 пчелари, а размерът на ставката за едно пчелно семейство е 4,77 лева. 3 500 000 лв. са разпределени за 2018 г. Финансовата подкрепа се предоставя на сектора за справяне с последствията от неблагоприятните климатични условия, довели до ниски добиви на пчелен мед, добавиха от ОИЦ-Варна.", "date": "2019.06.26", "title": "Варна: Североизточният район е първи в страната по среден добив на мед от едно пчелно семейство"}
{"url": "http://www.focus-news.net/news/2019/06/26/2674268/rositsa-dimova-obshtinski-savet-po-narkotichni-veshtestva-burgas-v-grada-se-provede-shtafeta-po-povod-mezhdunarodniya-den-za-borba-sas-zloupotrebata-i-nelegalniya-trafik-na-narkotitsi.html", "text": "В града се проведе щафета по повод Международния ден за борба със злоупотребата и нелегалния трафик на наркотици. Това съобщи за  Радио „Фокус“ – Бургас  Росица Димова, председател на Общински съвет по наркотични вещества. По думите ѝ в инициативата са участвали 16 училища от горен курс. „Отзоваха се по-голямата част от училищата, които поканихме. Имаше 8 отбора, тъй като всяко училище участваше заедно с друго, изтеглено с жребий. Освен щафетата, задача за учениците бе съставянето на креативно мото, в подкрепа на това, младите хора да не употребяват наркотици. Бяха раздадени и награди“, отбеляза Димова, като добави, че днешната инициатива е организирана съвместно с дирекция „Младежки дейности“ към Община Бургас. „Нашите инициативи през целия месец юни бяха разделени в две направления – отбелязване на днешния ден за борба със злоупотребата и нелегалния трафик на наркотици, както и на Световния ден против тютюнопушене – 31 май“, допълни още Димова. \r\nМария ПОПЧЕВА", "date": "2019.06.26", "title": "Росица Димова, Общински съвет по наркотични вещества – Бургас: В града се проведе щафета по повод Международния ден за борба със злоупотребата и нелегалния трафик на наркотици"}
{"url": "http://www.focus-news.net/news/2019/06/26/2674270/kyustendil-tazi-godina-zrelostnitsite-ot-oblastta-sa-pokazali-po-slabi-rezultati.html", "text": "Тази година зрелостниците от областта са показали по-слаби резултати. Това съобщиха за  Радио „Фокус” – Кюстендил  от Регионално управление на образованието. Средният успех на зрелостниците от област Кюстендил на държавен зрелостен изпит по български език и литература е добър 3,96, а на втори държавен зрелостен изпит е добър 4,09. За сравнение, миналата учебна година средният успех на зрелостниците от област Кюстендил на държавен зрелостен изпит по български език и литература е бил добър 4,20, а на втори държавен зрелостен изпит е добър 4,26. Тази година отличните оценки от държавния зрелостен изпит по български език и литература са 37, а слабите – 96. Отличните оценки от втория държавен зрелостен изпит са 62, а слабите – 77. Миналата година отличните оценки от държавния зрелостен изпит по български език и литература са били 76, а слабите – 64. Отличните оценки от втория държавен зрелостен изпит са 162, а слабите – 57. \r\nВенцеслав ИЛЧЕВ", "date": "2019.06.26", "title": "Кюстендил: Тази година зрелостниците от областта са показали по-слаби резултати"}
{"url": "http://www.focus-news.net/news/2019/06/26/2674287/nimh-nay-golemi-kolichestva-valezhi-ot-dazhd-sa-izmereni-v-smyadovskoto-selo-rish-80-lkv-m.html", "text": "Най-големи количества валежи от дъжд са измерени в смядовското село Риш в област Шумен - 80 л/кв. м. Това съобщиха за  Агенция „Фокус“   от  Националния институт по метеорология и хидрология (НИМХ) . В Кърджали са отчетени  10 л/кв. м, а на връх Ботев - 9 л/ кв. м. На останалите места в страната са паднали по-малки количества валежи. На много места в страната е имало и гръмотевични бурии - предимно в Южна България, планинските райони и Предбалкана. Засегнати са били градовете Априлци, Троян и Велико Търново. Градушки не са били отчетени в днешния ден.  \r\nДо полунощ е възможно да продължи да вали дъжд в някои части от страната, след това ще спрат валежите. Утре на отделни места в ще има валежи от дъжд, предимно в планинските райони. Очаква се повишаване на температурите. В петък се очакват отново валежи от дъжд, тогава се очаква да премине над страната ни и студен фронт, който ще доведе до понижение на температурите.  \r\nИрина ИВАНОВА", "date": "2019.06.26", "title": "НИМХ: Най-големи количества валежи от дъжд са измерени в смядовското село Риш - 80 л/кв. м."}
{"url": "http://www.focus-news.net/news/2019/06/26/2674288/sport-georgi-vangelov-zagubi-shvatkata-za-bronza-na-evropeyskite-igri.html", "text": "Българският борец Георги Вангелов нямаше сериозни аргументи срещу руснака Завур Угуев в схватката за бронзовия медал на турнира по свободна борба в категория до 57 кг на Европейските игри в Минск. Вангелов отстъпи с 2:10 точки, въпреки че в първата част губеше само с 0:2. При жените София Георгиева ще се бори на репешаж, за да стигне до схватка за бронзов медал. Това стана възможно благодарение на класирането на латвийката Анастасия Григориева за финалния двубой. В категория до 97 кг при мъжете Николай Щерев се размина с шанса да се бори за бронзов медал", "date": "2019.06.26", "title": "Спорт: Георги Вангелов загуби схватката за бронза на Европейските игри"}
{"url": "http://www.focus-news.net/news/2019/06/26/2674289/plovdiv-v-narodnata-biblioteka-ivan-vazov-shte-se-sastoi-poslednata-za-sezona-sbirka-na-klub-apteka-za-dushata.html", "text": "В Народна библиотека „Иван Вазов“ ще се състои последната за сезона сбирка на клуб „Аптека за душата“. Това съобщиха за  Радио „Фокус“ – Пловдив  от културната институция. Сбирката ще се проведе от 18.00 часа на 27 юни в Конферентната зала на библиотеката. Темата на лекцията ще бъде „Тя и Той във връзката“, а лектор – Събка Дякова-Чехович – психолог и писател. Лекцията предвижда разговор и дискусия с участниците. Входът за събитието е свободен.", "date": "2019.06.26", "title": "Пловдив: В Народната библиотека „Иван Вазов“ ще се състои последната за сезона сбирка на клуб „Аптека за душата“"}
{"url": "http://www.focus-news.net/news/2019/06/26/2674257/the-telegraph-liberaldemokratite-rabotyat-po-plan-za-svalyane-na-pravitelstvoto-na-torite-i-postavyane-na-leybarist-za-premier.html", "text": "Високопоставени либерладемократи работят над план за сваляне на правителството на Консервативната партия и изпращане на високопоставен лейбърист за премиер без провеждане на предсрочни избори, пише британското консервативно издание  The Telegraph . \r\nСър Ед Дейви, който се бори с Джо Уинстън за правото да наследи сър Винс Кейбъл като лидер на партията, заяви, че работи над план за съставяне на правителство на националното единство, оглавено от ветерана лейбърист Хилари Бен или Ивет Куупър. \r\nСър Дейви заяви, че новата администрация ще бъде формирана ако бъде спечелен вот на недоверие срещу правителството на Консервативната партия. \r\nПревод и редакция:", "date": "2019.06.26", "title": "The Telegraph: Либералдемократите работят по план за сваляне на правителството на торите и поставяне на лейбърист за премиер"}
{"url": "http://www.focus-news.net/news/2019/06/26/2674290/varna-morskata-stolitsa-e-na-chetvarto-myasto-v-stranata-po-izdadeni-knigi-i-broshuri-spored-danni-ot-2018-godina.html", "text": "Морската столица е на четвърто място в страната по издадени книги и брошури според данни от 2018 година. Това съобщават от  Териториално статистическо бюро – Североизток  . През 2018 година в област Варна са издадени: 387 книги с годишен тираж 74 хиляди; 42 брошури с годишен тираж 15 хиляди; 7 регионални вестника с годишен тираж 766 хил. и еднократен тираж 5 хиляди. В сравнение с предходната година през 2018 г. броят на издадените книги и брошури се увеличава със 70 (19.5%), а средният тираж е 207 броя и остава непроменен. През 2018 г. Варна средния относителен дял на Варна спрямо този в цялата страна е 4.4%. Област София (столица) е на първо място с 67.0%, следвана от областите Пловдив и Велико Търново със съответно 8.3 и 4.8%. През 2018 г. са издадени 7 регионални вестника с годишен тираж 766 хиляди. Относителният дял на издаваните вестници в област Варна спрямо регионалните вестници общо за страната е 5.5%, а годишният тираж – 4.7% от тиража на всички регионални вестници. В сравнение с предходната година вестниците се увеличават с един, а тиражът им – с 210 хил., или 37.7%.", "date": "2019.06.26", "title": "Варна: Морската столица е на четвърто място в страната по издадени книги и брошури според данни от 2018 година"}
{"url": "http://www.focus-news.net/news/2019/06/26/2674291/shumen-otcheten-e-rast-na-chuzhestrannite-posetiteli-s-277-v-muzeite-v-oblastta.html", "text": "През 2018 г. музеите на областта са посетени от 185.0 хил. посетители, като 21.4 хил. от тях са чужденци, а 27.6 хил. от посещенията са осъществени в дните със свободен вход. Това съобщиха от  Отдел „Статистически изследвания“- Шумен . В сравнение с 2017 г. общият брой посетители е намалял с 4.9%. Отчетено е увеличение на чуждестранните посетители – с 4.6 хил., или с 27.7%. Към 31 декември в област Шумен функционират 4 музея, регистрирани съгласно Закона за културното наследство. Наличността на фондовите музейни единици е 205.7 хил., като 3.9 хил. от тях са електронни. Спрямо 2017 г. броят на фондовите единици в музеите на област Шумен се увеличава с 0.7%. Персоналът на музеите през миналата година в областта е 100 души – 85 щатни и 15 извънщатни, като в сравнение с 2017 г. намалява с 1.0%. През 2018 г. в държавния драматично-куклен театър в гр. Шумен са организирани 345 представления, посетени от 28.5 хил. зрители, като в сравнение с 2017 г. представленията се увеличават с 31.2%, а посещенията намаляват – със 7.4%. Средният брой посетители на едно представление намалява от 117 лица през 2017 г. на 83 лица през 2018 година. През миналата година в област Шумен развиват дейност 2 музикални колектива. Представленията им намаляват с 5.2%, а посещенията – с 6.2% в сравнение с 2017 година. През 2018 г. са осъществени 50 концерта, организирани от музикална агенция, посетени от 42.0 хил. лица. През 2018 г. в област Шумен библиотеките с библиотечен фонд над 200 хил. библиотечни единици са 2, като библиотечният фонд се състои от 1 081.1 хил. библиотечни документа: книги, продължаващи издания – вестници, списания, бюлетини и други. Регистрираните читатели са 9.2 хил., или с 9.1% по-малко в сравнение с предходната година, докато посещенията се увеличават с 31.3% и достигат 210.3 хиляди. Заетият библиотечен фонд е 246.8 хил. библиотечни единици. През 2018 г. в област Шумен са прожектирани 164 филма, а броят на прожекциите е 3 237. Според националността филмите се разпределят, както следва: 35 български, 23 европейски, 97 от САЩ и 9 от други страни. Броят на зрителите през годината е 21.8 хиляди.     През 2018 г. в област Шумен са издадени 131 книги с тираж 14 хил. екземпляра и 18 брошури с тираж 2 хил. броя. В сравнение с предходната година броят на издадените книги и брошури се увеличава с 45 – 43.3%, а средният тираж намалява от 118 през 2017 г. на 110 през 2018 г., или със 7.1%.", "date": "2019.06.26", "title": "Шумен: Отчетен е ръст на чужестранните посетители с 27,7% в музеите в областта"}
{"url": "http://www.focus-news.net/news/2019/06/26/2674255/georgi-svilenski-bsp-subsidiite-sa-poreden-primer-che-gerb-legalizirat-koruptsiyata-sas-zakoni.html", "text": "Темата със субсидиите е пореден пример, че ГЕРБ легализират корупцията със закони. Те искат да я узаконят в закон, където  ще кажат, че партиите ще могат да бъдат финансирани от фирмите. Политиците пред кой ще бъдат отговорни – дали пред избирателите, или пред тези, които носят пари в централите?. Това попита зам.-председателят на ПГ на „БСП за България” Георги Свиленски пред БНТ, съобщиха от пресцентъра на  БСП . Той коментира, че още преди две седмици БСП са поканили  всички политически сили за разговор как да бъде финансирана политическата система. „Всички отказаха, освен ДПС, но те искаха 0 лв. субсидия и корпоративно финансиране. Надявам се да не се навреди на политическата система и да не се допусне частното финансиране\", каза Свиленски, като допълни, че БСП има позиция от години как да се финансират партиите. „Борисов един ден се събуди ядосан от нещо и предложи 1 лв субсидия, която много бързо се придвижи към гласуване. В този ден, в който предложи субсидията да стане 1 лв, правителството тегли 400 млн. лв. заем. Премиерът разиграва и партиите, и обществото,  за да замъгли това, което върши самият той”, категоричен бе народният представител.  \r\n„Всяка партия, която има активна дейност, се нуждае от субсидия. Парите, които се отпускат на партиите, са предназначени за дейност, а не да се държат на влог и да се печели от лихви”, заяви Свиленски, като коментира, че ГЕРБ е единствената партия, която няма нужда от държавно финансиране. „Целта на фрапиращото намаляване на субсидиите е да се удари опозицията”, поясни народният представител.  \r\n„Днес доскорошният вицепремиер и участващ в управлението Валери Симеонов разказа, че бизнесът е притиснат от сегашното правителство. Той си го каза – те натискат и рекетират фирмите”, заяви социалистът. Той подчерта, че този въпрос е много сериозен. „Българският народ трябва да избере какви политици иска да го управляват  - дали зависими от бизнеса, или от избирателите”, завърши Георги Свиленски, като допълни, че партийните субсидии са най-контролираният разход в държавата.", "date": "2019.06.26", "title": "Георги Свиленски, БСП: Субсидиите са пореден пример, че ГЕРБ легализират корупцията със закони"}
{"url": "http://www.focus-news.net/news/2019/06/26/2674261/spetsializiraniyat-nakazatelen-sad-ostavi-v-aresta-biznesmena-nikolay-banev.html", "text": "Специализираният наказателен съд остави в ареста бизнесмена Николай Банев, обвинен в данъчни престъпления и пране на пари, предаде бТВ. Следващата седмица мярката за неотклонение ще бъде обжалвана в Апелативния съд. \r\nСпоред защитата днес изтичат 8-те месеца от задържането на Николай и Евгения Баневи. Но прокуратурата брои срокът от влизането на двамата в български съд, а не от задържането им с европейска заповед в чужбина. Така, според обвинението, максималният срок изтича в началото на август. Съдът се съгласи с това, въпреки европейските правови разпоредби. Защитата е изпратила и запитване до главния прокурор Сотир Цацаров. \r\nВече са покрити милион и половина от задълженията на Николай Банев и къщата му е свалена от обществена продан.  По този начин  пада и едно от обвиненията му, твърди защитата.", "date": "2019.06.26", "title": "Специализираният наказателен съд остави в ареста бизнесмена Николай Банев"}
{"url": "http://www.focus-news.net/news/2019/06/26/2674294/moskovskiy-komsomolets-ekipat-na-zelenski-e-predlozhil-stolitsata-na-ukrayna-da-bade-prenesena-ot-kiev-na-drugo-myasto.html", "text": "Екипът на украинския президент  Владимир Зеленски е предложил да пренесе столицата на страната от Киев на друго място. Това заяви в ефира на телевизионния канал „112 Украина“ един от лидерите на партия „Опозиционна платформа – За живот“ Вадим Рабинович, пише руското издание  „Московский комсомолец“ . \r\nТой със сарказъм нарече това предложение „гениално“ и вече сериозно отбеляза, че „шегичките трябва да бъдат прекратени“. \r\n„Това е официално заявление на партията на Зеленски“, предупреди Рабинович, като отбеляза, че Кривой Рог и други градове след това са в очакване. \r\n„Добри хора, аз не съм против да превърнем от страната „Квартал 95“ (комедийното предаване на Зеленски преди да стане президент – бел. прев.), но какво ще ядем в края на това“, зададе риторически въпрос депутатът. \r\nРабинович добави, че в страната изобщо започва „някакъв виц“. \r\nПревод и редакция:", "date": "2019.06.26", "title": "„Московский комсомолец“: Екипът на Зеленски е предложил столицата на Украйна да бъде пренесена от Киев на друго място"}
{"url": "http://www.focus-news.net/news/2019/06/26/2674297/sport-levski-privleche-avstriyski-napadatel.html", "text": "Селекцията в Левски продължава. Днес клубът подписа договор с австрийския нападател Дени Алар. Играчът е преотстъпен за една година от Рапид (Виена), с опция за закупуване за срок от две години. Алар е юноша на австрийския Целтвег, играл е в Рапид Виена, където в 116 мача има 35 гола. В средата на 2016 г. преминава в Щурм (Грац), и за две години изиграва 70 мача и отбелязва 36 гола. Новото попълнение на Левски има два мача за представителния тим на Австрия и 16 мача и 4 гола за младежката формация на страната си.", "date": "2019.06.26", "title": "Спорт: Левски привлече австрийски нападател"}
{"url": "http://www.focus-news.net/news/2019/06/26/2674298/tass-rusiya-i-indiya-reshiha-okonchatelno-vaprosa-za-dostavkite-na-s-400.html", "text": "Въпросътс договора за продажба на руски системи за противовъздушна отбрана С-400 на Индия е решен, доставките ще започнат след 2020 година, съобщиха от Федералната служба за военно-техническо сътрудничество, предава  ТАСС . \r\nПо-рано бе съобщено, че държавният секретар на САЩ Майк Помпео по време на визитата си в Ню Делхи ще се опита да убеди индийските власти да се откажат от покупката на руските системи и да разгледат алтернативни варианти. \r\nПревод и редакция:", "date": "2019.06.26", "title": "ТАСС: Русия и Индия решиха окончателно въпроса за доставките на С-400"}
{"url": "http://www.focus-news.net/news/2019/06/26/2674262/the-guardian-boris-dzhonsan-e-reshen-da-realizira-brekzit-bez-sdelka-kak-mogat-da-go-sprat-deputatitei.html", "text": "Какво могат да направят депутатите, за да спрат Брекзит без сделка. Тъй като Борис Джонсън настоя, че като премиер ще изкара Обединеното кралство от Европейския съюз до края на октомври на всяка цена, това е въпрос, който ще бъде задаван често през следващите месеци, пише левичарското британско издание  The Guardian  в материал, представен без редакторска намеса. \r\nАко, както се очаква, Джонсън се нанесе на Даунинг стрийт номер 10 следващия месец, той няма да има достатъчно време да договори нова сделка за Брекзит с ЕС. Нещо повече, той смята, че заплахата от излизане без споразумение е ключова, за да се спечели концесия от Брюксел в последната минута. От това следва, че правителството на Джонсън ще се старае да запази опцията на масата. \r\nПроблемът? Въпреки настояването на Джонсън, че депутатите се приближават до идеята, парламентаристите са страстно против и обещават да направят каквото могат, за да го спрат. Но какво всъщност могат да направят тези депутати, за да спрат Брекзит без сделка? \r\nВ изказване пред програмата „Днес“ в четвъртък сутринта, доскорошният претендент за лидерското място в Консервативната партия и сегашен твърд поддръжник на Джонсън Доминик Рааб, предположи, че като премиер бившият кмет на Лондон може просто да игнорира парламентарните усилия за спиране на Брекзит без сделка. Той посочи, че всяко предложение на депутатите по този въпрос „ще има нулев правен ефект“ и може да бъде заобиколено. \r\nТози възглед се споделя от много парламентарни поддръжници на Джонсън. Те твърдят, че независимо че парламентът може да гласува многобройни предложения, призоваващи Джонсън да отложи член 50 ли да изключи сценария без сделка, той може да ги игнорира. Дори предложение за наказание, според което народните представители могат да блокират заплатата на премиера в протест срещу такова решение няма да има голям ефект. Едва ли Джонсън е зле с парите, или ще се засегне. \r\nПоддръжниците на Джонсън твърдят, че за разлика от Тереза Мей, той наистина е готов да реализира Брекзит без сделка. Както ми каза един от министрите на кабинета: „Проблемът с Брекзит без сделка не беше, че депутатите няма да го направят, а че министър-председателят няма да го направи.“ Според някои Мей не е направила реални усилия в борбата срещу поправката Куупър/Летуин, която принуждава правителството да иска удължаване на член 50. \r\nАко предложението се провали, има драстичен вариант на вот на недоверие към правителството. Ако мнозинството от депутатите гласува против правителството, то ще падне. Ако не бъде сформирано ново правителство, ще последват избори. Никой не може да предположи как след това общините ще спрат Брекзит без сделка - но ако Обединеното кралство проведе общи избори, очакваме Брюксел да предостави кратко удължаване, за да разреши въпроса. \r\nИма ли достатъчен брой гласове? И Амбър Ръд и Тобиас Елууд казсват, че знаят за достатъчно депутати от торите, които биха гласували срещу правителството, ако моментът е подходящ. Но и двамата подчертаха, че самите те не биха стигнали толкова далеч да гласуват срещу собственото си правителство. \r\nЕдинствените двама народни представители от Консервативната партия, които обявиха публично, че биха се решили на такава стъпка са Кен Кларк и Доминик Грийв.  Със заплахите, че повече няма да бъдат номинирани за депутати, може на повърхността да излязат още парламентаристи, които сметнат, че няма какво повече да губят. Но ще трябва да са повече, предвид това, че няколко евроскептични лейбъристи може да се въздържат и да способстват излизането на Великобритания от ЕС. \r\nОттук следва, че всякакви схеми на лейбъристите за вот на недоверие преди лятната ваканция – която ще започне веднага щом встъпи в длъжност новият премиер – ще бъдат преждевременни. Повечето консерватори на ръба казват, че ще обмислят подобни действия, ако вярват, че всяка възможност е изхабена и вече няма шанс за Брекзит със сделка. Съюзниците на Джонсън смятат, че най-вероятно такъв вот може да има през есента, когато всичко около Брекзит ще е по-ясно. \r\nПредвид това, че вот на недоверие се възприема като червена линия, няма друга опция за сваляне на правителството и предотвратяване на Брекзит без сделка. Консерваторите може да откажат да да гласуват бюджета и по този начин да спрат парите на правителството и да го блокират. Излизането в стачка може да изпрати ясно послание, без да се преминава към сваляне на собственото си правителство. Но това също е много смел акт. \r\nИ накрая, имаме Джон Бекроу, описван като „председател активист“ от някои тори. Много проевропейски консерватори се надяват на Бекроу – че той ще намери начин как да реализира тези планове без да има нужда да се гласува срещу правителството. \r\nОттук следва, че парламентарният конфликт около Брекзит без сделка, най-вероятно ще се превърне в игра на блъфове - и лагерът на Джонсън залага на това депутатите да мигнат първи. \r\nПревод и редакция:", "date": "2019.06.26", "title": "The Guardian: Борис Джонсън е решен да реализира Брекзит без сделка. Как могат да го спрат депутатите?"}
{"url": "http://www.focus-news.net/news/2019/06/26/2674296/api-vazstanoveno-e-dvizhenieto-v-prohod-republika-pri-km-33-v-posoka-gurkovo.html", "text": "Възстановено е движението в проход \"Република\" при км 33 в посока Гурково. Това съобщиха от  пресцентъра Агенция \"Пътна инфраструктура\" .", "date": "2019.06.26", "title": "АПИ: Възстановено е движението в проход \"Република\" при км 33 в посока Гурково"}
{"url": "http://www.focus-news.net/news/2019/06/26/2674299/izvestiya-rusiya-ataka-na-teroristite-sreshtu-bazata-hmeymim-v-siriya-e-otrazena.html", "text": "Терористи са атакували руската авиобаза Хмеймим в Сирия с помощта на дронове, но нападението е отразено от средствата за противовъздушна отбрана. Това съобщиха на 26 юни от руския Център за примиряване на враждуващите страни в Сирия, пише руското издание  „Известия“ . \r\nОтбелязва се, че никой не е пострдадал от атаката на двата дрона и съоръжението продължава да работи в щатен режим. \r\nОт Центъра предупреждават също, че в южната част на Идлибската зона се запазва вероятността от провокации с използване на отравящи вещества. \r\nНа 6 и 7 юни терористите се опитаха да атакуват позициите на правителствените сили. Като ръководител на Руския център за помирение на воюващите страни (ЦПВС) в Сирия Виктор Купчишин каза, че в резултат са били убити повече от 140 бойци. \r\nКонфликтът в Сирийската арабска република започна през 2011 г. През 2015 г. по покана на официалнен Дамаск въоръжените сили на Русия започнаха да подпомагат освобождението на териториите на страната от незаконни въоръжени формирования. Две години по-късно руското командване обяви края на активната фаза на военната операция срещу терористите. \r\nПревод и редакция:", "date": "2019.06.26", "title": "„Известия“ (Русия): Атака на терористите срещу базата Хмеймим в Сирия е отразена"}
{"url": "http://www.focus-news.net/news/2019/06/26/2674293/the-wall-street-journal-nervite-na-es-ne-izdarzhat-pred-rusiya.html", "text": "Често обвиняват Америка за скептичното й отношение към международните институции, но тези организации често сами доказват правотата на САЩ. Видяхте ли новините, че предложиха на Русия да се върне в Съвета на Европа, който се нарича „водещата правозащитна организация на континента“, пише авторитетното американско издание The Wall Street Journal в материал, представен без редакторска намеса. \r\nПрез 2014 г. Русия бе лишена от правото да гласува в Парламентарната асамблея на Съвета на Европа (ПАСЕ) поради анексирането на Крим и окупацията на Източна Украйна. В отговор през 2017 г. Москва спря плащането на вноски в размер на 33 милиона евро годишно и заплаши да се оттегли от организацията, ако не може да участва в избора на нов генерален секретар. Заплахата проработи. Във вторник ПАСЕ гласува за възстановяване на статута на Русия с мнозинство от гласовете (118 за, 62 против). \r\nПо този начин ЕС за първи път от 2014 г. насам се отказа от наложени сериозни санкции срещу Руската Федерация. Украинската делегация напусна заседателната зала в знак на протест, а президентът Владимир Зеленски иронично отбеляза, че във вторник е изтекъл крайният срок, определен от ООН за освобождаването на 24 украински моряци, които Русия държи като заложници от ноември. \r\nВсички парламентаристи в ПАСЕ от Турция, този примерен защитник на правата на човека, гласуваха за възстановяването на правата Русия. Но пет от седемте холандски представители също подкрепиха предложението за връщане на Русия Асамблеята. През 2014 г. 189 граждани на Холандия загинаха в небето над Украйна, когато полетът MН-17 беше свален от руска ракета. Миналата седмица разследването, проведено от холандското правителство, обяви имената на трима руснаци, заподозрени в извършването на това престъпление. \r\nЗеленски не успя да убеди германския канцлер Ангела Меркел и френския президент Емануел Макрон да се противопоставят на възстановяването на правата на Русия. Може би се надяват, че такава маслинова клонка ще я накара да се държи по-добре. Но Съветът на Европа съществува, за да защитава правата на човека, върховенството на закона и демокрацията, а не да умиротворява диктаторите. \r\nПонастоящем са в сила санкции на Европейския съюз срещу някои руски делегати в ПАСЕ. Но това не промени мнението на мнозинството, което им върна правото на глас. Няма съмнение, че Русия ще се възползва от тази логическа непоследователност (как могат членовете на правозащитна организация да се намират под санкции?) И ще поискат отмяна на нови наказателни мерки. \r\nНатискът на Европа и Съединените щати върху Русия от 2014 г. насам доведе до нейната икономическа изолация, а хората в тази страна са все по-недоволни от Владимир Путин. Но Кремъл все още се намесва в европейските избори, а агентите му през 2018 година отровиха британци. Путин залага на това, че Западът с течение на времето нервите на Запада няма да издържат и, може би, той ще се окаже прав. \r\nПревод и редакция:", "date": "2019.06.26", "title": "The Wall Street Journal: Нервите на ЕС не издържат пред Русия"}
{"url": "http://www.focus-news.net/news/2019/06/26/2674301/rumyana-glavcheva-ekspert-seizmolog-dopisen-chlen-na-bani-v-rayon-na-komandorskite-ostrovi-se-registrira-aftershokova-aktivnost.html", "text": "Днес в 14:18 местно време в Далечния изток е регистриран трус с магнитуд 6.4 по оценки на Европейския център и на Геоложки проучвания-САЩ. Епицентърът е в акваторията между Берингово море и Тихия океан, между земите на Беринговия остров – Алеутски район на Камчатския край и част от Командорските острови – и полуостров Камчатка. Сеизмичното огнище е от плитките по тези места – около 10 км под океанското равнище. По предварителни данни, пострадали и разрушения няма. Не е обявено предупреждение за цунами. Според специалисти от далекоизточната сеизмична станция “Петропавловск”, селището Уст-Камчатск е на 110 км от епицентъра и трусът е усетен с интензивност от IV степен по 12-степенната скáла (усещане от повечето жители). \r\nДнешното земетресение е дублет с трус с магнитуд 6.3, станал около 7 чáса по-рано на същото място. За вечерния (снощи в 21:05 местно време), пръв силен, трус от дублета камчатският филиал на Геофизичната служба на РАН съобщава, че интензивността на въздействие в административния център на района Уст-Камчатск, разположен на около 120 км от епицентъра, е от V-VI степен (силно раздвижване на полюлеи и мебели; много жители напускат домовете си), а в село Николское на Беринговия остров, на около 150 км от епицентъра, – от IV степен. Веднага е започнат оглед на жилищни и социални обекти за установяване на по-съществени повреди. Такива са малко вероятни, тъй като в камчатския регион строителството се извършва, като се спазват противоземетръсни правила. Уязвими от сеизмично въздействие са някои по-стари жилищни домове – паянтови или тухлени на кал.  \r\nСелищата на полуострова не са застрашени от щети, поради отдалечеността от огнището на станалите силни земетресения – Ключи е на около 200 км, Петропавловск-Камчатски и Елизово – на 500 км, а Вилючинск – на повече от 500 км от източника на сеизмична енергия.  \r\nДвете силни земетресения, по всяка вероятност, са афтершокове на мощно земетресение с магнитуд 7.4, станало на 20-21 декември 2018 година. В същото пространство оттогава до днес често се регистрират земетресения – активността не е прекратена. Освен двойката силни земетресения, за последното денонощие са станали още десетина с магнитуд между 4 и 5. Земетръсната активност е по най-северната част на Курило-Камчатската дъга, простираща се от района на о-в Хокайдо, Япония, през Курилските острови до пресечката с Алеутската дъга при Командорските острови. Тя бележи регион, в който тихоокеанската плоча потъва в мантията под охотската микроплоча, едно регионално подразделение на по-голямата плоча на Северна Америка. В северните участъци на арката Тихоокеанската плоча се придвижва към северозапад спрямо Северо-американската плоча със скорост около 8 см/год. Това бързо относително придвижване благоприятства появата на земетресения.   \r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2019.06.26", "title": "Румяна Главчева, експерт-сеизмолог, дописен член на БАНИ: В район на Командорските острови се регистрира афтершокова активност"}
{"url": "http://www.focus-news.net/news/2019/06/26/2674292/afp-harvatskiyat-ministar-mariya-peychinovich-burich-be-izbrana-za-generalen-sekretar-na-saveta-na-evropa.html", "text": "Министърът на външните работи на Хърватия Мария Пейчинович Бурич в сряда бе избрана за генерален секретар на Парламентарната асамблея на Съвета на Европа (ПАСЕ) за следващите пет години, предава  AFP . \r\nС 159 гласа от 268 членове на ПАСЕ в Страсбург, Пейчинович Бурич победи белгийския външен министър Дидие Рейндерс, каза председателят на ПАСЕ Лилиан Маури Паскиер. \r\nПревод и редакция:", "date": "2019.06.26", "title": "AFP: Хърватският министър Мария Пейчинович Бурич бе избрана за генерален секретар на Съвета на Европа"}
{"url": "http://www.focus-news.net/news/2019/06/26/2674300/ekspert-rusiya-kak-planirat-sasht-da-zadushat-iranskata-ikonomika.html", "text": "На 21 юни президентът на САЩ отмени, както той съобщи сам, авиоудар по Иран. Вероятно бе счетено, че подобна мярка ще даде малко, а същевременно ще изостри напрежението и ще повиши цената на петрола. Съединените щати имат дългосрочен план. Вашингтон се подготвя да въведе следващия пакет от санкции срещу газовия сектор, пише руското официозно списание  „Експерт“  в материал, представен без редакторска намеса. \r\nСанкциите на САЩ, разбира се, са насочени срещу цялата иранска икономика, но са \"наострени\", така да се каже, срещу основната индустрия, енергетиката. Според портала Oilprice (OP) целта на санкциите в тази посока е да се намали износът на ирански енергийни ресурси до 14 млрд. dолара. Вашингтон смята, че с доходи от енергийни източници, които не надвишават 14 милиарда долара годишно, в Иран трябва да настъпи въстание на хората, от една страна, което ще доведе до дългоочаквана (за американците) промяна на режима, а от друга, няма да има хуманитарна криза, която по имиджови причини изобщо не е нужна на Америка. \r\nФинансовото положение на Ислямска република Иран бързо се влошава, тъй като около 40% от бюджета се пада на петрола. Бюджетът за тази година беше изчислен при условие, че на ден ще бъдат изнасяни по около 1,54 милиона барела петрол и газов кондензат, на 54,1 долара за барел, но сега двете условия не са осъществими. През май износът на ирански петрол не надвишава 400 хил. бар / ден, което е наполовина по-малко от април и 6 пъти по-малко от април 2018 г. (2,5 млн. бар / ден). \r\nВъв връзка със санкциите, Техеран трябва да продава петрол с големи отстъпки, достигащи до 22-25% от официалната цена. Като се вземе предвид цената на нефта, изпратен например в Китай, който беше най-големият купувач на ирански петрол, цената е само около 30 долара за барел. \r\nПреди въвеждането на тежки санкции срещу иранската петролна индустрия през ноември миналата година и отмяната на разрешителни за закупуване на ирански петрол за осем страни през май тази година, петролът и газовия кондензат донесасяха в бюджета най-малко 30 млрд. долара годишно. 24 милиарда от тях отиваха за оперативни разходи на правителството, а останалите шест милиарда отиваха в Националния фонд за развитие. \r\nСамо преди няколко дни Съединените щати значително затегнаха прилагането на санкциите. Министерството на финансите на САЩ забрани на компаниите да търгуват с най-голямата нефтохимическа компания на Иран - компанията за петролни индустрии в Персийския залив, като обясни, че тя е свързана с Корпуса на стражите на ислямската революция (КСИР), въпреки че всички в Иран са свързани със „стражите“, както и с 39-те им дъщерни организации. Това означава началото на нов петрохимичен етап в санкционната война с Иран. \r\nСледващата линия във Вашингтон е обявяването на санкции срещу иранския газов сектор. С тези санкции обаче може да има опасност от факта, че те могат да влошат и без това лошите отношения с Европейския съюз и особено с Германия. В момента Европа търси нови доставчици на газ, които биха могли да доставят суровината на по-ниска цена от американците. \r\nНай-вероятният такъв доставчик, разбира се, е Русия. Затова никой не е изненадан от гнева, с който САЩ се борят срещу газопровода „Северен поток 2“, който значително ще увеличи обема на евтиния руски газ, вливащ се в Европа през Германия. Сравнението очевидно не е в полза на американския втечнен газ: втечненият природен газ струва между 6 и 7,5 долара за милион британски термални единици, а руският газ струва между 3,5 и 4 долара. \r\nМежду другото, като обяви санкции срещу иранския газ, Вашингтон ще наруши обещанието, дадено на Берлин. Неотдавна Америка обеща, че ако ЕС спре да купува ирански петрол, САЩ няма да налагат санкции на иранските производители на газ. \r\nВъв връзка с всички горепосочени причини Вашингтон е много внимателен Иран да не получи допълнителни няколко милиарда долара от  някъде. Наскоро в медиите попадна секретно писмо от Сийгъл Манделкер, помощник-секретар на Министерството на финансите за борба с тероризма и финансовото разузнаване, което прозрачно намеква за възможни санкции срещу финансовия механизъм на Европа за заобикаляне американските санкции INSTEX. \r\nВъв Вашингтон се опасяват силно, че някаква част от дължимите много милиарди долари от Китай и други азиатски страни на Иран по някакъв начин ще попаднат при персите чрез този механизъм. И тези страхове, счита OP, са напълно оправдани. \r\nИзточникът на портала вярва, че ако САЩ изпълнят заплахата си и намалят доходите на иранския бюджет от продажбата на енергия до 14 млрд. долара, Иран ще трябва да вземе много важно и отговорно решение ... Какво именно, той мълчи. \r\nПревод и редакция:", "date": "2019.06.26", "title": "„Експерт“ (Русия): Как планират САЩ да „задушат“ иранската икономика"}
{"url": "http://www.focus-news.net/news/2019/06/26/2674295/afp-pravitelstvoto-na-venetsuela-e-osuetilo-opit-za-prevrat.html", "text": "Правителството на Венецуела съобщи в сряда, че е осуетило опит за преврат, който предполагаемо е организиран от САЩ, Колумбия и Чили и е предвиждал убийството на президента Николас Мадуро от военни, които след това да поставят начело на страната генерал, предава  AFP . \r\nКакто заяви министътрът на комуникациите на Венецуела Хорхе Родригес, в плана са били замесени както активни офицери от въоръжените сили на южноамериканската държава, така и такива в оставка. Заговорът е трябвало да бъде осъществен в неделя срещу понеделник тази седмица. \r\nМинистърът обвини колумбийският президент Иван Дуке, че „замисля заговори и убийството на президента“, а освен това посочи ролята на чилийския държавен глава Себастиан Пинера и съветника по национална сигурност на Белия Дом Джон Болтън в заговора. \r\nПревод и редакция:", "date": "2019.06.26", "title": "AFP: Правителството на Венецуела е осуетило опит за преврат"}
