{"url": "http://www.focus-news.net/news/2018/12/31/2607275/libertas-makedoniya-novogodishna-praznichna-atmosfera-i-palni-hoteli-v-ohrid-i-struga.html", "text": "По средата на зимата македонският туристически център Охрид има атмосфера и посещаемост колкото през най-натоварените седмици през летния сезон, пише скопското електронно издание  „Либертас“ .  \r\nОбектите за обществено хранене са пълни,улиците, градините, нощните барове и ресторанти - също. Подобна е атмосферата и в съседна Струга.   \r\nКръстьо - Крис Блажески, председател на сдружението на хотелиерите „ХОТАМ“ и главен мениджър на хотел \"Дрийм\" в Струга, е заявил за \"Либертас\", че капацитетът на заведенията е стигнал до 90 на сто в двата крайезерни града. По-голяма част от туристите са от страните от бивша Югославия, от България, Гърция и Албания.   \r\nОсвен във всички хотели и ресторанти, новогодишна нощ има и на градския площад \"Свети Климент Охридски\" в Охрид. Под открито небе публиката ще се забавлява с различни попгрупи. Организатори са ХОТАМ и Асоциацията на охридските ресторантьори.   \r\nМестната власт се отказа от участие в подготовката на новогодишните и коледните тържества заради внезапната смърт на кмета Йоан Стояноски.  Ивелина Ватова", "date": "2018.12.31", "title": "Либертас (Македония): Новогодишна празнична атмосфера и пълни хотели в Охрид и Струга"}
{"url": "http://www.focus-news.net/news/2018/12/31/2607251/veliko-tarnovo-parviyat-novogodishen-turist-na-krepostta-tsarevets-shte-bade-posreshtnat-s-podarak.html", "text": "Посрещат с подарък първия новогодишен турист на крепостта Царевец във Велико Търново. Това съобщиха за  Радио „Фокус“ – Велико Търново  от Регионалния исторически музей. Точно в 12.00 часа той или те (ако са семейство) , ще бъде зарадван с музейна литература, а при обиколката си на историческата забележителност ще бъде придружен от екскурзовод. Навръх Нова година една от най-популярните туристически забележителности в България ще отвори врати в 12.00 ч. и ще работи до 17.00 ч., въпреки празничния ден. \r\nКрепостта Царевец е най-посещаваният исторически обект в страната и единственият музей, който работи 365 дни в годината. Само в първия ден на изминалата година крепостта на Асеневци бе разгледана от 1038 туристи, от които 806 българи и 232-ма чужденци. \r\nМария НЕДЕВА", "date": "2018.12.31", "title": "Велико Търново: Първият новогодишен турист на крепостта Царевец ще бъде посрещнат с подарък"}
{"url": "http://www.focus-news.net/news/2018/12/31/2607250/smolyan-na-vasilyovden-arhimandrit-visarion-shte-otsluzhi-praznichna-liturgiya-v-hram-sv-nikolay-mirlikiyski-chudotvorets-v-kvartal-ustovo.html", "text": "На 1 януари от 9.30 часа в храм  „Св. Николай Мирликийски Чудотворец“ в кв. „Устово“ в Смолян, ще започне празничната света Литургия, възглавена от архиерейския наместник на Смолянска духовна околия Негово Високопреподобие архимандрит Висарион. Това съобщиха от  Архиерейско наместничество – Смолян . Православието отбелязва на този ден Обрезание Господне и почита паметта на големия църковен учител, християнски мислител, философ и писател св. Василий Велики /330 – 379/. Той е изявен противник на арианската ерес.  Бил епископ на град Кесария в малоазийската провинция Кападокия. Най-известното от неговите произведения е „Шестоднев“, което през Златния век на старобългарската писменост Йоан Екзарх превежда  на български език. Заради примерния си живот и висока ерудиция Свети Василий Велики е почитан заедно със Свети Григорий Богослов и Свети Йоан Златоуст като един от тримата велики светители и учители на православната църква. \r\nНа светата Литургия в храм  „Св. Николай Мирликийски Чудотворец“ в „Устово“ заедно с архимандрит Висарион ще служи и енорийският свещеник Васил Маджаров, който ще отбележи и своя имен ден. Ще участва и църковният хор с диригент Радка Чакърова. \r\n„Нека на 1 януари да си честитим Нова година и да бъдем заедно на светата празнична Литургия в чест на Обрезание Господне и Васильовден“, призовават от Архиерейско наместничество – Смолян.", "date": "2018.12.31", "title": "Смолян: На Васильовден архимандрит Висарион ще отслужи празнична литургия в храм „Св. Николай Мирликийски Чудотворец“ в квартал „Устово“"}
{"url": "http://www.focus-news.net/news/2018/12/31/2607248/vergil-aleksiev-sobstvenik-na-patnicheska-agentsiya-vav-vidin-dopalnitelni-avtobusi-shte-badat-pusnati-na-1-yanuari-v-posoka-sofiya.html", "text": "Допълнителни автобуси ще бъдат пуснати на 1 януари в посока за София, каза за  Радио „Фокус“ – Видин  Вергил Алексиев, собственик на пътническа агенция. Той посочи, че допълнителните автобуси ще бъдат пуснати в 13.30 и 16.30 часа, когато по разписание има курсове за София. „На 1 януари по разписание първите два сутрешни курса в 5.00 часа и 7.30 часа няма да се изпълняват – няма пътници за тях, започваме извозването за София в 10.30 часа“, каза Алексиев. Той допълни, че междуселските автобуси във Видинска област утре ще пътуват от 12.00 часа на обяд. \r\nАнна ЛОЗАНОВА", "date": "2018.12.31", "title": "Вергил Алексиев, собственик на пътническа агенция във Видин: Допълнителни автобуси ще бъдат пуснати на 1 януари в посока София"}
{"url": "http://www.focus-news.net/news/2018/12/31/2607252/sportrezultati-ot-machovete-v-amerikanskata-natsionalna-liga-po-basketbol.html", "text": "Изиграха се пет от шестте срещи за 31 декември 2018 година в американската Национална лига по баскетбол. Ето резултатите:   \r\nМаями Хийт-Минесота Тимбъруувс 104:113 \r\nТоронто Раптърс-Чикаго Булс 95:89 \r\nДалас Маверикс-Оклахома Сити Тъндър 105:103 \r\nПортланд Трейл Блейзърс-Филаделфия 7бърс 129:95 \r\nЛос Анджелис Лейкърс-Сакраменто Кингс 121:114", "date": "2018.12.31", "title": "Спорт:Резултати от мачовете в американската Национална лига по баскетбол"}
{"url": "http://www.focus-news.net/news/2018/12/31/2607247/plovdiv-administratsiyata-na-rayon-severen-zaradva-detsa-v-neravnostoyno-polozhenie-za-kolednite-i-novogodishni-praznitsi.html", "text": "Администрацията на Район “Северен” зарадва деца в неравностойно положение за Коледните и Новогодишни празници. Това съобщиха от  администрацията . Инж. Ральо Ралев подари по чифт топли зимни обувки на всичките 13  деца от Центъра за настаняване от семеен тип за деца без увреждения към КСУ “Олга Скобелева”, който се намира в район “Южен” на ул. “Етна”. “Децата наистина имаха нужда от обувки“, коментира управителят на дома Донка Николова.  Децата поздравиха администрацията с коледни песни и подариха ръчно направена от тях дърворезба в специализирания майсторски кръжок, който посещават. „Няма нищо по-приятно от това да видиш една дузина усмихнати детски личица“, каза районният кмет Ральо Ралев.", "date": "2018.12.31", "title": "Пловдив: Администрацията на Район “Северен” зарадва деца в неравностойно положение за Коледните и Новогодишни празници"}
{"url": "http://www.focus-news.net/news/2018/12/31/2607246/predstoyashti-mezhdunarodni-sabitiya-za-1-yanuari-agentsiya-fokus.html", "text": "***  Румъния поема ротационното председателство на Европейския съюз \r\n***  20 години от въвеждане на еврото \r\n***  Словакия поема ротационното председателство на Организацията за сигурност и сътрудничество в Европа (ОССЕ) \r\n***  Папа Франциск отправя своето Новогодишно послание \r\n***  Новият изпълняващ длъжността министър на отбраната Патрик Шанахан встъпва в длъжност \r\n***  Новоизбраният президент Жаир Болсонаро встъпва в длъжност \r\n***  60 години от Кубинската революция", "date": "2018.12.31", "title": "Предстоящи международни събития за  1 януари (Агенция \"Фокус\")"}
{"url": "http://www.focus-news.net/news/2018/12/31/2607249/global-times-prezidentat-si-dzinpin-se-obarna-s-novogodishno-privetstvie.html", "text": "„Времето не спира за никого, а сезоните продължават да се променят“, така започва новогодишното приветствие на китайския лидер, съобщава  Global Times .  Ето част от него : \r\n\"2018-та беше една пълна година. Въпреки всякакви рискове и предизвикателства, ние успяхме да придвижим нашата икономика по пътя на високото качество, ускорихме смяната на стари техники на растеж с иновационни. Запазихме главните икономически показатели на предвидените нива. Национални стратегии, като координирано развитие на региона Пекин-Тиендзин-Хъбел, развитието на Икономическия пояс на река Яндзъ, изграждането на Голямата зона \"Гуандун-Хонконг-Макао\" се изпълняват с бързи темпове. Постигнахме всичко това, благодарение на усърдната работа на хората от всички етнически групи в Китай.  \r\nПрез изминалата година обединените усилия на китайското манифактурно производство, китайската иновативан мисъл и китайското строителство продължават да променят лицето на страната.  \r\nУспешно стартирахме проекта „Чангъ-4“. Нашият втори самолетоносач направи първото си пътуване, а сателитната ни система BeiDou Satellite Navigation System вече е глобална.   \r\nНаправихме огромни стъпки за преодоляване на бедността през изминалата година. Нови 125 бедни окръга с над 10 милиона селски жители са изкарани от зоната на бедността.   \r\nПрез 2018 отбелязахме 40 години от началото на реформата и отварянето на Китай. Започнахме над 100 основни мерки за реформата, проведохме първото Международно изложение за внос в Китай и започнахме изграждане на пилотна свободна зона в Хайнан. Реформата в Китай никога няма да спре, а нейните врати ще се отварят все по-широко.    \r\nПрез 2019 ще отбележим 70 години от създаването на Китайската народан република. Нашата страна извървя бодливи пътища през тези години. \r\nВ 2019 година светът, като цяло, се изправя пред време на голяма промяна, каквато векът не познава. Няма значение какво ще донесат тези промени, Китай ще продължи да защитава своя национален суверенитет и сигурност. А добрата воля и искреност на Китай ще са гарант за световиня мир и ще насърчават общото ни развитие и това няма да се промени. Ще работим неуморно за повече просперитет и красота в този свят.\"    Ивелина Ватова", "date": "2018.12.31", "title": "Global Times: Президентът Си Дзинпин се обърна с новогодишно приветствие"}
{"url": "http://www.focus-news.net/news/2018/12/31/2607256/smolyan-blizo-dva-chasa-ne-e-imalo-tok-v-kv-raykovo-v-grada.html", "text": "Близо два часа не е имало ток в кв. „Райково“ в града, съобщи читател на   Агенция „Фокус“.  По думите му гражданите са били възпрепятствани да приготвят новогодишната си вечеря, а възрастните хора в квартала са били притеснени. Електрозахранването вече е възстановено.", "date": "2018.12.31", "title": "Смолян: Близо два часа не е имало ток в кв. „Райково“ в града"}
{"url": "http://www.focus-news.net/news/2018/12/31/2607257/daniela-lilova-turisticheski-tsentar-varshets-97-ot-leglovata-baza-e-zaeta-za-novogodishnite-praznitsi.html", "text": "97% от легловата база във Вършец е заета за новогодишните празници. Това каза за  Радио „Фокус“ – Видин  Даниела Лилова, специалист в Туристическия център. Тя посочи, че няма свободни места в ресторантите за посрещането на Новата година, пълни са хотелите и къщите за гости във Вършец. Все още има свободни стаи само в една от станциите на местно предприятие. „За трета поредна година за Новогодишните празници отчитаме ръст в туризма. 1050 е легловата  база на Вършец и е успех, че през зимните празници тя е заета. След месец септември за Коледните и Новогодишните празници базата бе запазена“, обясни Лилова. Гостите и жителите на Вършец ще посрещнат Новата година с фойерверки, баница с късмети, която ще бъде раздадена след 00.00 часа на площада в курортното селище с червено вино. \r\nАнна ЛОЗАНОВА", "date": "2018.12.31", "title": "Даниела Лилова, Туристически център-Вършец: 97% от легловата база е заета за новогодишните празници"}
{"url": "http://www.focus-news.net/news/2018/12/31/2607254/kyustendil-egipet-turtsiya-i-maroko-sa-sred-ekzotichnite-destinatsii-za-posreshtane-na-2019-godina-ot-zhiteli-na-grada.html", "text": "Египет, Турция и Мароко са сред екзотичните дестинации за посрещане на 2019 година от жители на Кюстендил. Това каза пред  Радио „Фокус” – Кюстендил  Мая Божанова, експерт по организиране на туристически пътувания в града. По думите й желаещите да посрещнат новата 2019 година в тези държави вече са заминали, а резервациите са направени няколко месеца по – рано. „Имаме и хора, които изпратихме на кораби по Босфора. По-сигурни са нещата там. Хората се отварят към по-топлите страни”, каза Мая Божанова. Тя обясни, че най-много са клиентите, които са избрали Македония и Сърбия. „Хората искат да им бъде хубаво и весело за Нова година. Интересуват се от това, дали се пуши в самите заведения, където ще се посрещне новата година. Интересуват се и от това дали самата новогодишна вечер ще бъде в ресторанта на хотела, в който са настанени. Това е водещо, защото тази вечер изисква и по-различно облекло”, каза Мая Божанова. Според нея хората изразяват желанието пакетните цени да включват новогодишната вечеря да бъде в хотела, в който са настанени. \r\nВенцеслав ИЛЧЕВ", "date": "2018.12.31", "title": "Кюстендил: Египет, Турция и Мароко са сред екзотичните дестинации за посрещане на 2019 година от жители на града"}
{"url": "http://www.focus-news.net/news/2018/12/31/2607258/plovdiv-na-dneshna-data-predi-110-godini-ofitsialno-e-otkrit-voenniyat-klub-v-grada.html", "text": "На днешна дата преди 110 години с Новогодишен бал официално е открит Военният клуб в Пловдив, сочи справка на  Радио „Фокус”- Пловдив . През 1895 г. пловдивските офицери заявят желанието си да имат нов модерен културен клуб. Решението за построяване на нова сграда е взето на заседание на градската управа на 25 март 1898 г. За тази цел е било гласувано място от 818,80 кв. м между градината „Цар Симеон“ и началото на улица „Станционна“ (сегашната „Иван Вазов”. Проектът на сградата е дело на архитект Никола Лазаров, който е проектирал и централния военен клуб в София и военните клубове в Шумен и Сливен. Изпълнител на строежа и пряк технически ръководител е архитекта Михаил Ненков. Пред още неоткрития клуб е построена триумфална арка за посрещането на цар Фердинанд на 27 септември 1908 г. в Пловдив във връзка с тържеството за провъзгласяването на българската независимост. Официалното откриване на клуба става с офицерски и граждански новогодишен бал на 31 декември 1908 г. В книгата си „Пловдивски архитектурни хроники“ архитект Никола Чинков описва сградата като внушителна със своя извисен обем и архитектурно решение. На 18 януари 1927 г., голям пожар унищожава многофункционалната зала на клуба. Още същото лято започва нейното възстановяване и до зимата строителството е завършено. На 18 април в 21 часа и 20 минути вечерта е вторият, най-силен и разрушителен трус на Пловдивското земетресение. Клубът е една от най-пострадалите сгради в града. Голямата му зала е срината до основи. Възстановяването на сградата се финансира от създадената от правителството през 1928 г. Новият проект е за по-голяма сграда с повече функционални възможности. Тя става обществено средище за живота на пловдивчани и пловдивското офицерство. Между двете световни войни през 20 век в сградата се провеждат всички тържества и балове. През 50-те години на 20 век клубът е бил прекръстен на Дом на народната армия. В началото на 70-те години градските власти в Пловдив обсъждат идеята да съборят сграда на клуба. В началото на 21 век на няколко пъти се възражда идеята сградата на клуба да се възстанови по оригиналния си проект. В момента се обсъжда проект за възстановяване и рехабилитация на Военен клуб – Пловдив. Създаден е Инициативен комитет за възстановяването му. Целта е да бъде възвърнат блясъка му от 1908 г.", "date": "2018.12.31", "title": "Пловдив: На днешна дата преди 110 години официално е открит Военният клуб в града"}
{"url": "http://www.focus-news.net/news/2018/12/31/2607253/varna-47-000-lv-e-stoynostta-na-subsidiite-za-litsenziranite-klubove-v-obshtina-dalgopol-prez-2018-godina.html", "text": "47 000 лв. е стойността на субсидиите за лицензираните клубове в община Дългопол през 2018 година. Това каза за  Радио „Фокус“ – Варна  кметът на Община Дългопол Георги Георгиев, отчитайки работата си през 2018 година. Субсидията на ФК \"Камчиец – 1945\" – гр. Дългопол, е 12 300 лв.  ФК \"Сини вир\" – с. Цонево, е със субсидия от 2 500 лв. ОСК \"Камчия – 2007\" –  гр. Дългопол, е също със субсидия от 2 500 лв. СКБ \"Аркос\", с. Партизани, е със субсидия 16 000 лв. \r\nФК \"Камчиец – 1945\", гр. Дългопол, участва в А-областна група мъже и е завършил сезон 2017/2018 на 9 – то място от общо 13 отбора. ФК \"Камчиец – 1945\" – деца, са участвали в първенство, организирано от БФС, и са завършили на второ място в крайното класиране. Двата отбора са имали над 13 футболни срещи с различни победи. През месец септември 2018 е започнал есенният сезон за мъже и деца, всички играчи са картотекирани. Средствата, които са преведени на отбора, са изразходени за екипи, топки, обучения на треньори, картотекиране и участия в състезания. \r\nПрез 2018 година отборът на ФК \"Сини вир\", с. Цонево, участва в Б – областна група мъже и е завършил пролетния сезон на трето място от общо 6 отбора. През пролетния сезон отборът е имал 4 домакински мача и 3 на чужд терен. През есенния сезон отборът има 3 домакински и 4 мача, където ще бъдат гости. Средствата, които са преведени на отбора, са изразходени за картотекиране и участия в състезания. \r\nПрез състезателната 2018 година СКБ \"Аркос\", с. Партизани, участва в държавни и републикански първенства в четири възрастови групи – деца, момчета, момичета и кадети. Първенствата са проведени в гр. Сливен, гр. Горна Оряховица и гр. Ловеч. През годината децата от СКБ \"Аркос\" са участвали в различни турнири, проведени в с. Твърдица, гр. Айтос, с. Езерче, с. Руен, гр. Бургас, гр. Вълчи дол и др., където са завоювали първи, втори и трети места. През летния сезон отборът по борба е участвал и в турнира по плажна борба в с. Шкорпиловци. СКБ \"Аркос\" е имал и международно участие в Република Молдова. През месец август СКБ \"Аркос\" организира VI традиционен турнир по борба в Дългопол под патронажа на кмета на Общината. \r\nПрез състезателната 2018 година ОСК \"Камчия – 2007\", гр. Дългопол, участва в А–републиканска група. Отборът е взел участие в редица състезания в големи градове. През пролетния сезон са завършили на осмо място. С предоставените средства са закупени нужните за отбора екипи, тенис-ракети, гуми и топчета. Есенният сезон са започнали в Б–републиканска група. Картотекирани са всички спортисти – мъже и 7 деца, които са участвали в национално състезание \"Млад олимпиец\" в гр. Горна Оряховица. За конния спорт средствата са изразходени за състезания, проведени през 2018 година в Цонево и  Дългопол. \r\nМарияна ВАЛЕНТИНОВА", "date": "2018.12.31", "title": "Варна: 47 000 лв. е стойността на субсидиите за лицензираните клубове в община Дългопол през 2018 година"}
{"url": "http://www.focus-news.net/news/2018/12/31/2607259/petar-kostadinov-evn-nay-veroyatnata-prichina-za-prekasvaneto-na-elektrozahranvaneto-v-kv-raykovo-v-smolyan-e-tekushta-avariya.html", "text": "Най-вероятната причина за прекъсването на електрозахранването в кв. „Райково“ в Смолян е текуща авария -  надяваме се да изкараме спокойна нощ. Това каза за  Агенция „Фокус“  Петър Костадинов, говорител на EVN България във връзка със сигнал на читател на медията ни за прекъсване на електрозахранването в квартал „Райково“ в Смолян за близо 2 часа. „След като електрозахранването е възстановено, най-вероятно е била текуща авария“, каза той и посочи, че възстановяването на електрозахранването е най-важното за клиентите. „Надяваме се, че ще изкараме спокойна нощ. Това ни е приоритетът в момента. Знаем, че всички ще празнуват, всички ще са със семействата и с приятелите. Трябва да реагираме максимално бързо. Колегите са се справили. Сравнително рано е след 21.00 ч. – клиентите имат време за празнуване“, посочи още говорителят на ЕВН. По думите му такива локални на места аварии се случват заради претоварване на трафопост. Той обясни, че претоварването се случва, ако в рамките на няколко минути масово се включват мощности и допълнителни уреди за отопление и за готвене.  \r\nДеница КИТАНОВА", "date": "2018.12.31", "title": "Петър Костадинов, EVN: Най-вероятната причина за прекъсването на електрозахранването в кв. „Райково“ в Смолян е текуща авария"}
{"url": "http://www.focus-news.net/news/2018/12/31/2607260/tass-sasht-poiskaha-konsulski-dostap-do-zadarzhaniya-v-moskva-amerikanets-pol-uilan.html", "text": "САЩ са поискали достъп на своя консул в Москва до задържания в руската столица американец Пол Уилън, заподозрян в шпионаж. Това е съобщила за  ТАСС  високопоставена служителка на Държавния департамент в понеделник.  \r\n\"В рамките на Виенската конвенция Русия е длъжна да предостави консулски достъп. Ние помолихме за това и очакваме руските власти да го разрешат.“, е казала представителката на Държавния департамент и е подчертала, че в момента не може да предостави повече никаква информация от съображения за неприкосновеност на личния живот на задържания .  \r\n\"Бяхме официално уведомени за задържането от Министерството на външните работи на Руската федерация \", е съобщено на телеграфната агенция.   Ивелина Ватова", "date": "2018.12.31", "title": "ТАСС: САЩ поискаха консулски достъп до задържания в Москва американец Пол Уилън"}
{"url": "http://www.focus-news.net/news/2018/12/31/2607255/tassmedvedev-sazdade-komisiya-za-pomosht-na-postradalite-i-na-semeystvata-na-zaginalite-v-magnitogorsk.html", "text": "Министър председателят на РФ Дмитрий Медведев подписа заповед за създаване на правителствена комисия за оказване на помощ на пострадалите и на семействата на загиналите в Магнитогорск, съобщи правителствената пресслужба, информира  ТАСС .  \r\n\"За да се окаже помощ на пострадалите и на семействата на загиналите в резултат на срутването на жилищната сграда в Магнитогорск, както и да се съдейства за ликвидиране на последиците от извънредното произшествие, се създава парвителствена комисия, която се ръководи от Министерството на РФ за гражданска отбрана, извънредни ситуации и ликвидиране на последиците от стихийни бедствия, се казва в текста на съобщението.   \r\nПо предварителна информация, в понеделник сутринта поради взрив на битова газ има срутване в десететажна жилищна сграда в Магнитогорск.  \r\nПо последни данни, в резултат на взрива са загинали седем души, 16 – са евакуирани, издирват се 35 човека.   Ивелина Ватова", "date": "2018.12.31", "title": "ТАСС:Медведев създаде комисия за помощ на пострадалите и на семействата на загиналите в Магнитогорск"}
{"url": "http://www.focus-news.net/news/2018/12/31/2606973/tass-v-ukrayna-zapochva-kampaniyata-za-izbor-na-prezident-na-stranata.html", "text": "Последният ден на декември за украинците ще бъде не само края на изминалата година, но и началото на кампанията за президентските избори. Според изискването на закона, тя трябва да започне три месеца преди деня на гласуването. Тъй като президентските избори са насрочени за 31 март, се оказа, че настоящата предизборна кампания ще започне точно един ден преди Нова година, съобщава агенция  TACC . \r\nОт този ден до 3 февруари, тези, които желаят да участват в борбата за президент, ще имат възможност да представят документи в ЦИК за регистрация като кандидати. ЦИК ще отдели пет дни на процедурата по регистрация. Така, след 8 февруари ще стане ясно кой ще може да участва в изборната надпревара. \r\nПолитолозите смятат, че предстоящата кампания ще бъде изключително остра и конфликтна. „Това не бива да се поставя под съмнение, тъй като е програмирано от икономическата, социалната и социално-политическата ситуация“, заяви украинският експерт Андрей Золотарьов. Според него броят на кандидатите за президент ще бъде безпрецедентно голям. Превод и редакция : Калоян Пенков", "date": "2018.12.31", "title": "ТАСС: В Украйна започва кампанията за избор на президент на страната"}
{"url": "http://www.focus-news.net/news/2018/12/31/2606975/predstoyashti-sabitiya-v-stranata-za-31-dekemvri-agentsiya-fokus.html", "text": "*** \r\nОт 09.30 часа в сградата на Главна дирекция „Национална полиция“ (ГДНП) (на бул. „Ал. Малинов №1“) ще се състои брифинг, на който ще бъдат представени превантивните мерки за охрана на обществения ред и сигурност по време на предстоящите новогодишни празници.  \r\n*** \r\nОт 11.00 часа пред сцената на новогодишния концерт на пл. „Александър Батенберг“ СДВР и Столична община ще оповестят подробности за мерките за сигурност по време на концерта. \r\n*** \r\nОт 22.00 часа на площад „Княз Александър I“ ще започне юбилейният 20-ти празничен концерт „Сцена под звездите“. \r\n*** \r\nОт 23.00 часа на пл. „Академик Николай Хайтов“ ще започне програмата за посрещане на Новата година. \r\n*** \r\nВ 22.30 часа в градинката до СУ \"Петко Росен\" в ж.к. „Меден Рудник“ ще се проведе празничен новогодишен концерт с участието на Петя Методиева, Лидия Стаматова, Vesoou, група Four, Лазар Налбантов и оркестър \"Жарава\" с ръководител Петко Янгьозов.  \r\n*** \r\nВ 22.30 часа на площад „Тройката“ ще се проведе празничен новогодишен концерт с участието на Дара, Павел и Венци Венц, DJ Мартен, Жечка Сланинкова и ансамбъл „Странджа“. \r\n*** \r\nОт 23.00 часа на площад „Георги Измирлиев“ ще започне празничната програма за посрещане на Новата 2019 година.  \r\n*** \r\nОт 22.00 часа на площад „Независимост“ ще започне празничният концерт „Заедно в новогодишната нощ“. \r\n***  \r\nОт 22.30 часа пред сградата на Община Велико Търново ще започне концертната програма „Честита Нова година“.  \r\n*** \r\nОт 23.00 часа на площад „Бдинци” ще започне празникът за Новата 2019 година.  \r\n***  \r\nОт 22.30 часа на откритата сцена в кв. „Пролет“ ще започне „Новогодишна магия” – празничната концертна програма за посрещане на Новата 2019 година.  \r\n*** \r\nОт 23.30 часа на площад „Свобода“ ще започне празничната вечер за посрещане на Новата 2019 година с оркестър „Добруджански авлиги“.  \r\n*** \r\nОт 23.30 часа на площад „Свобода” ще започне празнична програма по повод настъпване на Новата година.  \r\n*** \r\nОт 23.30 часа на площад „Севтополис“ ще започне празничният спектакъл за посрещане на Новата 2019 година.  \r\n*** \r\nОт 00.00 часа на площад „Велбъжд” ще се състои празнична програма за посрещане на 2019 година.  \r\n*** \r\nОт 23.30 часа на площад „Жеравица“ ще започне концертната програма за тържественото посрещане на Новата година.  \r\n*** \r\nОт 23.00 часа пред театър „Константин Величков” ще започне празничният новогодишен концерт, организиран от Община Пазарджик. \r\n*** \r\nОт 23.30 часа на градския площад ще започне празничната програма за посрещане на 2019 година.  \r\n*** \r\nВ 22.00 часа на откритата сцена пред общината ще започне програмата за посрещането на Новата 2019 година.  \r\n*** \r\nВ 22.00 часа на външната сцена до НЧ „Просвета 1888“ ще се проведе празнична новогодишна дискотека. \r\n*** \r\nОт 23.30 часа на площад „Алеко“ ще започне празничното веселие „Честита и благословена Новата 2019 година!”.  \r\n*** \r\nОт 23.00 часа на площад „България” ще започне празничната програма за посрещането на Нова година. \r\n*** \r\nОт 23.30 часа на площад „Цар Освободител“ ще започне общоградското веселие „Заедно в Новогодишната нощ“. \r\n*** \r\nВ 22.30 часа на площад „Иван Вазов“ ще започне празнична новогодишна програма с участието на оркестъра на Горан Брегович. \r\n*** \r\nОт 18.00 часа в Държавна опера-Стара Загора ще се състои концертът „Новогодишна наздравица в Операта“.   \r\n*** \r\nВ 23.00 часа на откритата сцена пред общината ще започне с музикално-развлекателна програма за посрещане на Новата година. \r\n*** \r\nОт 23.30 часа в парк „Хр. Ботев“ ще се проведе празнична програма „Новогодишна наздравица“ за посрещане на 2019 година. \r\n*** \r\nВ 22.30 часа пред сградата на общината ще се състои общоградско тържество за посрещане на Новата година.", "date": "2018.12.31", "title": "Предстоящи събития в страната за 31 декември (Агенция „Фокус“)"}
{"url": "http://www.focus-news.net/news/2018/12/31/2606976/veliko-tarnovo-tantsovi-shkoli-specheliha-prizovi-mesta-v-konkursa-za-vokalno-i-tantsovo-izkustvo-zvezden-sblasak.html", "text": "Танцови школи във Велико Търново завоюваха призови места в конкурса за вокално и танцово изкуство “Звезден сблъсък”. Това съобщиха за  Радио „Фокус“ – Велико Търново  организаторите от Сдружение „Елита“. Четвъртото му издание се проведе в Голяма зала на Общината, като в първия конкурсен ден бяха представени вокалните изпълнения на участници от цяла България. В края на деня се проведе и официалният Гала концерт, на който бяха обявени лауреатите в тазгодишното издание. Иван Едрев, от трета възрастова група , е носителят на Гран При Вокал 2018 г. Той беше излъчен за победител с единодушно решение на журито на раздела с председател д-р Нели Маринкова и членове доц. Снежина Врангова и вокалният педагог Георги Янков. На следващия ден бе представено и танцовото изкуство. Призови места получиха търновските школи Ун бесо, Танцово студио “Динамик”, както и Балет  „Тиерра” от Варна. Специална награда на журито в раздел танцово изкуство, с председател Савина Ганчева ,получи хореографката Полина Кинова от Школа „Ун бесо” за хореографията на танца „Валс”- изпълнен от Стефани Такова. Форумът бе закрит от директора на конкурса Петя Василева, която се обърна за финал с благодарствени думи за подкрепата на Община Велико Търново и кмета на града инж. д-р Даниел Панов. \r\nМария НЕДЕВА", "date": "2018.12.31", "title": "Велико Търново: Танцови школи спечелиха призови места в конкурса за вокално и танцово изкуство “Звезден сблъсък”"}
{"url": "http://www.focus-news.net/news/2018/12/31/2606978/gazetaru-sanktsii-migranti-i-himicheski-orazhiya-kak-shte-zapomnim-2018-godina.html", "text": "Изминаващата 2018 година не само продължи и консолидира утвърдените тенденции от миналите години - проблеми на миграцията или нарастването на напрежението в отношенията между Русия и западните страни, но и доведе до ново разделение в международните отношения. Целият свят активно обсъждаше премахването на съществуващата от десетилетия система за ядрена безопасност, атаките с химическо оръжие и политическите кризи в Европа. Gazeta.Ru разказва какви тенденции преобладаваха в световната политика през 2018 година. \r\nТемата за санкциите, която доминира в международната политика от няколко години, се превърна в най-значимата през 2018 година. Причината за това е решението на американския президент Доналд Тръмп да поднови и дори да затегне санкциите срещу Иран. Нещо повече, онези, които нарушават ограничителните мерки, съдействайки на Техеран, също са атакувани. \r\nПрез 2015 г. иранският президент Хасан Рухани постигна това, което предшествениците му не успяха - да вдигнат голяма част от санкциите, наложени през 2006 г. \r\nСътрудничеството обаче не продължи дълго: през май Вашингтон обяви едностранно оттегляне от така нареченото ядрено споразумение, заявявайки, че Иран не изпълнява условията му. Така в отношенията между двете страни започна нов етап на конфликт и икономиката на Иран беше подложена на нови удари. \r\nПодобна стъпка не срещна одобрението на международната общност и Европейският съюз трябваше да разработи мерки за защита на своите компании в Иран от санкциите на САЩ. \r\nКитай плати за закупуването на 10 руски изтребители Су-35, както и оборудване за ракети „земя-въздух“, използвани в противовъздушните ракетни системи С-400. Така Пекин стана първият, на когото САЩ приложиха санкции за сътрудничество с Русия. \r\nПолитиката на санкциите продължава да функционира, дори когато отношенията между страните започнаха да се подобряват. Ярък пример е връзката между Северна Корея и САЩ. Тази година Вашингтон не въведе нови мерки срещу Пхенян. Освен това през юни се състоя среща между Доналд Тръмп и Ким Чен-ун. Американският лидер, между другото, каза по-късно, че отношенията със Северна Корея след срещата на върха са отлични и президентите „се влюбват един в друг“. Въпреки това ограниченията срещу Пхенян продължават да се прилагат, въпреки, че например руският президент Владимир Путин наскоро заяви, че санкциите срещу Северна Корея трябва да бъдат постепенно облекчени. \r\nНо не можем да говорим за облекчаване на антируските санкции. Напротив, през 2018 г. те само се засилиха. \r\nНай-сериозният момент беше отравянето на бившия полковник Сергей Скрипал и дъщеря му Юлия във Великобритания. Отговорност за този инцидент Лондон хвърли на Русия, обвинявайки я в използването на химическо оръжие, без обаче да представи доказателства, които да доведат до нови санкции. \r\nВ историята за отравянето на Сергей Скрипал и неговата дъщеря има друга тенденция: използването и забраната на химическите оръжия. Западът е убеден, че Москва е използвала нервнопаралитичниния агент „Новичок“ в Солсбъри, който е бил произведен на територията на военна изследователска база в затворения град Шихани край Саратов. Русия отрича такива твърдения и изисква доказателства, както и достъп до разследване. \r\nУспоредно с това Москва трябваше да отблъсне още едно обвинение, свързано с използването на химическо оръжие. В Сирия, според западните лидери, редица химически атаки бяха проведени срещу цивилни. И в това Западът обвинява войските на президента Башар Асад, а Русия е заподозряна в „прикриването“ на тези инциденти. \r\nИзползването на химическо оръжие не е единствената причина за взаимни обвинения между страните. Имаше много причини за конфликти, които доведоха до влошаване на международните отношения. Очаквано до точките за контакт не могат да дойдат в Русия и Украйна. Нов тласък на конфликта бе даден от изграждането на Кримския мост, след което периодично се разгоряха спорове в Азовско море. Киев се опитва по всякакъв начин, ако не да си върне, то поне да увеличи влиянието си върху морето, призовавайки Запада за помощ. \r\nРешението на Вашингтон да се оттегли от Договора за ракетите със среден и малък обсег  беше обявено от американския президент Доналд Тръмп тази есен. Белият дом многократно обвини Русия в неспазване на Договора. Тези обвинения станаха причина за обявяването на оттеглянето от споразумението. На 4 декември държавният секретар на САЩ Майк Помпео даде ултиматум на Русия: ако Москва не се върне към спазването на споразумението, Вашингтон ще прекрати участието си в него. Според позицията на Вашингтон Москва нарушава договора, като създава ракетната система М729, която „създава значителен риск за трансатлантическата сигурност“. \r\nМосква, от своя страна, отрича всички обвинения, а в отговор прави насрещни искове. Освен това Кремъл многократно е подчертавал, че американската страна не е предоставила никакви доказателства за нарушения на Договора за ракетите от страна на Руската федерация. В Москва се учудват, че някой може сериозно да мисли, че Русия ще приеме условията на Съединените щати. \r\nЕвропа през 2018 г. се сблъска с последиците от миграционната криза, за която политиката на ЕС не беше готова. Европейската толерантност е подложена на сериозни изпитания. \r\nПолитиката на отворени врати доведе Ангела Меркел до края на кариерата й. Първият сериозен знак за канцлера бяха резултатите от парламентарните избори. Във федералната провинция Хесен и Бавария партията на Меркел и нейните съюзници претърпяха загуби. След това стана ясно, че канцлерът ще напусне председателството на ХДС. Той бе заменен от Анегрет Крамп Каренбауер, която ще преразгледа миграционната политика на канцлера. Новият председател на ХДС възнамерява да проведе среща по въпросите на миграцията и сигурността с участието на експерти и критици на политиката по отношение на мигрантите и бежанците. \r\nМиграционната криза тази година обаче излезе далеч отвъд европейските граници. Изграждането на стената на границата на САЩ с Мексико беше една от точките в предизборната кампания на Тръмп. По този начин той се надява да намали броя на нелегалните мигранти в страната. За сегашния президент въпросът за стената на границата с Мексико е от основно значение. Той се надява да получи 5 млрд. долара за изграждането на стената. Демократите обаче блокират този проектобюджет, като се съгласяват да отпуснат за стената само 1,3 млрд. долара, заради което правителството на САЩ прекрати дейността си за трети път тази година.", "date": "2018.12.31", "title": "Газета.ru: Санкции, мигранти и химически оръжия: как ще запомним 2018 година"}
{"url": "http://www.focus-news.net/news/2018/12/31/2606972/tass-reshenieto-na-sasht-da-se-ottegli-ot-yunesko-vleze-v-sila.html", "text": "Решението на САЩ да се оттегли от ЮНЕСКО, което беше обявено през октомври 2017 г., влезе в сила в съответствие с устава на организацията, съобщава агенция  TACC . \r\nОт този момент Съединените щати прекратяват пълноправното си членство в ЮНЕСКО и стават държава със статут на наблюдател. На практика това означава, че Вашингтон няма да плаща повече за членски внос и няма да може да бъде избран в Комитета за световно наследство, орган, отговорен за прилагането на разпоредбите на Конвенцията от 1972 г. за защита на културното и природно наследство. \r\nСамата конвенция е независим международен договор, подписан и ратифициран от САЩ: Вашингтон не я напуска и ще продължи да го изпълнява. Що се отнася до членските вноски, САЩ не са платили от 2011 г. насам: те отказаха да участват във финансирането на ЮНЕСКО, след като Палестина беше приета в редиците й като пълноправен член. В резултат на това международна организация загуби 22% от своето финансиране. Превод и редакция : Калоян Пенков", "date": "2018.12.31", "title": "ТАСС: Решението на САЩ да се оттегли от ЮНЕСКО влезе в сила"}
{"url": "http://www.focus-news.net/news/2018/12/31/2606977/varna-predvizhda-se-chast-ot-hotel-v-kk-sv-sv-konstantin-i-elena-da-se-prevarne-v-rehabilitatsionen-tsentar.html", "text": "Предвижда се част от съществуващ хотел в к.к. „Св. св. Константин и Елена“ да се превърне в рехабилитационен център. Това съобщиха от пресцентъра на  Общински съвет – Варна . Две предложения за изменения на ПУП-ПРЗ в к.к. „Св. св. Константин и Елена“ са гласували съветниците от Комисията по архитектура към Общински съвет – Варна. Ново застрояване в комплекса няма да има, а само промяна в отреждането на имотите. „Хотелският комплекс се състои от няколко сгради и най-североизточното тяло може да се отдели“, обясни главният архитект на Варна Виктор Бузев. Другата промяна засяга терен в съседство до пътя Варна – Златни пясъци. Отреждането му е за курортно строителство, но заради близостта му до натоварения пътен участък е неатрактивен за изграждането на хотел. Затова е поискана промяна в предназначението – „за жилищна сграда“. И при двата имота се запазват параметрите на застрояване.", "date": "2018.12.31", "title": "Варна: Предвижда се част от хотел в к.к. „Св. св. Константин и Елена“ да се превърне в рехабилитационен център"}
{"url": "http://www.focus-news.net/news/2018/12/31/2606974/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Миналата година написах материал, озаглавен „Тръмп е първият президент, който разбира Турция правилно“. Някои от моите колеги и приятели си помислиха, че съм полудял, когато президентът на САЩ написа свирепия си „туийт“ за турските власти и турската икономика. Разбира се, аз не аплодирах резките послания, а желанието на администрацията на Тръмп да окаже обществен натиск върху Анкара по различни въпроси – започвайки от арестите и несправедливото задържане на американски граждани, минавайки през репресиите срещу журналистите, намеренията й да купи модерни оръжия от Русия и завършвайки със заплахите срещу американските войници в Сирия. Когато Андрю Брънсън, пастор от Северна Каролина, който беше задържан от турците две години и бе освободен през октомври, за мен потвърди, че е по-добре с Турция да се играе твърдо, отколкото да се води интензивна лична дипломация, каквото се опитваха да правят с Анкара предишните администрации, припомня Стивън Куук в статия за авторитетното американско издание  Foreign Policy , представена без редакторска намеса. \r\nЖивотът обаче се движи твърде бързо. Турция очевидно премина от антагонист в партньор само за няколко месеца. Човекът, който турският президент Реджеп Таийп Ердоган обвини, че води „икономическа война“ срещу Анкара, сега ще посети Анкара през 2019 година. Двамата лидери проведоха два разговора по телефона за 10 дни. Внезапното размразяване, разбира се, е свързано с решението на президента Тръмп да изтегли американските сили от Сирия възможно най-бързо, оставяйки Ердоган, който по-рано заплашваше американските офицери с „османски шамар“ и който направи всичко по силите си да усложни борбата срещу „Ислямска държава“ (ИД) в Сирия, да разчисти всичко и да стабилизира района. \r\nМоже ли Ердоган да изпълни ангажиментите си? Това изобщо не е сигурно, но не, защото Турция няма възможности. Напротив, независимо, че САЩ и Турция изглежда изгладиха различията си, техните интереси в Сирия всъщност са противоположни. \r\nНикой не може да каже със сигурност защо на 19 декември Тръмп реши да обяви, че мисията на САЩ в Сирия е изпълнена. Вероятно това е някаква комбинация от президентски каприз и предшестващите ясно изразени опасения на държавния глава за военните операции в чужбина с отворен край. Независимо от това, изтеглянето на Съединените щати от Сирия реално ще сложи край на отношенията със „Сирийските демократични сили“, основният компонент на които са кюрдските въоръжени формирования, наричани „Отряди за народна самоотбрана“ (ОНС). \r\nВ  дългия списък от въпроси, които разделят Анкара и Вашингтон,  най-големият проблем са военните отношения на САЩ с ОНС. За американските войници, работещи с групировката, сирийските кюрди са надеждна сухопътна сила в борбата срещу „Ислямска държава“. Турците виждат нещата по друг начин и твърдят, че ОНС всъщност са „Работническата партия на Кюрдистан“ (ПКК) под друго име. ПКК, в списъка на терористичните групировки и на Вашингтон, и на Анкара, води въоръжена борба срещу Турция от 80-те. Разбираемо възмутените турци се опасяваха, че САЩ отглеждат терористична държава на техните граници. На всичко това бе сложено край и това е причината, поради която Тръмп ще бъде посрещнат в Турция през 2019-а година. \r\nПо някакъв странен начин действията на президента по отношение на Сирия и Турция са свързани с неговата политика спрямо Иран.В администрацията има такива хора, които вярват, че като се откажат от ОНС и се съгласят да продадат ракети „Пейтриът“ на Турция, САЩ ще изтеглят Анкара обратно в орбитата на Вашингтон. Това възобновено американско-турско разбирателство от своя страна трябва да направи Ердоган партньор в сдържането на Иран. Да, едно от оправданията за това, че силите на САЩ са в Сирия е присъствието на Иран, но турците никога не са били партньор в това усилие. Те помогнаха на Иран да избегне санкциите по време на голяма част от президентството на Барак Обама и дори сега Анкара настоява за постоянно изключване от санкциите над иранския суров петрол.  \r\nТова се случва, защото турските власти не смятат Иран за заплаха.  За тях Иран представлява съсед с икономически възможности, който в допълнение към това осигурява дипломатически лост спрямо САЩ. Често, когато по време на ерата на Обама имаше напрежение между Вашингтон и Анкара, Ердоган или друго високопоставено официални лице се появяваше в Техеран, където хвалеше ръководството на Ислямската република и дори му осигуряваше прикритие за разработките на ядрено оръжие. Всичко това имаше за цел да принуди САЩ да изостави който и да е въпрос, който прави Вашингтон недоволен от Турция в този момент. Тази тенденция продължава. Само преди няколко седмици външният министър на Турция си направи снимка с иранския си колега Джавад Зариф в Истанбул, на която двамата се усмихват и държат ръцете си. Мистерия е какво кара някой да си мисли, че изтеглянето от Сирия ще подтикне турците да се обърнат срещу Иран. \r\nТръмп всъщност не е споменавал за скритите ирански мотиви на администрацията, предпочитайки да се фокусира върху победата над „Ислямска държава“. Според Белия Дом, поне на първо време, силите на Абу Бакър ал Багдади са разгромени, така че няма причини САЩ да остава в Сирия (напълно легитимен аргумент). Президентът по-късно допълни обосновката, като обяви, че Турция ще довърши работата, започната от САЩ и ОНС и след това ще се погрижи ИД да не се появи отново. \r\nАбстрактно погледнато, не е лоша идея да се работи с Турция срещу ИД. Страната има втората по големина армия в НАТО с всички видове високотехнологично оръжие и сили за специални операции. И все пак турското правителство се отнася хладно, в най-добрия случай, към идеята да се присъедини към борбата. Когато администрацията на Обама тръгна да търси съюзници срещу ИД през лятото на 2014 г., турците казаха, че най-добрият начин за решаването на проблема е смяна на режима в Дамаск. Анкара обяви, че има други приоритети - по-специално, борбата с кюрдския национализъм. Година по-късно тя се съгласи да се включи в коалицията, но никога не се присъедини реално към борбата. Вярно е, че турската полиция разби предполагаеми клетки на екстремисти, включително бойци на ИД, но на бойното поле са само ОНС и американските им съветници. \r\nСега трябва да вярваме, че Ердоган е решен да се бори с джихадистите до края? Това е почти сигурно е Тръмп, който е чул, каквото иска да чуе, или лъжа на американския или турския президент. Първостепенната загриженост на Турция винаги е била и ще продължи да бъде унищожаването на сирийската кюрдска автономия, в която доминират ОНС и нейното политическо крило – Партията Демократичен съюз (ПДС). За Ердоган оттеглянето на САЩ от Сирия изчиства основната пречка за унищожаването на ОНС. Няма причина да се смята, че турците ще насочат вниманието си към ИД, когато са толкова фокусирани върху кюрдската заплаха за тяхната сигурност. \r\nВероятно, щом се разправят със сирийските кюрди, което, като се има предвид дългата борба срещу ПКК, може да не е толкова лесно, колкото властите в Анкара си мислят, турските военни ще насочат вниманието си към терористите. Това би било положително развитие, но професионалистите от Пентагона отдавна имат своите съмнения. Те считат сирийските проксита на Турция, които вероятно ще бъдат използвани за унищожаване на ИД, за слабо обучени и ненадеждни. \r\nОбратът в турско-американските отношения беше зашеметяващ в скоростта и тона. Анализаторите, бюрократите и дипломатите във Вашингтон, които настояват, че САЩ трябва да спасят стратегическото партньорство с Турция, сигурно чувстват облекчение. Но дори въпреки това сближаване, различията между двете страни са очевидни. Тръмп иска да върне войниците вкъщи, защото вярва, че е най-добре за САЩ да не се обвързва в чужди земи без ясна цел. Изглежда справедливо. Ердоган иска американските войници да се приберат не, за да може да изпълни последната воля на Америка в Сирия, а за да преследва турските интереси там. В резултат от това ще бъде пролята кръвта на още сирийци, кюрди и турци. Има някои добри аргументи за изтеглянето от Сирия, но не е добро за никой това, че в процеса Турция получава всичко, което иска от САЩ. \r\n***  Германската армия, измъчвана от недостиг на новобранци, обмисля да попълни редиците си с помощта на чужди граждани, заяви най-високопоставеният военен в страната, Началникът на отбраната Еберхард Зорн, пише  американското военно издание Stars and Stripes . \r\n„Във време на недостиг на квалифицирана работна ръка трябва да гледаме във всички посоки“, обясни военният. \r\nЗорн заяви, че военните са силно заинтересовани да наемат чужди граждани, които да запълнят работни места като лекари и специалисти по информационни технологии. Въпреки това може да се проведе и много по-широка кампания за набиране на персонал. \r\nИзвестното германско списание Der Spiegel съобщи в четвъртък, че вътрешните правителствени документи разкриват, че министърът на отбраната Урсула фон дер Лайен иска да укрепи въоръжените сили, чрез ангажирането в тях на големите популации от поляци, румънци и италианци. \r\nВ Германия има около 255 000 поляци, 185 000 италианци и 155 000 румънци на възраст между 18 и 40 години. \r\nПривличането на част от тази група може да генерира около 50 000 нови кандидати, съобщи Der Spiegel, цитирайки правителствените документи. \r\nДруги армии по света набират или приемат чуждестранни кандидати при определени критерии, като сред тях са САЩ и Австралия. Американски граждани също са служили в чужди войски, като например, във френския „Чуждестранен легион“. \r\nПланът на Берлин би позволил на гражданите на европейските страни да се присъединят към германската армия. Новите служители също трябва да владеят немски език. Мярката се предприема повече от седем години, след като Германия премахна задължителната военна служба, на която бе сложен край през 2011 г. Оттогава Германия се бори да изгради сили от доброволци, които сега наброяват около 180 хиляди души. \r\nСилната икономика  и генерално историческо нежелание за военна служба са сред препятствията пред увеличаването на набирането на персонал. За разлика от САЩ, където военната служба е една от най-уважаваните професии, много германци имат двусмислено отношение към своята армия. Смесените чувства са дълбоко вкоренени и произтичат от милитаристичното минало на страната и съкрушителното й поражение във Втората световна война. \r\nВъпреки това през последните няколко години Германия се стреми да играе по-съществена роля на световната сцена и постепенно увеличи военните си разходи. Лидерите в Берлин призоваха за по-твърда външна политика и подчертаха необходимостта Германия да се включи по-активно в глобалните дебати в областта на сигурността. \r\nФон дер Лайен също се опита да преобърне тенденцията за намаляване на военните разходи след края на Студената война, броя на военнослужещите и общата военна готовност. Но страната все още не влиза в критериите на НАТО за разходи в областта на отбраната, който призовава всички съюзници да отделят 2% от брутния вътрешен продукт за военни въпроси. Устойчивите недостатъци на Германия са източник на напрежение с американския президент Доналд Тръмп, който често напада Германия, че не желае да плаща за сигурността си, обезпечавана от САЩ. \r\n***  Турция и Русия ще продължат да работят заедно за мира, сигурността и стабилността на Евразийския континент, заяви руският президент Владимир Путин, като освен това подчерта задоволството си от позитивното развитие на двустранните отношения, пише  електронното издание на вестник „Хюриет“. \r\nРуският лидер изпрати новогодишно послание на турския си колега Реджеп Таийп Ердоган, което бе разпространено от пресслужбата на Кремъл в неделя. \r\nПутин отбеляза, че доволен от благоприятното развитие на руско-турските отношения през 2018 година и подчерта специално изграждането на първата турска АЕЦ и газопровода „Турски поток“. \r\n„Започна строежът на първия блок на АЕЦ Аккую, а морската част на газопровода „Турски поток“ е построена. Очертаха се нови, обещаващи области на двустранното сътрудничество“, се казва в посланието. \r\nИзданието припомня, че в събота Москва и Анкара се споразумяха да координират действията си в Сирия в светлината на изтеглянето на САЩ. Руският лидер подчерта, че двете страни имат решаващ принос в борбата срещу тероризма в Сирия и в придвижването на процеса за политическо разрешение на конфликта в тази страна. \r\nПутин изрази твърдото си убеждение, че работата по изграждането на взаимно изгодни отношения във всички сфери в полза на народите на двете страни и в интерес на укрепването на мира, сигурността и стабилността на Евразийския континент ще продължи. \r\nПосланието дойде само ден след като турските и руските делегации обсъдиха новосъздалата се ситуация в Сирия, след обявлението на САЩ, че ще изтеглят войските си в началото на 2019 година. \r\nПутин също изпрати послание до президента на Сирия Башар Асад, в което подчерта, че Русия ще продължи да предоставя всестранна помощ на правителството и народа на Сирия в борбата им срещу тероризма и усилията за защита на държавния суверенитет и териториална цялост., съобщиха от Кремъл. Руският лидер пожела на сирийския народ най-ранното завръщане към мирния и проспериращ живот. \r\nВ писмото си до американския си колега Доналд Тръмп Путин каза, че Москва е готова за диалог по „най-широкия спектър от теми“. \r\nПутин също изпрати новогодишни поздрави към други световни лидери, включително премиерите Тереза Мей от Великобритания и Шиндзо Абе от Япония, както и китайския президент Си Дзинпин. \r\n***  Сирийският клон на групировката „Мюсюлмански братя“ разкритикува остро решенията на няколко арабски държави да отворят отново своите посолства в Дамаск, пише  електронното издание на вестник Yeni Safak . \r\nВ петък Бахрейн обяви, че планира да отвори отново дипломатическото си представителство в Дамаск след 7-годишно прекъсване. Новината дойде малко, след като Обединените арабски емирства също анонсираха решението си да възобновят дипломатическите връзки със Сирия. \r\nОтварянето на посолствата „е достойна за съжаление стъпка, която осигурява подкрепа за режима на Асад“, заявиха от „Мюсюлмански братя“ в събота. \r\nВ съобщението им се казва, че „милиони сирийци очакваха ходове, които да сложат край на режима и неговите престъпления“. \r\n„Подкрепата за режима на Асад е подкрепа за иранския експанзионистичен проект, подкрепа за екстремизма и тероризма в региона и означава приемане на всички престъпления срещу човечеството, извършени от режима“, посочва още ислямистката групировка. \r\nИзданието припомня, че миналия месец режимът на Асад заяви, че ще приветства действията на арабските държави за възстановяване на официалните отношения.", "date": "2018.12.31", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/12/31/2606984/the-guardian-lindzi-gream-prezidentat-misli-dalgo-i-usileno-za-siriya.html", "text": "Близък съюзник на Доналд Тръмп заяви, че президентът е „мислил дълго и усилено“ за плана си да изтегли американските войски от Сирия и неговия ангажимент да победи „Ислямска държава“. \r\nЛиндзи Греъм не каза, че Тръмп е обещал да преразгледа оттеглянето, за което сенаторът по-рано заяви, че се надява да убеди президента. \r\nПенсиониран командир на американски и натовски войски в Афганистан, междувременно критикува плановете за изтегляне на хиляди американци от тази страна и заяви, че самият президент е „неморален“. \r\nГреъм от Южна Каролина е влиятелен член на комитета на въоръжените сили на Сената, който се противопоставя на Тръмп за някои външнополитически решения, докато работи за да се доближи до него по начин, далеч по-различен от ранните етапи на изборите през 2016 г., когато двамата мъже размениха ожесточени обиди. \r\nПо-рано този месец Греъм използваше емоционален език, когато предупреди, че оттеглянето на Сирия и подготвеното изтегляне на Афганистан могат да проправят пътя към втори 11 септември. Обявявайки срещата си с Тръмп, той бе по-внимателен, като каза, че ще поиска от президента „да седне с генералите си и да преразгледа как да направи това“. \r\nГреъм предупреди, че премахването на всички американски сили от Сирия би навредило на националната сигурност, като позволи на „Ислямска държава“ да се възстанови, предавайки подкрепяните от САЩ кюрдски бойци и засилвайки способността на Иран да заплашва Израел. \r\n„Все още имаме някои различия, но ще ви кажа, че президентът мисли дълго и упорито за Сирия - как да изтеглим нашите сили, но в същото време да постигнем интересите на националната ни сигурност“. \r\nМинистерството на отбраната заяви, че обмисля планове за „предпазливо и контролирано оттегляне“. Една от възможностите, според лице, запознато с дискусиите, е 120-дневен период на изтегляне. \r\nГреъм се присъедини към други републиканци и демократи в критикуването на Тръмп заради заповедта за изтеглянето на всичките 2000 американски войници, разположени в подкрепа на кюрдските бойци. Турция разглежда кюрдската милиция, като клон на собственото си кюрдско сепаратистко движение и заплашва да започне офанзива срещу нея. \r\nАмериканските командири препоръчват на бойците от „Отряди за народна самоотбрана“ да им бъдат оставени оръжия, доставени от САЩ. Това предложение вероятно ще разгневи Турция, където съветникът по националната сигурност Джон Болтън ще проведе разговори тази седмица.", "date": "2018.12.31", "title": "The Guardian: Линдзи Греъм: Президентът „мисли дълго и усилено за Сирия“"}
{"url": "http://www.focus-news.net/news/2018/12/31/2606982/gergana-sandakchieva-turisticheski-informatsionen-tsentar-petrich-festivalite-sa-ogledalo-na-pominaka-istoriyata-i-dushevnostta-na-petrichani.html", "text": "Фестивалният туризъм е алтернативен, но добре развит туризъм, който изисква разнообразни ресурси. Това каза за  Радио „Фокус“-Пирин  Гергана Сандъкчиева, служител в Туристически информационен център-Петрич. Тя отбеляза, че този вид туризъм е предпочитан заради уникалния продукт, който предлага. Според нея всеки фестивал съчетава програма с разнообразни форми на изкуството, и се провежда на строго определени места, което още повече допринася за неговата уникалност. Сандъкчиева допълни, че в общината се провеждат десетки фестивали всяка година, като се започне от Станчинарските игри на 1 януари, Фестивала на кестена, „Южен гердан“, „Оро се вие, цървули се кинат“ и много други, които са огледало на поминъка, историята и душевността на петричани. „Фестивалите се превръщат в истински празник, който онагледява характерния колорит на региона, с което привлича хиляди посетители всяка година. Непрекъснато ставаме свидетели как фестивали като „Златен кестен“, „Изгряват звезди“ и „Южни слънца“ придобиват значим отзвук и се превръщат във визитната картичка на нашата община. Фестивалите са изключително богатство и те са начина човек да се докосне до обичаите от миналото и до настоящето. Те са възможност да се запознаят гостите с традициите в нашата община“, каза още тя.  \r\nНатали СТЕФАНОВА", "date": "2018.12.31", "title": "Гергана Сандъкчиева, Туристически информационен център-Петрич: Фестивалите са огледало на поминъка, историята и душевността на петричани"}
{"url": "http://www.focus-news.net/news/2018/12/31/2606979/izvestiya-prikazka-za-izgubenata-stabilnost-kak-svetat-prezhivya-2018.html", "text": "Отношенията със САЩ и Украйна през 2018 г. бяха водещите в руските новини. Въпреки кризата някои контакти между Москва и Вашингтон понякога дори вдъхват оптимизъм. Въпреки това страните ще посрещнат новата година с осезаемо захлаждане и отворени въпроси как да общуват по-нататък. Когато украинските политици влязоха в предизборния период, те почти напълно отприщиха конфликт с Русия.  Известия  се занимава с тези и други тенденции на годината. \r\nПрез януари 2018 г. САЩ публикуваха нова Национална стратегия за отбрана. Русия беше сред основните страни, заплашващи Америка, заедно с Китай, Северна Корея и Иран. А министерството на финансите в рамките на закона „За противодействие на противниците на САЩ чрез санкции“ публикува „Кремълски доклад“, в който се появиха 210 руснаци, които според Вашингтон са приближени до Владимир Путин. Много хора бяха озадачени от „черния списък“. По-специално, там бяха руският премиер Дмитрий Медведев и ръководителят на президентската администрация Антон Вайньо, които по силата на служебните си задължения са в кръга хора, които са особено близки до президента. \r\nС началото на пролетта, в отношенията между Русия и Запада се появи „Новичок“. За отравянето на британския шпионин Сергей Скрипал и дъщеря му Юлия в Солсбъри незабавно беше обвинена Русия, след което срещу Москва започнаха нови санкции. В края на март 60 от руските дипломати бяха изгонени от САЩ, а генералното консулство в Сиатъл беше затворено. Русия реагира реципрочно - генералното консулство в Санкт Петербург беше затворено, а 60 американски дипломати бяха обявени за персони нон-грата. \r\nВсичко това обаче не попречи на Владимир Путин и Доналд Тръмп да проведат първата пълна среща в Хелзинки на 16 юли. И въпреки, че президентите не достигнаха до конкретни споразумения, преговорите зад затворени врати и „миролюбива“ пресконференция разгневиха западните медии и значителна част от Вашингтонския институт. \r\nПрез октомври Доналд Тръмп обяви намерението си да се оттегли от Договора за премахване на ракети със среден и по-малък обсег заради предполагаемо неспазване на условията от страна на Русия. Срещата на президентите, насрочена за 11 ноември в Париж, беше отложена до края на месеца на срещата на върха на Г-20 в Буенос Айрес. Но преговорите отново се провалиха. Инцидентът в Керченския проток, провокиран от Киев, ги предотврати. \r\nВ края на март 2019 г. са насрочени президентски избори за Украйна, подготовката за които е придружена от мощна антируска реторика. Денонсирането на договора за приятелство с Руската федерация, разделянето на украинското православие, инцидента в Керченския пролив и заплахата от Киев да се оттегли от ОНД, прекъсването на дипломатическите отношения, прекратяването на железопътната комуникация – така ще запомни изминалата година в историята на отношенията между двете страни. \r\nНай-болезнената тема остава Донбас. Вторият етап от обмена на затворници не се състоя. Окончателното изтегляне на сили и средства е спряно. Преговорите на контактната група в Минск се превърнаха във формалност. Ситуацията се утежнява от убийството на лидера на Донецката народна република Александър Захарченко. В края на годината Донецка народна република и Луганска народна република предупредиха за плановете на въоръжените сили на Украйна да организират мащабна офанзива срещу тях, а Киев започна да разполага войски в региона. \r\nЗа обширния регион на Азия отиващата си година бе белязана от две многопосочни тенденции. Добрата новина беше междукорейското затопляне: ядрените ракети бяха заменени със затопляне на отношенията между Сеул и Пхенян. За една година Ким Чен-ун, който не е напускал страната, успя да се срещне с южнокорейския лидер Мун Дже-ин, президента на Китайската народна република Си Дзинпин, и дори да лети до Сингапур за първата в съвременната история среща на върха с участието на американския президент. Но ако личното общуване на лидера на Северна Корея с южнокорейския му колега се превърна в осезаема нормализация на отношенията, това не се получи в случая с Доналд Тръмп. Пхенян и Вашингтон все още не са съгласни по начините за разрешаване на проблемите на Корейския полуостров. \r\nТази година контактите с Япония бяха активни, премиерът Шиндзо Абе се срещна няколко пъти с Владимир Путин. Въпреки това, противно на заявеното желание за разрешаване на териториалния спор с Москва около Южните Курили, японците не са склонни да правят компромиси. Така сключването на мирен договор между Москва и Токио отново се отлага. \r\nСирийският въпрос доминираше в дневния ред на Близкия изток. Годината започна с Конгреса на сирийския национален диалог в Сочи, по време на който стартира механизма за създаване на конституционен комитет - той получи ключова роля в началото на политическото помирение в Сирия. С помощта на Русия официален Дамаск пое контрола върху големи площи в покрайнините на столицата, на юг и в централната част на страната. \r\nГолям успех бе постигнат на срещата в Астанас участието на Русия, Иран и Турция, които успяха да се споразумеят за създаването на специална зона в сирийската провинция Идлиб, последната крепост на бойците в страната. \r\nСътрудничеството между Москва и Тел Авив засенчи инцидента със сваления руски Ил-20 в небето над Сирия. Генералните щабове на двете страни се съгласиха в бъдеще да координират действията си, за да се предотвратят повторение на трагедията.", "date": "2018.12.31", "title": "Известия: Приказка за изгубената стабилност: Как светът преживя 2018"}
{"url": "http://www.focus-news.net/news/2018/12/31/2606985/independent-strahove-ot-multimilionniya-dogovor-na-pravitelstvoto-za-kompaniya-bez-feriboti.html", "text": "Independent: Страхове от мултимилионния договор на правителството за компания без фериботи \r\nПодготовката на правителството за Брекзит без сделка беше поставена под въпрос, след като беше сключен договор за пускане на допълнителни фериботи на стойност 13,8 млн. паунда, който беше възложен на компания без кораби. \r\nSeaborne Freight, която преди това не е извършвала фериботни услуги, е една от трите фирми, натоварени с поставянето на допълнителни прелези, за да се облекчи натискът върху Дувър. \r\nЦелта е да управлява товарни фериботи от Рамсгейт до Остенде в Белгия, като започва с два кораба в края на март и се увеличава до четири до края на лятото. \r\nНо един консервативен окръжен съветник за Рамсгейт каза, че не вярва, че ще бъде възможно да се създаде нова услуга от пристанището до насрочената дата за Брекзитна 29 март. \r\nПол Месинжър също се запита дали правителството е извършило достатъчно проверки на фирмата, казвайки пред Би Би Си: „Няма кораби и няма история в търговията, така че как може да се извърши необходимата работа? \r\n„Защо да изберем компания, която никога не е преместила един камион през цялата си история и да им дадем 14 млн. паунда? Не разбирам логиката на това“. \r\nОт 2013 г. насам Рамсгейт не е извършвал преминаване на Ламанша, когато операторите TransEuropa се сринаха. \r\nСър Ед Дейви заяви: „Правителството е сключило договор с фериботна компания без фериботи, което много обобщава техния абсурден подход към целия Брекзит“. \r\n„На хората трябва да бъде дадена последната дума за Брекзит чрез гласуване, които имат право да изберат да останат“. \r\nМинистрите са обвинени в „безразсъдно” изразходване на публични средства за подготовка в последния момент за безреден Брекзит, който ще бъде сценарий по подразбиране, ако депутатите не могат да постигнат споразумение. \r\nПодробности за сделките бяха публикувани тихо в навечерието на Коледа и разкриха, че властите предупреждават, че има „ситуация от изключителна спешност“ ако Великобритания напусне ЕС без сделка.", "date": "2018.12.31", "title": "Independent: Страхове от мултимилионния договор на правителството за компания без фериботи"}
{"url": "http://www.focus-news.net/news/2018/12/31/2606986/daily-express-sadik-han-izpolzva-foyerverki-za-da-otpraznuva-blizki-otnosheniya-s-evropa.html", "text": "Разпродадената проява е част от „Отворената“ кампания на Садик Хан и ще изпрати послание за единство с Брюксел - въпреки че Великобритания напуска блока след три месеца. Хан заяви: „Всяка година столицата ни прави най-голямото шоу с фойерверки в света с впечатляващите образи на нашия хоризонт, споделени по целия свят“. Горд съм, че тази година милионите, които гледат по света, ще ни видят посланието за подкрепа на повече от един милион граждани на ЕС, които наричат Лондон свой дом. „Като отдаваме почит на близките ни отношения с Европа, както посрещаме новата година, ние отново ще покажем на света, че Лондон винаги ще бъде отворен“. \r\nПреди това Садик Хан е изразил подкрепата си за народно гласуване и е изразил опасенията си относно последиците от Брекзит върху столицата. \r\nДемонстрацията ще събере повече от 100 000 зрители, които ще гледат най-голямото шоу с фойерверки в Европа, което включва осем тона фойерверки. \r\nПлановете на кмета за Нова година идват след като Скотланд Ярд разкри повече от 900 души, арестувани с ножове в Лондон от април по схемата за спиране и търсене, която Хан осъди в началото на мандата си. \r\nТя идва след ужасяващия скок в престъпленията с ножове, като повече от 100 души са били убити от началото на 2018 година.", "date": "2018.12.31", "title": "Daily Express: Садик Хан използва фойерверки, за да отпразнува „близки отношения с Европа“"}
{"url": "http://www.focus-news.net/news/2018/12/31/2606981/vzglyad-kak-rusiya-otgovori-na-vanshnopoliticheskite-predizvikatelstva-prez-2018-g.html", "text": "Годината 2018 приключва - забележителна, поне поради факта, че всички войни и конфликти на Земята бяха ограничени, локални и, за щастие, не се превърнаха в нещо повече. Що се отнася до политическата палитра, тя беше доста пъстра. \r\nАндрей Кортунов, генерален директор на Руския съвет по външни работи, смята, че някои външнополитически задачи на дипломацията не са изпълнени. Но не всичко, за съжаление, зависеше от Русия. \r\n„Ние всички се надявахме, че тази година ще донесе положителен пробив в руско-американските отношения, надявахме се на срещата между Путин и Тръмп“, заяви експертът. „Надявах се, че в Щатите ситуацията ще се успокои. Но нищо не се случи. Срещата в Хелзинки се състоя, но това не даде положителни резултати. Санкциите се засилват, още повече, че Съединените щати на практика вече са решили да се оттеглят от Договора за ракетите със среден и малък обсег. \r\nРъководителят на Съвета по външна и отбранителна политика Фьодор Лукянов смята, че през тази година е настъпило окончателното влошаване на отношенията ни с различни части на Запада. Налице е „прекратяване на всякакво смислено общуване със Съединените щати“ с едно изключение - Близкия изток, Сирия. \r\n„Останалата част от дневния ред е изчезнала и формите на комуникация със Съединените щати са се превърнали в някакъв фарс“, каза Лукянов, добавяйки, че отношенията с Европейския съюз са блокирани по други причини. „Европа изцяло потъна в своите вътрешни проблеми, а активността по руска посока е максимална - това е начин за вътрешна консолидация, но нищо повече. Тя няма сила и енергия за Русия“, убеден е политическият анализатор. \r\nНо Русия е постигнала големи постижения на изток. „Сега навлизаме в търговия с Китай на стойност 100 млрд. долара - това е много добре и имаме нови перспективи. Тази година Шанхайската организация за сътрудничество официално бе разширена, включвайки Индия и Пакистан. Това създава някои трудности, но и много нови възможности. Постигнат е напредък в отношенията с Япония“, каза Кортунов. \r\nНо мироопазващата мисия на Корейския полуостров открито се провали, признават експерти. Преди година, когато Пхенян имаше силен обществен скандал с Пекин, възникна шанс да се засили ролята на Москва. \r\n„Имаше време, когато Русия имаше най-добри отношения със Северна Корея сред всички велики сили, които по някакъв начин са участвали в конфликта“, казва Кортунов. „Но през март-април отношенията между Пхенян и Пекин започнаха да се подобряват. Стана ясно, че именно на Пекин принадлежи най-важната роля в този процес на преговори“. \r\nГоворейки за резултатите от дипломатическите усилия на Русия в постсъветското пространство, експертите споменават на първо място Украйна, Беларус и Армения. \r\n„Основните ни предизвикателства идваха от югозападна посока, т.е. от Украйна. В края на годината може да се каже, че отношенията дори са се влошили. Но е добре, че не се е случило някакво крайно действие - това е пряк сблъсък. Възможно е това да се предотврати“, заяви Владимир Жарихин, заместник-директор на Института на страните от ОНД. \r\nВ отношенията с Минск ситуацията влиза в момента на истината. Колкото и да говори Лукашенко за братството и съюзничество, за това е необходимо да се изпълнят условията за интеграция, определени в споразумението за Съюзната държава, твърдят експерти. \r\nСпоред Жарихин Лукашенко не иска да изпълнява политическите си задължения, но същевременно изисква Русия да изпълни всички икономически задължения. \r\n„Парадокс: основният съюзник на Русия не признава териториалната цялост на Русия, не признава Крим за руски. Но в същото време той иска Русия да счита Беларус за своя част в икономическо отношение. Това не се случва“, заключи експертът. \r\nОтношенията с Армения все още не са уредени. „В Ереван властта се е променила. Но Армения е в по-сложна геополитическа ситуация, която ограничава маневрите на Ереван на външнополитическата арена. Армения просто не може да си позволи да се кара със съюзник като Русия. Ще бъде лудост. Но Армения понякога не е толкова недружелюбна, колкото неудобните жестове, причинени от липсата на опит в отбора на Пашинян“ - продължи събеседникът. \r\n„Мисля, че през следващата година всичко ще бъде наред. Компромис с Беларус ще бъде постигнат на някакво ниво, арменските власти също ще се успокоят. Но цялостната ситуация в света не допринася за задълбочаване на интеграционните инициативи в постсъветското пространство“, оплака се Жарихин.", "date": "2018.12.31", "title": "ВЗГЛЯД: Как Русия отговори на външнополитическите предизвикателства през 2018 г."}
{"url": "http://www.focus-news.net/news/2018/12/31/2606980/pazardzhik-razdavaneto-na-hranitelni-produkti-ot-bchk-za-praznitsite-shte-prodalzhi-do-28-fevruari.html", "text": "Българският червен кръст продължава с предоставянето на пакети с хранителни продукти на общо 297 460 уязвими български граждани, съобщи за  Радио „Фокус“-Пазарджик  Живко Дишков, председател на БЧК-Пазарджик. Раздаването се извършва от служители и доброволци на БЧК в 309 раздавателни пункта в цялата страна и ще продължи до 28 февруари. Всеки правоимащ ще получи съответните продукти срещу документ за самоличност и подпис. Продължава и набирането на хранителни продукти  в един от големите хранителни вериги магазини, където за целта е поставена количка , в която всички желаещи могат да оставят хранителни продукти, като израз на съпричастност и желание да се помогне на бедните хора. В Пазарджик се събира една количка с хранителни продукти, което едва покрива едномесечният разход на едно семейство, а във Велинград и в Пещера продуктите са още по-малко като брой. „Надявам се, че хората ще проявят състрадателност и съпричастност към социално слабите хора не само по празниците, а и целогодишно“, коментира Дишков.", "date": "2018.12.31", "title": "Пазарджик: Раздаването на хранителни продукти от БЧК за празниците ще продължи до 28 февруари"}
{"url": "http://www.focus-news.net/news/2018/12/31/2606983/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Газета.ru : Изминаващата 2018 година не само продължи и консолидира утвърдените тенденции от миналите години - проблеми на миграцията или нарастването на напрежението в отношенията между Русия и западните страни, но и доведе до ново разделение в международните отношения. Целият свят активно обсъждаше премахването на съществуващата от десетилетия система за ядрена безопасност, атаките с химическо оръжие и политическите кризи в Европа.  Gazeta.Ru  разказва какви тенденции преобладаваха в световната политика през 2018 година. \r\nТемата за санкциите, която доминира в международната политика от няколко години, се превърна в най-значимата през 2018 година. Причината за това е решението на американския президент Доналд Тръмп да поднови и дори да затегне санкциите срещу Иран. Нещо повече, онези, които нарушават ограничителните мерки, съдействайки на Техеран, също са атакувани. \r\nПрез 2015 г. иранският президент Хасан Рухани постигна това, което предшествениците му не успяха - да вдигнат голяма част от санкциите, наложени през 2006 г. \r\nСътрудничеството обаче не продължи дълго: през май Вашингтон обяви едностранно оттегляне от така нареченото ядрено споразумение, заявявайки, че Иран не изпълнява условията му. Така в отношенията между двете страни започна нов етап на конфликт и икономиката на Иран беше подложена на нови удари. \r\nПодобна стъпка не срещна одобрението на международната общност и Европейският съюз трябваше да разработи мерки за защита на своите компании в Иран от санкциите на САЩ. \r\nКитай плати за закупуването на 10 руски изтребители Су-35, както и оборудване за ракети „земя-въздух“, използвани в противовъздушните ракетни системи С-400. Така Пекин стана първият, на когото САЩ приложиха санкции за сътрудничество с Русия. \r\nПолитиката на санкциите продължава да функционира, дори когато отношенията между страните започнаха да се подобряват. Ярък пример е връзката между Северна Корея и САЩ. Тази година Вашингтон не въведе нови мерки срещу Пхенян. Освен това през юни се състоя среща между Доналд Тръмп и Ким Чен-ун. Американският лидер, между другото, каза по-късно, че отношенията със Северна Корея след срещата на върха са отлични и президентите „се влюбват един в друг“. Въпреки това ограниченията срещу Пхенян продължават да се прилагат, въпреки, че например руският президент Владимир Путин наскоро заяви, че санкциите срещу Северна Корея трябва да бъдат постепенно облекчени. \r\nНо не можем да говорим за облекчаване на антируските санкции. Напротив, през 2018 г. те само се засилиха. \r\nНай-сериозният момент беше отравянето на бившия полковник Сергей Скрипал и дъщеря му Юлия във Великобритания. Отговорност за този инцидент Лондон хвърли на Русия, обвинявайки я в използването на химическо оръжие, без обаче да представи доказателства, които да доведат до нови санкции. \r\nВ историята за отравянето на Сергей Скрипал и неговата дъщеря има друга тенденция: използването и забраната на химическите оръжия. Западът е убеден, че Москва е използвала нервнопаралитичниния агент „Новичок“ в Солсбъри, който е бил произведен на територията на военна изследователска база в затворения град Шихани край Саратов. Русия отрича такива твърдения и изисква доказателства, както и достъп до разследване. \r\nУспоредно с това Москва трябваше да отблъсне още едно обвинение, свързано с използването на химическо оръжие. В Сирия, според западните лидери, редица химически атаки бяха проведени срещу цивилни. И в това Западът обвинява войските на президента Башар Асад, а Русия е заподозряна в „прикриването“ на тези инциденти. \r\nИзползването на химическо оръжие не е единствената причина за взаимни обвинения между страните. Имаше много причини за конфликти, които доведоха до влошаване на международните отношения. Очаквано до точките за контакт не могат да дойдат в Русия и Украйна. Нов тласък на конфликта бе даден от изграждането на Кримския мост, след което периодично се разгоряха спорове в Азовско море. Киев се опитва по всякакъв начин, ако не да си върне, то поне да увеличи влиянието си върху морето, призовавайки Запада за помощ. \r\nРешението на Вашингтон да се оттегли от Договора за ракетите със среден и малък обсег  беше обявено от американския президент Доналд Тръмп тази есен. Белият дом многократно обвини Русия в неспазване на Договора. Тези обвинения станаха причина за обявяването на оттеглянето от споразумението. На 4 декември държавният секретар на САЩ Майк Помпео даде ултиматум на Русия: ако Москва не се върне към спазването на споразумението, Вашингтон ще прекрати участието си в него. Според позицията на Вашингтон Москва нарушава договора, като създава ракетната система М729, която „създава значителен риск за трансатлантическата сигурност“. \r\nМосква, от своя страна, отрича всички обвинения, а в отговор прави насрещни искове. Освен това Кремъл многократно е подчертавал, че американската страна не е предоставила никакви доказателства за нарушения на Договора за ракетите от страна на Руската федерация. В Москва се учудват, че някой може сериозно да мисли, че Русия ще приеме условията на Съединените щати. \r\nЕвропа през 2018 г. се сблъска с последиците от миграционната криза, за която политиката на ЕС не беше готова. Европейската толерантност е подложена на сериозни изпитания. \r\nПолитиката на отворени врати доведе Ангела Меркел до края на кариерата й. Първият сериозен знак за канцлера бяха резултатите от парламентарните избори. Във федералната провинция Хесен и Бавария партията на Меркел и нейните съюзници претърпяха загуби. След това стана ясно, че канцлерът ще напусне председателството на ХДС. Той бе заменен от Анегрет Крамп Каренбауер, която ще преразгледа миграционната политика на канцлера. Новият председател на ХДС възнамерява да проведе среща по въпросите на миграцията и сигурността с участието на експерти и критици на политиката по отношение на мигрантите и бежанците. \r\nМиграционната криза тази година обаче излезе далеч отвъд европейските граници. Изграждането на стената на границата на САЩ с Мексико беше една от точките в предизборната кампания на Тръмп. По този начин той се надява да намали броя на нелегалните мигранти в страната. За сегашния президент въпросът за стената на границата с Мексико е от основно значение. Той се надява да получи 5 млрд. долара за изграждането на стената. Демократите обаче блокират този проектобюджет, като се съгласяват да отпуснат за стената само 1,3 млрд. долара, заради което правителството на САЩ прекрати дейността си за трети път тази година. \r\n*** Известия : Отношенията със САЩ и Украйна през 2018 г. бяха водещите в руските новини. Въпреки кризата някои контакти между Москва и Вашингтон понякога дори вдъхват оптимизъм. Въпреки това страните ще посрещнат новата година с осезаемо захлаждане и отворени въпроси как да общуват по-нататък. Когато украинските политици влязоха в предизборния период, те почти напълно отприщиха конфликт с Русия.  Известия  се занимава с тези и други тенденции на годината. \r\nПрез януари 2018 г. САЩ публикуваха нова Национална стратегия за отбрана. Русия беше сред основните страни, заплашващи Америка, заедно с Китай, Северна Корея и Иран. А министерството на финансите в рамките на закона „За противодействие на противниците на САЩ чрез санкции“ публикува „Кремълски доклад“, в който се появиха 210 руснаци, които според Вашингтон са приближени до Владимир Путин. Много хора бяха озадачени от „черния списък“. По-специално, там бяха руският премиер Дмитрий Медведев и ръководителят на президентската администрация Антон Вайньо, които по силата на служебните си задължения са в кръга хора, които са особено близки до президента. \r\nС началото на пролетта, в отношенията между Русия и Запада се появи „Новичок“. За отравянето на британския шпионин Сергей Скрипал и дъщеря му Юлия в Солсбъри незабавно беше обвинена Русия, след което срещу Москва започнаха нови санкции. В края на март 60 от руските дипломати бяха изгонени от САЩ, а генералното консулство в Сиатъл беше затворено. Русия реагира реципрочно - генералното консулство в Санкт Петербург беше затворено, а 60 американски дипломати бяха обявени за персони нон-грата. \r\nВсичко това обаче не попречи на Владимир Путин и Доналд Тръмп да проведат първата пълна среща в Хелзинки на 16 юли. И въпреки, че президентите не достигнаха до конкретни споразумения, преговорите зад затворени врати и „миролюбива“ пресконференция разгневиха западните медии и значителна част от Вашингтонския институт. \r\nПрез октомври Доналд Тръмп обяви намерението си да се оттегли от Договора за премахване на ракети със среден и по-малък обсег заради предполагаемо неспазване на условията от страна на Русия. Срещата на президентите, насрочена за 11 ноември в Париж, беше отложена до края на месеца на срещата на върха на Г-20 в Буенос Айрес. Но преговорите отново се провалиха. Инцидентът в Керченския проток, провокиран от Киев, ги предотврати. \r\nВ края на март 2019 г. са насрочени президентски избори за Украйна, подготовката за които е придружена от мощна антируска реторика. Денонсирането на договора за приятелство с Руската федерация, разделянето на украинското православие, инцидента в Керченския пролив и заплахата от Киев да се оттегли от ОНД, прекъсването на дипломатическите отношения, прекратяването на железопътната комуникация – така ще запомни изминалата година в историята на отношенията между двете страни. \r\nНай-болезнената тема остава Донбас. Вторият етап от обмена на затворници не се състоя. Окончателното изтегляне на сили и средства е спряно. Преговорите на контактната група в Минск се превърнаха във формалност. Ситуацията се утежнява от убийството на лидера на Донецката народна република Александър Захарченко. В края на годината Донецка народна република и Луганска народна република предупредиха за плановете на въоръжените сили на Украйна да организират мащабна офанзива срещу тях, а Киев започна да разполага войски в региона. \r\nЗа обширния регион на Азия отиващата си година бе белязана от две многопосочни тенденции. Добрата новина беше междукорейското затопляне: ядрените ракети бяха заменени със затопляне на отношенията между Сеул и Пхенян. За една година Ким Чен-ун, който не е напускал страната, успя да се срещне с южнокорейския лидер Мун Дже-ин, президента на Китайската народна република Си Дзинпин, и дори да лети до Сингапур за първата в съвременната история среща на върха с участието на американския президент. Но ако личното общуване на лидера на Северна Корея с южнокорейския му колега се превърна в осезаема нормализация на отношенията, това не се получи в случая с Доналд Тръмп. Пхенян и Вашингтон все още не са съгласни по начините за разрешаване на проблемите на Корейския полуостров. \r\nТази година контактите с Япония бяха активни, премиерът Шиндзо Абе се срещна няколко пъти с Владимир Путин. Въпреки това, противно на заявеното желание за разрешаване на териториалния спор с Москва около Южните Курили, японците не са склонни да правят компромиси. Така сключването на мирен договор между Москва и Токио отново се отлага. \r\nСирийският въпрос доминираше в дневния ред на Близкия изток. Годината започна с Конгреса на сирийския национален диалог в Сочи, по време на който стартира механизма за създаване на конституционен комитет - той получи ключова роля в началото на политическото помирение в Сирия. С помощта на Русия официален Дамаск пое контрола върху големи площи в покрайнините на столицата, на юг и в централната част на страната. \r\nГолям успех бе постигнат на срещата в Астанас участието на Русия, Иран и Турция, които успяха да се споразумеят за създаването на специална зона в сирийската провинция Идлиб, последната крепост на бойците в страната. \r\nСътрудничеството между Москва и Тел Авив засенчи инцидента със сваления руски Ил-20 в небето над Сирия. Генералните щабове на двете страни се съгласиха в бъдеще да координират действията си, за да се предотвратят повторение на трагедията. \r\n*** ВЗГЛЯД : Годината 2018 приключва - забележителна, поне поради факта, че всички войни и конфликти на Земята бяха ограничени, локални и, за щастие, не се превърнаха в нещо повече. Що се отнася до политическата палитра, тя беше доста пъстра. \r\nАндрей Кортунов, генерален директор на Руския съвет по външни работи, смята, че някои външнополитически задачи на дипломацията не са изпълнени. Но не всичко, за съжаление, зависеше от Русия. \r\n„Ние всички се надявахме, че тази година ще донесе положителен пробив в руско-американските отношения, надявахме се на срещата между Путин и Тръмп“, заяви експертът. „Надявах се, че в Щатите ситуацията ще се успокои. Но нищо не се случи. Срещата в Хелзинки се състоя, но това не даде положителни резултати. Санкциите се засилват, още повече, че Съединените щати на практика вече са решили да се оттеглят от Договора за ракетите със среден и малък обсег. \r\nРъководителят на Съвета по външна и отбранителна политика Фьодор Лукянов смята, че през тази година е настъпило окончателното влошаване на отношенията ни с различни части на Запада. Налице е „прекратяване на всякакво смислено общуване със Съединените щати“ с едно изключение - Близкия изток, Сирия. \r\n„Останалата част от дневния ред е изчезнала и формите на комуникация със Съединените щати са се превърнали в някакъв фарс“, каза Лукянов, добавяйки, че отношенията с Европейския съюз са блокирани по други причини. „Европа изцяло потъна в своите вътрешни проблеми, а активността по руска посока е максимална - това е начин за вътрешна консолидация, но нищо повече. Тя няма сила и енергия за Русия“, убеден е политическият анализатор. \r\nНо Русия е постигнала големи постижения на изток. „Сега навлизаме в търговия с Китай на стойност 100 млрд. долара - това е много добре и имаме нови перспективи. Тази година Шанхайската организация за сътрудничество официално бе разширена, включвайки Индия и Пакистан. Това създава някои трудности, но и много нови възможности. Постигнат е напредък в отношенията с Япония“, каза Кортунов. \r\nНо мироопазващата мисия на Корейския полуостров открито се провали, признават експерти. Преди година, когато Пхенян имаше силен обществен скандал с Пекин, възникна шанс да се засили ролята на Москва. \r\n„Имаше време, когато Русия имаше най-добри отношения със Северна Корея сред всички велики сили, които по някакъв начин са участвали в конфликта“, казва Кортунов. „Но през март-април отношенията между Пхенян и Пекин започнаха да се подобряват. Стана ясно, че именно на Пекин принадлежи най-важната роля в този процес на преговори“. \r\nГоворейки за резултатите от дипломатическите усилия на Русия в постсъветското пространство, експертите споменават на първо място Украйна, Беларус и Армения. \r\n„Основните ни предизвикателства идваха от югозападна посока, т.е. от Украйна. В края на годината може да се каже, че отношенията дори са се влошили. Но е добре, че не се е случило някакво крайно действие - това е пряк сблъсък. Възможно е това да се предотврати“, заяви Владимир Жарихин, заместник-директор на Института на страните от ОНД. \r\nВ отношенията с Минск ситуацията влиза в момента на истината. Колкото и да говори Лукашенко за братството и съюзничество, за това е необходимо да се изпълнят условията за интеграция, определени в споразумението за Съюзната държава, твърдят експерти. \r\nСпоред Жарихин Лукашенко не иска да изпълнява политическите си задължения, но същевременно изисква Русия да изпълни всички икономически задължения. \r\n„Парадокс: основният съюзник на Русия не признава териториалната цялост на Русия, не признава Крим за руски. Но в същото време той иска Русия да счита Беларус за своя част в икономическо отношение. Това не се случва“, заключи експертът. \r\nОтношенията с Армения все още не са уредени. „В Ереван властта се е променила. Но Армения е в по-сложна геополитическа ситуация, която ограничава маневрите на Ереван на външнополитическата арена. Армения просто не може да си позволи да се кара със съюзник като Русия. Ще бъде лудост. Но Армения понякога не е толкова недружелюбна, колкото неудобните жестове, причинени от липсата на опит в отбора на Пашинян“ - продължи събеседникът. \r\n„Мисля, че през следващата година всичко ще бъде наред. Компромис с Беларус ще бъде постигнат на някакво ниво, арменските власти също ще се успокоят. Но цялостната ситуация в света не допринася за задълбочаване на интеграционните инициативи в постсъветското пространство“, оплака се Жарихин.", "date": "2018.12.31", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/12/31/2606993/ria-novosti-zemetresenie-s-magnitud-61-udari-bregovete-na-alyaska.html", "text": "Земетресение с магнитуд 6,1 е регистрирано в Тихия океан край бреговете на Аляска, съобщава  РИА Новости . \r\nСътресенията са регистрирани на 116 километра югоизточно от град Колд-Бей. Хипоцентърът  е бил на дълбочина 26,9 километра. \r\nНе се съобщава за жертви и пострадали. Превод и редакция : Калоян Пенков", "date": "2018.12.31", "title": "РИА Новости: Земетресение с магнитуд 6,1 удари бреговете на Аляска"}
{"url": "http://www.focus-news.net/news/2018/12/31/2606987/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "The Guardian : Близък съюзник на Доналд Тръмп заяви, че президентът е „мислил дълго и усилено“ за плана си да изтегли американските войски от Сирия и неговия ангажимент да победи „Ислямска държава“. \r\nЛиндзи Греъм не каза, че Тръмп е обещал да преразгледа оттеглянето, за което сенаторът по-рано заяви, че се надява да убеди президента. \r\nПенсиониран командир на американски и натовски войски в Афганистан, междувременно критикува плановете за изтегляне на хиляди американци от тази страна и заяви, че самият президент е „неморален“. \r\nГреъм от Южна Каролина е влиятелен член на комитета на въоръжените сили на Сената, който се противопоставя на Тръмп за някои външнополитически решения, докато работи за да се доближи до него по начин, далеч по-различен от ранните етапи на изборите през 2016 г., когато двамата мъже размениха ожесточени обиди. \r\nПо-рано този месец Греъм използваше емоционален език, когато предупреди, че оттеглянето на Сирия и подготвеното изтегляне на Афганистан могат да проправят пътя към втори 11 септември. Обявявайки срещата си с Тръмп, той бе по-внимателен, като каза, че ще поиска от президента „да седне с генералите си и да преразгледа как да направи това“. \r\nГреъм предупреди, че премахването на всички американски сили от Сирия би навредило на националната сигурност, като позволи на „Ислямска държава“ да се възстанови, предавайки подкрепяните от САЩ кюрдски бойци и засилвайки способността на Иран да заплашва Израел. \r\n„Все още имаме някои различия, но ще ви кажа, че президентът мисли дълго и упорито за Сирия - как да изтеглим нашите сили, но в същото време да постигнем интересите на националната ни сигурност“. \r\nМинистерството на отбраната заяви, че обмисля планове за „предпазливо и контролирано оттегляне“. Една от възможностите, според лице, запознато с дискусиите, е 120-дневен период на изтегляне. \r\nГреъм се присъедини към други републиканци и демократи в критикуването на Тръмп заради заповедта за изтеглянето на всичките 2000 американски войници, разположени в подкрепа на кюрдските бойци. Турция разглежда кюрдската милиция, като клон на собственото си кюрдско сепаратистко движение и заплашва да започне офанзива срещу нея. \r\nАмериканските командири препоръчват на бойците от „Отряди за народна самоотбрана“ да им бъдат оставени оръжия, доставени от САЩ. Това предложение вероятно ще разгневи Турция, където съветникът по националната сигурност Джон Болтън ще проведе разговори тази седмица. \r\n*** Independent : Подготовката на правителството за Брекзит без сделка беше поставена под въпрос, след като беше сключен договор за пускане на допълнителни фериботи на стойност 13,8 млн. паунда, който беше възложен на компания без кораби. \r\nSeaborne Freight, която преди това не е извършвала фериботни услуги, е една от трите фирми, натоварени с поставянето на допълнителни прелези, за да се облекчи натискът върху Дувър. \r\nЦелта е да управлява товарни фериботи от Рамсгейт до Остенде в Белгия, като започва с два кораба в края на март и се увеличава до четири до края на лятото. \r\nНо един консервативен окръжен съветник за Рамсгейт каза, че не вярва, че ще бъде възможно да се създаде нова услуга от пристанището до насрочената дата за Брекзитна 29 март. \r\nПол Месинжър също се запита дали правителството е извършило достатъчно проверки на фирмата, казвайки пред Би Би Си: „Няма кораби и няма история в търговията, така че как може да се извърши необходимата работа? \r\n„Защо да изберем компания, която никога не е преместила един камион през цялата си история и да им дадем 14 млн. паунда? Не разбирам логиката на това“. \r\nОт 2013 г. насам Рамсгейт не е извършвал преминаване на Ламанша, когато операторите TransEuropa се сринаха. \r\nСър Ед Дейви заяви: „Правителството е сключило договор с фериботна компания без фериботи, което много обобщава техния абсурден подход към целия Брекзит“. \r\n„На хората трябва да бъде дадена последната дума за Брекзит чрез гласуване, които имат право да изберат да останат“. \r\nМинистрите са обвинени в „безразсъдно” изразходване на публични средства за подготовка в последния момент за безреден Брекзит, който ще бъде сценарий по подразбиране, ако депутатите не могат да постигнат споразумение. \r\nПодробности за сделките бяха публикувани тихо в навечерието на Коледа и разкриха, че властите предупреждават, че има „ситуация от изключителна спешност“ ако Великобритания напусне ЕС без сделка. \r\n*** Daily Express : Разпродадената проява е част от „Отворената“ кампания на Садик Хани ще изпрати послание за единство с Брюксел - въпреки че Великобритания напуска блока след три месеца. Хан заяви: „Всяка година столицата ни прави най-голямото шоу с фойерверки в света с впечатляващите образи на нашия хоризонт, споделени по целия свят“. Горд съм, че тази година милионите, които гледат по света, ще ни видят посланието за подкрепа на повече от един милион граждани на ЕС, които наричат Лондон свой дом. „Като отдаваме почит на близките ни отношения с Европа, както посрещаме новата година, ние отново ще покажем на света, че Лондон винаги ще бъде отворен“. \r\nПреди това Садик Хан е изразил подкрепата си за народно гласуване и е изразил опасенията си относно последиците от Брекзит върху столицата. \r\nДемонстрацията ще събере повече от 100 000 зрители, които ще гледат най-голямото шоу с фойерверки в Европа, което включва осем тона фойерверки. \r\nПлановете на кмета за Нова година идват след като Скотланд Ярд разкри повече от 900 души, арестувани с ножове в Лондон от април по схемата за спиране и търсене, която Хан осъди в началото на мандата си. \r\nТя идва след ужасяващия скок в престъпленията с ножове, като повече от 100 души са били убити от началото на 2018 година.", "date": "2018.12.31", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/12/31/2606991/tass-ministar-predsedatelyat-na-kitay-predlozhi-ukrepvane-na-vrazkite-s-rusiya-v-oblastta-na-energetikata-i-finansite-prez-2019-g.html", "text": "Китай е заинтересован от засилване и разширяване на сътрудничеството с Русия през 2019 г. в такива обещаващи области като енергийния и финансовия сектор. Това съобщи в понеделник китайският премиер Ли Къцян в поздравителна телеграма до руския премиер Дмитрий Медведев, съобщава  TACC . \r\n„Китайската страна е заинтересована да действа заедно с Руската федерация в същата посока, заради новите успешни резултати от сътрудничеството в областта на търговията и икономиката, в енергетиката, във финансите“, заявиха от министерството на външните работи на Китай. \r\nСпоред Ли Къцян също толкова обещаващи области за укрепване на контактите с Москва са науката и технологиите, селското стопанство, културните и хуманитарните проекти. Той подчерта, че изпълнението на двустранни програми в тези области ще има значителен стимулиращ ефект върху развитието на Китай и Русия. Превод и редакция : Калоян Пенков", "date": "2018.12.31", "title": "ТАСС: Министър-председателят на Китай предложи укрепване на връзките с Русия в областта на енергетиката и финансите през 2019 г."}
{"url": "http://www.focus-news.net/news/2018/12/31/2606989/tass-sadat-v-tokio-udalzhi-aresta-na-bivshiya-shef-na-nissan-do-11-yanuari.html", "text": "Бившият ръководител на Nissan, Карлос Гон, ще остане арестуван поне до 11 януари. За това в понеделник съобщава агенцията Kyodo във връзка с решението на съда, предава  TACC . \r\nКарлос Гон и членът на борда на Nissan Грег Кели бяха изпратени в затвора в Токио на 19 ноември, когато бяха арестувани по подозрение за нарушаване на японското финансово законодателство. \r\nГон, с помощта на Кели, може да прикрие истинския размер на възнаграждението си като председател на борда на директорите на Nissan от 2010 до 2015 г. Според разследването, само половината от сумата, която му е отпусната в размер на около 10 милиарда йени (почти 89 милиона долара), е обявена.  \r\nСлед това на 10 декември, вече в затвора, те бяха повторно арестувани при ново подозрение, че също така са укрили награда от 4,2 милиарда йени (37 милиона щатски долара), отпусната на Гон между 2015 и 2017 година. Превод и редакция : Калоян Пенков", "date": "2018.12.31", "title": "ТАСС: Съдът в Токио удължи ареста на бившия шеф на Nissan до 11 януари"}
{"url": "http://www.focus-news.net/news/2018/12/31/2606988/tass-kyurdite-sa-zayavili-gotovnostta-si-da-predadat-orazhiyata-si-sled-politichesko-urezhdane-na-krizata-v-siriya.html", "text": "Бойците от кюрдските „Отряди народна самоотбрана“ заявиха, че са готови да предадат оръжията си след постигане на политическо решение на сирийската криза, съобщава  TACC . \r\nСпоред Нури Махмуд, кюрдите са призовали за помощ на сирийската армия за защита на град Манбидж пред заплахата от нахлуване на турски войски и въоръжените сили на опозицията. „Що се отнася до оръжията, прехвърлени от Съединените щати, кюрдите ги използват изключително във войната срещу терористите от „Ислямска държава“, каза той. Кюрдският командир отбеляза, че военните операции срещу терористичната групировка продължават в района на Хаджин. \r\nПо-рано Анкара многократно заявяваше, че Вашингтон прави грешка, като доставя оръжие на кюрдите. В Турция кюрдската милиция се счита за част от въоръженото крило на Кюрдската работническа партия, която се счита за терористична организация. Президентът Тайип Ердоган многократно предупреждава, че даденото на кюрдите американско оръжие може по-късно да бъде насочено срещу Турция. Превод и редакция : Калоян Пенков", "date": "2018.12.31", "title": "ТАСС: Кюрдите са заявили готовността си да предадат оръжията си след политическо уреждане на кризата в Сирия"}
{"url": "http://www.focus-news.net/news/2018/12/31/2606994/ria-novosti-v-irlandiya-tarseneto-na-pasporti-ot-britantsite-se-e-uvelichilo.html", "text": "Броят на британските граждани, кандидатстващи за ирландски паспорти, се увеличи след референдума за Брекзит през юни 2016 г., съобщава  РИА Новости , позовавайки се на таблоида Daily Mirror. \r\nСпоред изявление на министерството на външните работи на Ирландия през 2018 г. броят на исканията за издаване на ирландски паспорти от жители на Обединеното кралство се е увеличил с повече от 20% в сравнение с 2017 г. Общо за текущата година са получени почти 200 хиляди заявления от граждани на Обединеното кралство. \r\nКакто отбелязва изданието, желанието на британците да получат ирландско гражданство се дължи на факта, че в този случай те ще запазят правото си на свободно движение в страните от ЕС след напускане на Великобритания. \r\nСлед оттеглянето на Обединеното кралство от Европейския съюз, около 3,5 милиона граждани на общността, живеещи в кралството, ще загубят защитата на европейското законодателство, а около 900 000 британци в блока ще станат граждани на трети държави по отношение на ЕС. \r\nОбединеното кралство ще напусне Европейския съюз на 29 март 2019 г. В същото време кабинетът на министър-председателя по-рано съобщи, че британското правителство започва пълна подготовка за напускане на ЕС без окончателно споразумение, като прилага всички налични аварийни планове. Превод и редакция : Калоян Пенков", "date": "2018.12.31", "title": "РИА Новости: В Ирландия търсенето на паспорти от британците се е увеличило"}
{"url": "http://www.focus-news.net/news/2018/12/31/2606990/afp-frantsiya-i-velikobritaniya-se-sporazumyaha-za-plan-za-deystvie-pri-preminavane-na-migranti-prez-lamansha.html", "text": "Великобритания и Франция се договориха да засилят двустранното сътрудничество срещу мигрантите, които се опитват да пресекат Ламанша, съобщиха от британското министерство на вътрешните работи, предава  AFP . \r\nПрез следващите седмици двете страни ще увеличат патрулите за наблюдение и ще се съсредоточат върху мерките за разбиване на банди за трафик и ще повишат осведомеността за опасностите от морските преминавания през един от най-натоварените морски пътища в света. \r\n„Обединеното кралство и Франция ще надграждат нашите съвместни усилия за възпиране на незаконната миграция - защитавайки нашите граници и човешкия живот“, заяви министърът на вътрешните работи на Великобритания Саджид Джавид, след като говори по телефона с френския си колега Кристоф Кастанер. \r\nОпитите за пресичане на Ламанша се увеличават от октомври, като властите от двете страни се борят да ги спрат. \r\nДжавид, който преди това заяви, че увеличаването се разглежда като „голям инцидент“, е изправен пред критики от страна на опозицията и от собствената си партия, защото реагира твърде бавно. \r\nОсобено увеличение на пристигащите е отбелязано по време на коледния период, като британските власти са установили 43 души в английски води на Коледа и 26 декември. Превод и редакция : Калоян Пенков", "date": "2018.12.31", "title": "AFP: Франция и Великобритания се споразумяха за план за действие при преминаване на мигранти през Ламанша"}
{"url": "http://www.focus-news.net/news/2018/12/31/2606992/pregled-na-mezhdunarodnite-novini-do-6-ch-agentsiya-fokus.html", "text": "Великобритания планира да изгради нови военни бази в Азия и Карибския регион след излизането от състава на Европейския съюз. Това съобщи министърът на отбраната Гавин Уилямсън пред вестник The Daily Telegraph, предава агенция  TACC . \r\n„Обръщам голямо внимание на въпроса как можем да увеличим максимално броя на нашите сили, създавайки възпиращи фактори, като същевременно осигурим британско присъствие. Ние проучваме такива възможности не само в Далечния изток, но и в региона на Карибско море“, заяви министърът. \r\nУилямсън не уточни точно в кои страни Лондон иска да създаде военни бази, но източник от обкръжението на министъра заяви, че тези държави може да бъдат Сингапур и Бруней в региона на Южнокитайско море, а също Гвиана и британската отвъдморска територия Монсерат в Карибския регион. \r\nСпоред министъра на отбраната, Обединеното кралство трябва да покаже на другите страни, че тя отново се превръща в „глобална сила“ и се отказва от започнатата, през 1968 г., политика на ликвидиране на военните си бази, разположени „на изток от Суец“. Министърът смята, че отделянето от ЕС ще даде възможност на Обединеното кралство да играе „на международната арена ролята, която светът очаква от нея“ и значително да укрепи отношенията си с Австралия, Канада, Нова Зеландия, както и с карибските страни.  \r\n*** ТАСС: Джон Кели заяви, че Тръмп не планира строителството на монолитна стена на границата с Мексико \r\nАдминистрацията на американския президент Доналд Тръмп отдавна се е отказала от идеята за изграждане на бетонна стена на границата с Мексико Сега се планира да се вдигне ограда само на някои от нейните участъци. Това обяви Джон Кели в интервю за вестник „Лос Анджелис Таймс“. Началникът на кабинета трябва да напусне поста си в близките дни, съобщава агенция  TACC . \r\n„Президентът все още говори за „стена“, честно казано, той казва „бариера“ или „ограда“, сега той е клони към стоманена решетка. Въпреки това, ние изоставихме монолитна бетонна стена малко след началото на новата администрация, когато попитахме хората от какво точно се нуждаят и къде“, заяви Кели.  „Честно казано, това не е стена“, добави той \r\nКели съобщи, че през 2017 г. се е консултирал с експерти от тези, които пряко участват в защитата на границата. Според него, те отбелязват необходимостта да се издигне бариера „на отделни места“, както и за по-широко използване на технологии, които да им позволяват да забележат незаконното преминаване на границите. \r\nКоментирайки думите на Кели, съветникът на американския лидер Килиан Конуей заяви за телевизия CNN, че Тръмп преди това е публикувал в Twitter снимки на стоманени елементи, с които е планирано да се изгради бариера. Тя увери, че администрацията ще се ръководи по този въпрос преди всичко от исканията на службите, които участват в сигурността на границите. \r\n*** Канцлерът на Австрия Себастиан Курц съобщи, че отмяната на санкциите против Русия трябва да бъде свързана с напредъка в разрешаването на конфликта в Източна Украйна, предава  РИА Новости . \r\n„Като министър на външните работи, аз се застъпвах за това, че постепенното премахване на санкциите беше конкретно свързано с напредъка в източната част на Украйна. Първата стъпка ще бъде истинско прекратяване на огъня“, заяви Курц. \r\n*** Тунизийската брегова охрана спаси 45 мигранти в близост до остров Керкена край източния бряг на страната, съобщи Националната гвардия, предава  AFP . \r\nМигрантите, предимно от субсахарска Африка, бяха намерени „в добро здраве“, след като лодката им се счупи близо до архипелага край южния крайбрежен град Сфакс, съобщиха за AFP от Националната гвардия. \r\n„Двама алжирци и две бременни жени са сред пътниците на кораба, който е тръгнал от Либия към Европа“, заяви говорител на гвардията. \r\nГрупата е била предадена на Червения полумесец. \r\nТунис се превърна в основна кръстопътна точка за мигранти, най-вече от субсахарска Африка, които се надяват да достигнат до европейските брегове. \r\nВсе по-голям брой тунизийци предприемат рискови пътувания през Средиземно море, за да търсят работа и по-добър живот в Европа. \r\n*** Новоизбраният президент на Бразилия Жаир Болсонаро е уверил членовете на израелската делегация, които са в страната на официално посещение, че преместването на посолството в Йерусалим е въпрос на време, след като решението вече е взето, съобщава  РИА Новости , позовавайки се на „Times of Israel“. \r\nБолсонаро, представител на крайнодесния политически лагер, заяви, че би искал да последва примера на американския президент Доналд Тръмп и незабавно да премести посолството, но това е възпрепятствано от мощно селскостопанско лоби, а недоволството на фермерите е заради щетите в търговията с арабските страни. \r\nСъобщава се, че около 20% от бразилския износ на говеждо месо, което донася на страната 5 млрд. долара годишно, се изпращат до 17 арабски страни. Търговията с Израел към днешна дата е 1,2 млрд. долара. \r\n*** Републиканският сенатор Линдзи Греъм се надява да убеди президента Доналд Тръмп да промени решението за пълно изтегляне на американската войска от Сирия, съобщава агенция  TACC . \r\nСпоред Греъм за Вашингтон е важно да гарантира, че терористичната групировка „Ислямска държава“ „никога няма да се върне в Сирия“. „Ето защо трябва да оставим част от войските там“, отбеляза той. „Ако те си отидат сега, кюрдите ще бъдат убити“, добави сенаторът. Той заяви, че ще се опита да убеди Тръмп в правотата си. \r\n„Той е говорил с генерал Дънфорд. Генерал Дънфорд ми се обади“, заяви депутатът. „Президентът разглежда начина, по който ще го направим“, добави Греъм. \r\nГоворейки за Тръмп, каза: „Той е разочарован. Разбирам това“. Според сенаторът Вашингтон очаква, че съюзниците на Съединените щати в региона ще положат повече усилия за борба с „Ислямска държава“. \r\n„Ние не сме световна полиция, ние водим война срещу „Ислямска държава“. Те все още не са победени в Сирия. Ще помоля президента да гарантира, че имаме войски там, които ще ни осигурят защита. Не трябва да поверяваме нашата национална сигурност на други държави“, заяви Греъм. \r\n*** Министър-председателят на Ирак заяви, че висши служители по сигурността от Багдад се срещнаха с сирийския президент Башар Асад в Дамаск и намекнаха за по-голяма роля на иракчаните в борбата срещу бойците от „Ислямска държава“, докато американските войски се изтеглят от Сирия, съобщава агенция  Reuters . \r\n„Този въпрос има много усложнения“, каза Адил Абдул-Махди пред репортери, като се позова на изненадващото съобщение на президента Доналд Тръмп този месец, че ще изтегли американските сили от съседната на Ирак страна. \r\nПремиерът каза, че иракската делегация е посетила Дамаск, за да „поеме инициативата, а не само да се справи с последиците“ от всяка бъдеща дейност на „Ислямска държава“, подтиквана от изтеглянето на САЩ.  \r\nАбдул Махди заяви, че Ирак се стреми да премине отвъд сегашното си споразумение със Сирия, при което извършва въздушни удари срещу бойци на „Ислямска държава“ на сирийска територия.  \r\n„В Сирия действат групи, а Ирак е най-добрият начин да се справи с тях“, каза той, отговаряйки на въпрос за възможността за засилено участие на иракските сили в Сирия. \r\n*** Решението на САЩ да се оттегли от ЮНЕСКО, което беше обявено през октомври 2017 г., влезе в сила в съответствие с устава на организацията, съобщава агенция  TACC . \r\nОт този момент Съединените щати прекратяват пълноправното си членство в ЮНЕСКО и стават държава със статут на наблюдател. На практика това означава, че Вашингтон няма да плаща повече за членски внос и няма да може да бъде избран в Комитета за световно наследство, орган, отговорен за прилагането на разпоредбите на Конвенцията от 1972 г. за защита на културното и природно наследство. \r\nСамата конвенция е независим международен договор, подписан и ратифициран от САЩ: Вашингтон не я напуска и ще продължи да го изпълнява. Що се отнася до членските вноски, САЩ не са платили от 2011 г. насам: те отказаха да участват във финансирането на ЮНЕСКО, след като Палестина беше приета в редиците й като пълноправен член. В резултат на това международна организация загуби 22% от своето финансиране. \r\n*** Бойците от кюрдските „Отряди народна самоотбрана“ заявиха, че са готови да предадат оръжията си след постигане на политическо решение на сирийската криза, съобщава  TACC . \r\nСпоред Нури Махмуд, кюрдите са призовали за помощ на сирийската армия за защита на град Манбидж пред заплахата от нахлуване на турски войски и въоръжените сили на опозицията. „Що се отнася до оръжията, прехвърлени от Съединените щати, кюрдите ги използват изключително във войната срещу терористите от „Ислямска държава“, каза той. Кюрдският командир отбеляза, че военните операции срещу терористичната групировка продължават в района на Хаджин. \r\nПо-рано Анкара многократно заявяваше, че Вашингтон прави грешка, като доставя оръжие на кюрдите. В Турция кюрдската милиция се счита за част от въоръженото крило на Кюрдската работническа партия, която се счита за терористична организация. Президентът Тайип Ердоган многократно предупреждава, че даденото на кюрдите американско оръжие може по-късно да бъде насочено срещу Турция. \r\n*** Великобритания и Франция се договориха да засилят двустранното сътрудничество срещу мигрантите, които се опитват да пресекат Ламанша, съобщиха от британското министерство на вътрешните работи, предава  AFP . \r\nПрез следващите седмици двете страни ще увеличат патрулите за наблюдение и ще се съсредоточат върху мерките за разбиване на банди за трафик и ще повишат осведомеността за опасностите от морските преминавания през един от най-натоварените морски пътища в света. \r\n„Обединеното кралство и Франция ще надграждат нашите съвместни усилия за възпиране на незаконната миграция - защитавайки нашите граници и човешкия живот“, заяви министърът на вътрешните работи на Великобритания Саджид Джавид, след като говори по телефона с френския си колега Кристоф Кастанер. \r\nОпитите за пресичане на Ламанша се увеличават от октомври, като властите от двете страни се борят да ги спрат. \r\nДжавид, който преди това заяви, че увеличаването се разглежда като „голям инцидент“, е изправен пред критики от страна на опозицията и от собствената си партия, защото реагира твърде бавно. \r\nОсобено увеличение на пристигащите е отбелязано по време на коледния период, като британските власти са установили 43 души в английски води на Коледа и 26 декември.", "date": "2018.12.31", "title": "Преглед на международните новини до 6 ч. (Агенция „Фокус“)"}
{"url": "http://www.focus-news.net/news/2018/12/31/2606997/predstoyashti-sabitiya-v-stranata-za-31-dekemvri-agentsiya-fokus.html", "text": "*** \r\nОт 09.30 часа в сградата на Главна дирекция „Национална полиция“ (ГДНП) (на бул. „Ал. Малинов №1“) ще се състои брифинг, на който ще бъдат представени превантивните мерки за охрана на обществения ред и сигурност по време на предстоящите новогодишни празници.  \r\n*** \r\nОт 11.00 часа пред сцената на новогодишния концерт на пл. „Александър Батенберг“ СДВР и Столична община ще оповестят подробности за мерките за сигурност по време на концерта. \r\n*** \r\nОт 22.00 часа на площад „Княз Александър I“ ще започне юбилейният 20-ти празничен концерт „Сцена под звездите“. \r\n*** \r\nОт 23.00 часа на пл. „Академик Николай Хайтов“ ще започне програмата за посрещане на Новата година. \r\n*** \r\nВ 22.30 часа в градинката до СУ \"Петко Росен\" в ж.к. „Меден Рудник“ ще се проведе празничен новогодишен концерт с участието на Петя Методиева, Лидия Стаматова, Vesoou, група Four, Лазар Налбантов и оркестър \"Жарава\" с ръководител Петко Янгьозов.  \r\n*** \r\nВ 22.30 часа на площад „Тройката“ ще се проведе празничен новогодишен концерт с участието на Дара, Павел и Венци Венц, DJ Мартен, Жечка Сланинкова и ансамбъл „Странджа“. \r\n*** \r\nОт 23.00 часа на площад „Георги Измирлиев“ ще започне празничната програма за посрещане на Новата 2019 година.  \r\n*** \r\nОт 22.00 часа на площад „Независимост“ ще започне празничният концерт „Заедно в новогодишната нощ“. \r\n***  \r\nОт 22.30 часа пред сградата на Община Велико Търново ще започне концертната програма „Честита Нова година“.  \r\n*** \r\nОт 23.00 часа на площад „Бдинци” ще започне празникът за Новата 2019 година.  \r\n***  \r\nОт 22.30 часа на откритата сцена в кв. „Пролет“ ще започне „Новогодишна магия” – празничната концертна програма за посрещане на Новата 2019 година.  \r\n*** \r\nОт 23.30 часа на площад „Свобода“ ще започне празничната вечер за посрещане на Новата 2019 година с оркестър „Добруджански авлиги“.  \r\n*** \r\nОт 23.30 часа на площад „Свобода” ще започне празнична програма по повод настъпване на Новата година.  \r\n*** \r\nОт 23.30 часа на площад „Севтополис“ ще започне празничният спектакъл за посрещане на Новата 2019 година.  \r\n*** \r\nОт 00.00 часа на площад „Велбъжд” ще се състои празнична програма за посрещане на 2019 година.  \r\n*** \r\nОт 23.30 часа на площад „Жеравица“ ще започне концертната програма за тържественото посрещане на Новата година.  \r\n*** \r\nОт 23.00 часа пред театър „Константин Величков” ще започне празничният новогодишен концерт, организиран от Община Пазарджик. \r\n*** \r\nОт 23.30 часа на градския площад ще започне празничната програма за посрещане на 2019 година.  \r\n*** \r\nВ 22.00 часа на откритата сцена пред общината ще започне програмата за посрещането на Новата 2019 година.  \r\n*** \r\nВ 22.00 часа на външната сцена до НЧ „Просвета 1888“ ще се проведе празнична новогодишна дискотека. \r\n*** \r\nОт 23.30 часа на площад „Алеко“ ще започне празничното веселие „Честита и благословена Новата 2019 година!”.  \r\n*** \r\nОт 23.00 часа на площад „България” ще започне празничната програма за посрещането на Нова година. \r\n*** \r\nОт 23.30 часа на площад „Цар Освободител“ ще започне общоградското веселие „Заедно в Новогодишната нощ“. \r\n*** \r\nВ 22.30 часа на площад „Иван Вазов“ ще започне празнична новогодишна програма с участието на оркестъра на Горан Брегович. \r\n*** \r\nОт 18.00 часа в Държавна опера-Стара Загора ще се състои концертът „Новогодишна наздравица в Операта“.   \r\n*** \r\nВ 23.00 часа на откритата сцена пред общината ще започне с музикално-развлекателна програма за посрещане на Новата година. \r\n*** \r\nОт 23.30 часа в парк „Хр. Ботев“ ще се проведе празнична програма „Новогодишна наздравица“ за посрещане на 2019 година. \r\n*** \r\nВ 22.30 часа пред сградата на общината ще се състои общоградско тържество за посрещане на Новата година.", "date": "2018.12.31", "title": "Предстоящи събития в страната за 31 декември (Агенция „Фокус“)"}
{"url": "http://www.focus-news.net/news/2018/12/31/2606996/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът на всички гранични пунктове. Това съобщиха от  ГД „Гранична полиция“ . По границите със Сърбия, Македония, Гърция, Турция и Румъния трафикът е нормален.", "date": "2018.12.31", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2018/12/31/2606998/predstoyashti-mezhdunarodni-sabitiya-za-31-dekemvri-agentsiya-fokus.html", "text": "*** Гермаският лидер Ангела Меркел ще произнесе новогодишната си реч \r\n*** Първият ден от предизборната кампания преди президентския вот в Украйна на 31 март \r\n***", "date": "2018.12.31", "title": "Предстоящи международни събития за 31 декември (Агенция \"Фокус\")"}
{"url": "http://www.focus-news.net/news/2018/12/31/2606999/nimh-v-novogodishnata-nosht-shte-preobladava-oblachno-vreme-i-na-otdelni-mesta-shte-prehvarcha-snyag.html", "text": "Днес над страната ще преобладава облачно време, на места със слаби превалявания от дъжд и от сняг. Временно разкъсване и намаление на облачността ще има над източните райони. Ще бъде почти тихо. Максимални температури между 3° и 8°, в София около 3°. Това съобщи за  Агенция „Фокус“  дежурният синоптик Христо Христов от  Националния институт по метеорология и хидрология.  Атмосферното налягане е малко по-високо от средното за месеца. През деня ще се задържи почти без промяна. \r\nВ новогодишната нощ ще преобладава облачно време и на отделни места ще прехвърча сняг. Вятърът ще се ориентира от север-североизток и ще е слаб до умерен. Температурите към полунощ ще са от минус 3° до 0°. \r\nПо Черноморието облачността ще е по-често значителна, на отделни места със слаби превалявания от дъжд. Ще е почти тихо, но по-късно през деня вятърът ще се ориентира от север-североизток и ще е слаб до умерен. Максималните температури ще са между 5°-7°. Температурата на морската вода е около 7°. Вълнението на морето ще бъде 1-2 бала. \r\nВ планините ще бъде предимно облачно със слаби валежи от сняг. Ще духа слаб до умерен северозападен вятър. Максималната температура на височина 1200 метра ще е около минус 2°, на 2000 метра - около минус 9°.", "date": "2018.12.31", "title": "НИМХ: В новогодишната нощ ще преобладава облачно време и на отделни места ще прехвърча сняг"}
{"url": "http://www.focus-news.net/news/2018/12/31/2606995/aktualna-patna-obstanovka.html", "text": "Информация за състоянието на републиканските пътища към 06.00 ч. на 31 декември 2018 г., предоставена от  пресцентъра на Агенция \"Пътна инфраструктура\". \r\nІ. Метеорологична обстановка: \r\nТемпературите са в интервала от - 9° до + 7°. \r\nВремето над страната е предимно облачно. \r\nСлаб до умерен вятър духа областите: Варна, Добрич, Шумен, Силистра и Бургас.  \r\nСняг вали в района на Смолян. \r\nПътните настилки са предимно сухи, на места мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла: \r\n- До 100 м има в района на: проход „Троянски“. \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници а именно: \r\nНа 01.01.2019 г. от 14 до 20 часа. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ.  Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г. \r\nОбласт Стара Загора: \r\nВременно движението по АМ „Тракия“ от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nДвижение в една лента по АМ „Тракия“ от км 156 до км 157 в посока София поради ремонт на СПО в средно разделителната ивица. Временно се затваря изпреварващата лента и движението на МПС се пренасочва в активната лента за движение. Регулира се от сигналисти. Срок до 03.01.2019 г. \r\nОбласт Сливен: \r\nВременно движението в района на с. Биково от км 254+500 до км 254+750 посока Бургас се осъществява с повишено внимание поради съборена ОС /мантинела/. Участъка е сигнализиран с пътни знаци и скоростта е намалена на 110 км/ч. Срок до 03.01.2019 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС; \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.01.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.01.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV.  Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г. \r\nПът ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 31.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма ограничения. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в дясната лента, поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.31", "title": "Актуална пътна обстановка"}
{"url": "http://www.focus-news.net/news/2018/12/31/2607002/ria-novosti-armata-shte-zapochne-testove-prez-2019-g.html", "text": "Най-новият руски танк Т-14 „Армата“ ще започне изпитания през 2019 г., съобщава отделът за информация и масови комуникации на министерството на отбраната на Руската федерация, предава  РИА Новости . \r\n„В интерес на сухопътните войски е разработен Т-14, който завършва заводски тестове. През 2019 г. бойната машината ще премине изпитания в научно-изследователски институти на министерството на отбраната на Русия“, се казва в съобщението. \r\nОтделът припомни, че Т-14 е единственият танк в света от трето поколение. „Това е изцяло нова и напълно руска разработка. Куполът на Т-14 е необитаем. За първи път екипажът е поставен в бронирана капсула, отделен от боеприпасите“, заявиха от министерството. Превод и редакция : Калоян Пенков", "date": "2018.12.31", "title": "РИА Новости: „Армата“ ще започне тестове през 2019 г."}
{"url": "http://www.focus-news.net/news/2018/12/31/2607008/denyat-31-dekemvri-v-balgarskata-istoriya.html", "text": "1944 г. - по време на Втората световна война (1939-1945 г.) войските на Първа българска армия започват първото преминаване на р. Дунав при Илок - Бачка паланка. След Сремската операция в междуречието на р. Дунав и р. Сава Първа българска армия получава нова задача - да се прегрупира в Южна Унгария, където да смени съединения от Трети украински фронт и да заеме за отбрана района западно и югозападно от Печ. С помощта на руски специалисти щабът на армията разработва подробен план за прегрупиране на войските. По всяко от двете основни направления се изнасят по три пехотни дивизии. С прехвърлянето при Петроварадин и Илок на 31 декември започва прегрупирането на армията. За две седмици съединенията на армията завършват прегрупирането и заемат заповядания им район. 1951 г. - Влиза в сила нов устав на Българската православна църква (БПЦ). Той е утвърден на 31 декември 1950 г. и е наложен на БПЦ. В него се пренебрегва принципът на ненамеса на държавата в църковното устройство и управление. 1877 г. - по време на Руско-турската освободителна война (1877-1878 г.) Ловчанско-Севлиевският отряд получава заповед да премине Стара планина в района на Троянския Балкан. През юни 1993 г. правителството на Любен Беров подписва споразумение с Европейската банка за възстановяване и развитие (ЕБВР) и фонда за ядрена безопасност, което предвижда България да получи безвъзмездна помощ от 24 млн. екю срещу задължението да спре блокове I и II на АЕЦ \"Козлодуй\" до началото на 1998 г., а блокове III и IV - до края на 1998 г. На 14 ноември 1999 г. е подписан меморандум \"Костов - Ферхойген\", според който България се ангажира да затвори първите два малки блока в Козлодуй през 2002 г. и в същия срок да договори спирането на следващата двойка реактори ВВЕР-230, не по-късно от 2008-2010 г. На тази дата е роден Иван Радков Радославов - литературен критик и историк. На 31 декември умират: Тодор Иванов Живков - фолклорист, професор и Борис Денев (Б. Д. Чоканов) –пейзажист и военен художник \r\n2004г. \r\nС постановление на Народното събрание блоковете 1 и 2 на АЕЦ „Козлодуй“ са изведени от експлоатация. \r\n1989 г. \r\nВ Кърджали се създава Общонароден комитет за защита на националните интереси, който протестира срещу възстановяване на тюркските имена. \r\n1977 г. \r\nНаселението на България наброява 8 825 000 души. \r\n1972 г. \r\nКъм тази дата населението на България е 8 594 493 души. \r\n1951 г. \r\nВлиза в сила нов устав на Българската православна църква (БПЦ). Той е утвърден на 31 декември 1950 г. и е наложен на БПЦ. В него се пренебрегва принципът на ненамеса на държавата в църковното устройство и управление. \r\n1944 г. \r\nПо време на Втората световна война (1939-1945 г.) войските на Първа българска армия започват първото преминаване на р. Дунав при Илок - Бачка паланка. След Сремската операция в междуречието на р. Дунав и р. Сава Първа българска армия получава нова задача - да се прегрупира в Южна Унгария, където да смени съединения от Трети украински фронт и да заеме за отбрана района западно и югозападно от Пейч. С помощта на руски специалисти щабът на армията разработва подробен план за прегрупиране на войските. По всяко от двете основни направления се изнасят по три пехотни дивизии. С прехвърлянето при Петроварадин и Илок на 31 декември започва прегрупирането на армията. За две седмици съединенията на армията завършват прегрупирането и заемат заповядания им район. \r\n1942г. \r\nИзлиза първият брой на вестник „Отечествен фронт“. \r\n1933 г. \r\nПриет е Закон за облекчаване на задълженията и заздравяване на кредита. Дълговете до 1 000 000 лв. получават 2-годишен мораториум и разсрочка за 15 г. и намаление на лихвата до 6 %. Те се поемат от Погасителна каса към Дирекцията на държавните дългове. \r\n1932 г. \r\nИзвършени са нови промени в правителството на Никола Мушанов. Никола Стойчев Мушанов е политически и държавен деец. Роден е на 12 април 1872 г. в Дряново. По време на управлението на Демократическата партия (1908-1911 г.) отначало е министър на народното просвещение, а след това възглавява Министерството на вътрешните работи. След станалата реконструкция през октомври същата година възглавява министерството на железниците. В следващия кабинет на Т. Теодоров е отново министър на вътрешните работи. Никола Мушанов е отявлен противник на управлението на Българския земеделски народен съюз. В правителството на Народния блок, съставено през юни 1931 г., поема за трети път поста министър на вътрешните работи, но през октомври 1931 г. цар Борис III го назначава за министър-председател и министър на външните работи и изповеданията. В началото на септември 1944 г. дава съгласието си да стане член на кабинета на К. Муравиев, в който заема министерство без портфейл. След свалянето на кабинета (9 септември 1944 г.) е задържан и заради отрицателното му отношение към отечественофронтовската власт е държан дълги години в затвора. След това е въдворен в провинцията, където умира на 10 май 1951 г. \r\n1919 г. \r\nДеветнадесетото Народно събрание единодушно гласува да се възбуди углавно преследване срещу кабинета на Васил Радославов и четирима генерали. Създава се ІІІ Държавен съд с обвинител Петър Янев и заместник-обвинители Александър Радолов и проф. Петко Стоянов. Васил Христов Радославов е политически и държавен деец, действащ член на Българската академия на науките. Роден е на 15 август 1854 г. в Ловеч. Участва неколкократно в управлението на държавата като министър на правосъдието, министър на вътрешните работи. По време на Регентството е министър-председател. При управлението на Стефан Стамболов (1887–1894 г.) оглавява т. нар. легална опозиция. Включен е в състава на коалиционното правителство на К. Стоилов като министър на правосъдието и министър на народното просвещение. По-късно минава в опозиция на управляващата Народна партия (1894–1899 г.). Радославов е министър на вътрешните работи от 18 януари 1899 г. до 27 ноември 1900 г. Определя до голяма степен политиката на правителството, поради което управлението през 1899–1901 г. е известно като Радославов режим. Отново е министър-председател в един от най-тежките периоди за България (4 юли 1913 г. – 21 юни 1918 г.). След подписването на Солунското примирие (1918 г.) емигрира в Германия. Осъден е задочно от Държавен съд като един от главните виновници за втората национална катастрофа. Умира на 21 октомври 1929 г. \r\n1918 г. \r\nНародното събрание преодолява съпротивата на депутатите либерали и демократи и дава амнистия за годините на войните (1912–1913 г. и 1915–1918 г.) за участниците във Войнишкия бунт и за престъпления по Закона за стопански грижи и обществена предвидливост. \r\n1918 г. \r\nРазформирована е Моравската военноинспекционна област - военноадминистративно управление на Поморавието и Тимошко по време на Първата световна война (1914-1918 г.). Сформирана е на 6 декември 1915 г. със седалище Ниш. От 9 юли 1918 г. щабът и се дислоцира в София. \r\n1913 г. \r\nРазпуснато е ХVІ-то Народно събрание с председател Димитър Вачов (либерал). Народното събрание е открито на 19 декември, като в него нито Либералната коалиция, нито опозиционният блок имат мнозинство. Групата на БРСДП (т. с.) не подкрепя кабинета, но и отказва да му гласува недоверие. Димитър Костов Вачов е юрист и държавен деец. Роден е на 18 януари 1855 г. в Ловеч. Депутат е в III-то Велико народно събрание и в IV-то Велико народно събрание, както и в VIII-о, Х-то, ХVI-то и в ХVII-то Народно събрание. Подпредседател е на III-то Народно събрание и председател на Х-то, ХVI-то и ХVII-то Народно събрание. Министър е на народното просвещение от 1 октомври 1899 г. до 27 ноември 1900 г. Съден е като един от виновниците за въвличане на България в Първата световна война (1914–1918 г.). Умира на 4 декември 1922 г. \r\n1903 г. \r\nСъс закон се създава Българска земеделска банка чрез обединение на земеделските каси, която да кредитира селското стопанство и селските кооперации. Има 156 клона и агентури в страната. Българската земеделска банка е банково учреждение за кредитиране на земеделски стопани, земеделски кооперации и пр. Централата й се намира в София, но разполага със свои клонове във всички окръжни и околийски градове, а така също и в някои по-големи села. Подпомага закупуването на земеделски машини, сортови семена и препарати, извършването на земеделски мелиорации и пр. Съдейства за развитието на кооперативното дело в България и за ограничаване на лихварския капитал в българското село. През 1934 г. поема дейността и на Българската централна кооперативна банка, като се преобразува в Българска земеделска и кооперативна банка. \r\n1897 г. \r\nОбнародва се първият правилник за организацията на отделно министерство (Министерството на външните работи и изповеданията). \r\n1888 г. \r\nОбнародва се Закон за граничните паспорти и билети. \r\n1887 г. \r\nПровежда се първото общо за Северна и Южна България преброяване на населението. Общият брой на населението е 3 154 375 души, от които 1 605 389 мъже и 1 548 986 жени. \r\n1883 г. \r\nМинистрите консерватори от коалиционния кабинет на Драган Цанков подават оставка и правителството е допълнено с умерени либерали. Драган (Димитър) Кириаков Цанков е обществен и политически деец, почетен член на Българското книжовно дружество (днес Българска академия на науките). Роден е на 28 октомври 1828 г. в Свищов. През 1860 г. подписва от името на българите католици уния с Римската църква. След Освобождението Цанков е вицегубернатор на Търново. Народен представител е в Учредителното събрание (1879 г.), където се утвърждава като един от водачите на либералите. Взема активно участие в управлението на държавата: бил е министър-председател в периода 24 март – 28 ноември 1880 г., а в правителството на П. Каравелов - министър на вътрешните работи (28 ноември – 17 декември 1880 г.). По време на режима на пълномощията (1881–1883 г.) се обявява за възстановяване на конституцията, но е склонен на компромис с умерените консерватори. Отново е министър-председател от 7 септември 1883 г. до 29 април 1884 г. След разцеплението на Либералната партия Цанков поставя началото и оглавява Прогресивнолибералната партия. След детронацията на княз Александър I Батенберг е министър на вътрешните работи в правителството на митрополит Климент (9-12 август 1886 г.). Русофил, Дългогодишен народен представител, Цанков е председател на ХII Народно събрание (1902-1903 г.). Редактира вестниците \"България\", \"Източно време\" и \"Независимост\". Публикува \"Кратка българска история\". Умира на 11 март 1911 г. \r\n1881 г. \r\nЗа председател на Държавния съвет е назначен Тодор Икономов, а за подпредседател - Димитър Греков. Държавният съвет (1881–1883 г.) е висше държавно учреждение със законодателни, изпълнителни и съдебни функции. Създаден е след държавния преврат извършен на 27 април 1881 г. от княз Александър I Батенберг, с който в България е установен т. нар. режим на пълномощията. Уставът на Държавния съвет е изработен по проект на М. Дринов и обявен с манифест на княз Александър I Батенберг на 14 септември 1881 г. Според него Държавния съвет се състои от министрите, 1 митрополит, избран от архиереите в страната, и 12 съветници. От тези съветници 1/3 се назначават от княза и 2/3 се избират сред хората с висше образование чрез двустепенни избори. Държавният съвет има право да обсъжда всички законопроекти, административни наредби и преобразования, да дава мнение по всички въпроси, поставяни от правителството. Той продължава своята дейност до 9 ноември 1883 г., когато е отменен от правителството на Др. Цанков с премахването на режима на пълномощията 1881–1883 г. Тодор Петров Икономов е политически, държавен и обществен деец, публицист, редовен член на Българското книжовно дружество (днес Българска академия на науките). Роден е на 29 юли 1838 г. в с. Жеравна, Сливенско. Изявява се като един от най-видните възрожденски педагози – пише множество статии по въпросите на образованието, издава учебници, съдейства за налагането на новобългарския език. Взема участие в църковната борба и в изграждането на новата българска църква след издаването на султанския ферман от 1870 г. След Освобождението участва в изработването на Търновската конституция от 1879 г., като застава на консервативни позиции. Заема редица важни държавни постове: префект на Сливен и Бургас, министър на вътрешните работи (19 януари–24 март 1880 г.), кмет на София, окръжен управител на Шумен, председател на Държавния съвет, министър на обществените сгради, пътищата и съобщенията (20 септември 1883 г. – 29 юни 1884 г.). Русофил по убеждения, Икономов е подложен на преследване по време на управлението на Стефан Стамболов (1897–1894 г.). Интерниран е и е разорен. Установява се в Шумен, където се занимава с книжовна дейност. Умира на 28 октомври 1892 г. \r\n1880 г. \r\nПриключва първото официално преброяване на населението в Княжество България съгласно решение на правителството от 27 септември същата година. Общият брой на населението е 2 007 919 души, от които 1 027 803 мъже и 980 116 жени. \r\n1877 г. \r\nПо време на Руско-турската освободителна война (1877-1878 г.) Ловчанско-Севлиевският отряд получава заповед да премине Стара планина в района на Троянския Балкан. \r\n1864 г. \r\nВ Цариград се издава Закон за печата, който има за прототип френския кодекс за пресата от 1858 г. Законът регламентира условията и реда за издаване на вестници и списания на територията на Османската империя. Състои се от 2 части, като в първата (9 члена) се изясняват общите разпоредби, във втората (26 члена) се уточняват наказателните разпоредби. Влиза в сила от 1 януари 1865 г. На тази дата са родени: \r\n1880 г. \r\nРоден е Иван Радков Радославов - български литературен критик и историк, теоретик на българския символизъм. Завършва средното си образование в София, а висше (литература) - в Брюксел и Женева. Директор е на печата, директор на Пловдивската народна библиотека, редактор на сп. \"Хиперион\" (заедно с Т. Траянов) от 1922 г. до 1932 г. Автор е на \"Идеи и критика\" (1921 г.), \"Портрети\" (1924 г.) и на ценната \"Българска литература 1885-1930 г.” (1935 г.). Превежда \"Таис\" от Анатол Франс (1905 г.), \"Поеми в проза\" от Шарл Бодлер (1910 г.) и др. Умира на 5 октомври 1969 г. На тази дата умират: \r\n2001 г. \r\nУмира Тодор Иванов Живков - български фолклорист, професор. Завършва българска филология в Софийския университет “Св. Климент Охридски” през 1961 г. Роден е на 15 юли 1938 г. в с. Митровци, област Монтана. Работи като учител. От 1963 г. е на научна работа в Секцията по фолклор в Етнографския институт при БАН, проф. от 1981 г. в Института по фолклор. През 1971 г. защитава дисертация на тема \"Български антифашистки песенен фолклор\". От 1978 г. е доктор на филологическите науки. Специализира в Ленинград (дн. Санкт Петербург), Москва, Берлин, Киев и Париж. Ръководител е на Секцията по теория и естетика на фолклора в Института за фолклор от 1973 г., директор е на Института в периода 1982-1990 г. Депутат в XXXVII-о и XXXVIII-о ОНС. Съчинения: \"Български антифашистки песенен фолклор\" (1972 г.), \"Народ и песен. Проблеми на фолклорната песенна традиция\" (1977 г.), \"Фолклор и съвременност\" (1981 г.), \"Етнокултурно единство и фолклор\" (1987 г.). \r\n1969 г. \r\nУмира Борис Денев (Б. Д. Чоканов) – български пейзажист и военен художник. Роден е на 7 февруари 1883 г. в Търново. Учи в Мюнхен. Рисува български пейзажи - нивата, малките селски хижи, тишината на балканските градчета, легендата за Търново. Като военен художник изработва ценна сбирка рисунки от нашия и чуждите фронтове. Произведения: \"Йов\", \"Тутракан\", \"Почивка\", \"Влизане в Призренското поле\", \"Минаване Шар планина\", \"Трапезица\", \"Канджа махала в Търново\", \"Есен\", \"Под Царевец\" и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.31", "title": "Денят 31 декември в българската история"}
{"url": "http://www.focus-news.net/news/2018/12/31/2607001/mvr-predpriema-merki-svarzani-s-novogodishnite-praznitsi.html", "text": "МВР предприема превантивни мерки, свързани с охрана на обществения ред и сигурност по време на предстоящите новогодишни празници. Мерките ще бъдат представени на брифинг от 09.30 часа в сградата на Главна дирекция „Национална полиция“ (ГДНП) на бул. „Ал. Малинов №1“ от представители на ГДНП от секторите „Охранителна полиция“, „Криминална полиция“, „Пътна полиция“ и „КОС“, на СДВР и Главна дирекция „Пожарна безопасност и защита на населението“. Това съобщиха от пресцентъра на  МВР .  \r\nОт 11.00 часа пред сцената на новогодишния концерт на пл. „Александър Батенберг“ комисар Борислав Муеров, началник на отдел „Охранителна полиция“ – СДВР, и Кристина Лазарова, директор на дирекция „Сигурност“ – Столична община, ще оповестят подробности за мерките за сигурност по време на концерта.", "date": "2018.12.31", "title": "МВР предприема мерки, свързани с новогодишните празници"}
{"url": "http://www.focus-news.net/news/2018/12/31/2607000/posreshtame-2019-a-godina.html", "text": "По традиция в последния ден от месец декември изпращаме старата и посрещаме новата календарна година. Празнуването на Нова година датира от хилядолетия насам с различни обичаи при отделните народи. У нас във всички големи градове на страната се организират общоградски тържества, съпроводени с празнични зари и хора. Според народните поверия, ако нощта срещу Нова година е ясна, годината ще е здрава, ако е облачна - ще има болести. Каквото е времето на Нова година, такова ще е през цялата година. Вечерта срещу Нова година се прави втората след Бъдни вечер кадена вечеря. Приготвя се богата трапеза, която включва пита с пара и баница с късмети. Питата се разчупва високо и се раздава на всички по старшинство. Най-добре е парата да остане за дома или главата на семейството. Ако това не стане, стопанинът има възможност да я откупи. Така всички вярват, че сполуката и благополучието ще са за целия дом. Новогодишната трапеза не се раздига до сутринта. След приключване на трапезата недогорялата свещ и суровото жито се запазват. От този, който пръв дойде на гости или да сурвака, зависи късметът на къщата. Той трябва да е с добри намерения, да му върви, да е с лека ръка и добро сърце. \r\nВъв всички градове в страната Новата 2019-а ще бъде посрещната с тържества и празнични фойерверки. В Новогодишната нощ столичани и гостите на София отново ще имат възможност да бъдат част от празничния концерт „Сцена под звездите“, който ще се проведе на площад „Княз Александър I“. Юбилейното 20-о издание на най-голямото музикално празнично събитие в България ще започне в 22.00 часа и ще продължи половин час след полунощ на 1 януари 2019 г. В празничната програма ще се включат едни от най-популярните ни изпълнители. За доброто настроение на празнуващите ще се погрижат и Софийският духов оркестър, както танцьорите от фолклорен ансамбъл „Седеф“. И тази година пищни илюминации ще озарят небето над София в първите секунди на новата година. В новогодишната нощ ще се движат столичното метро и част от наземния транспорт. На концерта няма да бъдат допускани хора във видимо нетрезво или неадекватно състояние, както и лица, носещи опасни предмети. Ще бъдат изградени контролно-пропускателни пунктове, а екипи на СДВР, дирекция „Жандармерия“, общинска полиция и дирекция „Аварийна помощ и превенция“ ще охраняват, контролират и регулират движението. \r\nЖители и гости на Благоевград ще посрещнат Новата 2019 година на площад „Георги Измирлиев“ с богата музикално-танцова програма. На специална сцена пред зала „22 септември“ ще се качат едни от най-известните изпълнители на народна музика от Пиринския край.  Предварителната програма започва в 23.00 часа, а точно в 00.00 часа ще прозвучи речта на президента Румен Радев и българският химн. \r\nОбщина Бургас организира празничен концерт на площад „Тройката“. Началото ще бъде дадено в 22.30 часа, а след 23.00 часа на специално обособен от Община Бургас пункт до голямата коледна елха ще започне раздаването на 2000 парчета баница и чаша вино на всеки желаещ.  \r\nВъв Варна за празничния концерт площад „Независимост“ ще бъдат разположени ледени фигури и ще бъде монтирана специална 3D сцена. Началото на концерта ще бъде в 22.00 часа, а програмата ще продължи до 02.00 часа на 1 януари 2019 година.  \r\nОт 22.30 часа пред сградата на Общината във Велико Търново ще започне концертната програма „Честита Нова година“ с участието на Нели Рангелова, трио „Ле Контессе“, Професионален фолклорен ансамбъл „Искра“ и група „АХАТ“. \r\nПрограмата в новогодишната нощ в Пловдив започва на откритата сцена пред Общината още в 22.00 часа с концерт на рок група „Jeremy?“. След тях на сцената ще излязат 4 Magic, а в 23.30 – оркестър „Орфей“. Минути преди полунощ на големия екран на площада ще се излъчи директно новогодишно обръщение на президента, а новата 2019 година ще започне с продължение на концерта на оркестър „Орфей“. Финалът на проявите ще бъде концерт на Славин Славчев и групата му „Julian’s Laughter“. \r\nВъв Видин празникът за Новата 2019 година ще започне от 23.00 часа на площад „Бдинци”. В Добрич празничната вечер стартира в 23.30 часа на площад „Свобода“. Празничен спектакъл от 23.30 часа започва и на площад „Севтополис“ в Кюстендил, както и пред театър „Константин Величков” в Пазарджик. От 23.00 часа на площад „България” е началото на празничната програма за посрещането на Нова година в Смолян. От 23.30 часа на площад „Цар Освободител“ в Сливен ще започне общоградското веселие „Заедно в Новогодишната нощ“. В 22.30 часа пред сградата на общината ще се състои общоградско тържество за посрещане на Новата година в Шумен.  \r\nПразнично приветствие към гостите на площада ще отправят кметовете на населените места. Телевизионно обръщение към нацията по случай посрещането на Новата година ще направи и президентът Румен Радев. \r\nОт МВР увериха, че са предприети всички необходими мерки, свързани с охрана на обществения ред и сигурност по време на новогодишните празненства.", "date": "2018.12.31", "title": "Посрещаме 2019-а година!"}
{"url": "http://www.focus-news.net/news/2018/12/31/2607010/pravoslavnata-tsarkva-proslavya-prepodobna-melaniya-rimlyanka.html", "text": "На 31 декември всяка година Православната църква прославя преподобна Мелания Римлянка, предаде репортер на  Агенция \"Фокус\".  По този повод на 31 декември (понеделник), с благословението на Негово светейшество Българския патриарх и Софийски митрополит Неофит, от 9.30 часа Архиерейска света Литургия в Ресиловския манастир, \"Св. Богородица\" ще оглави Негово преосвещенство Белоградчишки епископ Поликарп - викарий на Софийския митрополит. Така ще бъде отбелязан и имения ден на монахиня Мелания, игумения на манастира. \r\nНикола ПЕТКОВ", "date": "2018.12.31", "title": "Православната църква прославя преподобна Мелания Римлянка"}
{"url": "http://www.focus-news.net/news/2018/12/31/2607006/blagoevgrad-gradat-shte-posreshtne-2019-godina-s-bogata-programa-na-ploshtad-georgi-izmirliev.html", "text": "Жители и гости на Благоевград ще посрещнат Новата 2019 година на площад „Георги Измирлиев“ с богата музикално-танцова програма. Това съобщиха от  пресцентъра на Община Благоевград.  По традиция ще бъде построена специална сцена пред зала „22 септември“, а на нея ще се качат едни от най-известните изпълнители на народна музика от Пиринския край.  \r\nПредварителната програма започва в 23.00 часа с фолклор. Точно в 00.00 часа ще прозвучи речта на президента на Р България Румен Радев и българския химн.  \r\nСлед това за доброто настроение на площад „Георги Измирлиев” ще пеят Стоян Джельов, Надя Андонова, Милена Пищолска, Елена Валеова, Павлина Теова, Иван Гоцев, Захари Костов, Иван Радев, Димана, Стойка Германова, Малин Домозетски и др. Танцовата програма ще бъде изпълнена от фолклорен състав „Накит“.", "date": "2018.12.31", "title": "Благоевград: Градът ще посрещне 2019 година с богата програма на площад „Георги Измирлиев“"}
{"url": "http://www.focus-news.net/news/2018/12/31/2607007/varna-ledeni-figuri-shte-badat-razpolozheni-na-ploshtad-nezavisimost-za-praznichniya-kontsert-zaedno-v-novogodishnata-nosht.html", "text": "Ледени фигури ще бъдат разположени на площад „Независимост“ във Варна за празничния концерт „Заедно в новогодишната нощ“, предаде репортер на  Радио „Фокус“ – Варна .  Поп звездата Любо Киров, Deep Zone Project и италианският DJ Fabrizio Parisi ще бъдат част от изпълнителите в празничния концерт, за който на площад „Независимост“ ще бъде монтирана специална 3D сцена. Началото на концерта ще бъде в 22.00 часа на 31 декември, а програмата ще продължат до 2.00 часа на 1 януари 2019 година. В концерта ще участват още Атанас Колев, Константин Трендафилов – Papi Hans. Като подкрепа на млади варненски таланти е дадена възможност за изява на Виктория Георгиева, която ще изпълни свои песни,  а любими български и чужди хитове ще представят Кристина Христова, Габи Петрова и Жанет Светославова, носители на много награди от различни конкурси и фестивали за поп и рок музика. Купонът ще бъде воден от Надя Петрова и Иван Тишев.  \r\nВ полунощ небето над града ще бъде озарено от празнични илюминации със светлинно и лазерно шоу, а фолклорен ансамбъл „Варна” ще поведе „Дунавско хоро“ на площада. Жителите и гостите на града ще могат да се снимат с интересни ледени фигури. В празничните дни ще работят и къщичките от коледния базар. Ледената пързалка, монтирана на площада в близост до паметника на загиналите в Сръбско-българската война, ще бъде отворена на 1 януари от 11.00 до 18.00 часа, с почивка от 14.00 до 15.00 часа. Спортните бази няма да работят на 1 януари, а на 31 декември работното време ще бъде до 13.00 часа. \r\nМарияна ВАЛЕНТИНОВА", "date": "2018.12.31", "title": "Варна: Ледени фигури ще бъдат разположени на площад „Независимост“ за празничния концерт „Заедно в новогодишната нощ“"}
{"url": "http://www.focus-news.net/news/2018/12/31/2607003/sofiya-stolichani-i-gosti-na-grada-shte-imat-vazmozhnost-da-posreshtnat-2019-ta-godina-s-kontsert-stsena-pod-zvezdite.html", "text": "В Новогодишната нощ столичани и гостите на София отново ще имат възможност да бъдат част от празничния концерт „Сцена под звездите“, който ще се проведе по традиция на площад „Княз Александър I“. Това съобщиха от пресцентъра на  Столична община . Юбилейното 20-то издание на най-голямото музикално празнично събитие в България се организира от Столична община, като част от Календара на културните й събития, и ще бъде излъчено в програмите на БНТ1 и БНТ4, за да достигне до българите в цялата страна, както и до сънародниците ни в чужбина. Концертът ще започне в 22.00 ч. и ще продължи половин час след полунощ на 1 януари 2019 г. В празничната програма ще се включат едни от най-популярните ни изпълнители, сред които Мариана Попова, Орлин Павлов, Бо Бо, Рут Колева и Стефан Вълдобрев с „Обичайните заподозрени“. За доброто настроение на празнуващите ще се погрижат и Софийският духов оркестър с диригент Васил Делиев, танцьорите от фолклорен ансамбъл „Седеф“ с ръководител Десислав Михайлов и солистите на балет „Арабеск“ – Петя Колева и Стефан Вучов. Водещи на спектакъла ще бъдат Мария Андонова и Стефан А. Щерев, познати на зрителите от предаването „100% будни“ на БНТ. Режисьор на спектакъла „Сцена под звездите“ е Борис Радев. Изявени български спортисти и артисти, сред които Соня Йончева, Петър Стойчев, Георги Господинов, Владимир Николов, Тереза Маринова, Велислав Павлов, Теодора Духовникова, Веско Ешкенази, Максим Ешкенази, Илияна Раева ще отправят пожелания към българите в специално заснети видеообръщения. И тази година пищни илюминации ще озарят небето над София в първите секунди на новата година.  \r\nКонцертът „Сцена под звездите“ събра миналата година на площад „Княз Александър I“ повече от 30 000 души, а над милион зрители проследиха прякото телевизионно излъчване на празничното събитие. В новогодишната нощ ще се движат столичното метро и част от наземния транспорт. Подробности за линиите и маршрутите на градския транспорт можете да намерите на www.sofia.bg и www.sofiatraffic.bg.", "date": "2018.12.31", "title": "София: Столичани и гости на града ще имат възможност да посрещнат 2019-та година с концерт „Сцена под звездите“"}
{"url": "http://www.focus-news.net/news/2018/12/31/2607004/plovdiv-grupite-4-magic-jeremyi-i-julians-laughter-shte-sviryat-za-zhitelite-i-gostite-na-grada-v-novogodishnata-nosht.html", "text": "Групите „4 magic“, „Jeremy?“ и „Julian’s Laughter“ ще свирят за жителите и гостите на Пловдив в новогодишната нощ. Това съобщиха за  Радио „Фокус“ – Пловдив  от Общината. Новогодишната програма на откритата сцена на пл. „Стефан Стамболов“ в Пловдив ще започне в 22.00 часа, като първа на сцената ще се качи рок групата „Jeremy?“. След тях, за времето от 22.40 до 23.30 часа, жителите и гостите на града ще забавляват четирите момичета от „4 magic“, а в минутите до полунощ ще има фолклорна програма с оркестър „Орфей“с ръководител Георги Янев. Участието на групата за народна музика е в две части и започва точно и ще продължи веднага след директното излъчване на новогодишно обръщение на президента на Република България Румен Радев от 23.50 часа. Към фолклорната програма в първите минути на новата 2019 година ще се присъединят и представителите на Фолклорен ансамбъл „Тракия“. Новогодишната програма ще завърши с концерт на Славин Славчев и неговата рок група „Julian’s Laughter“, който ще започне в 00.40 часа и ще приключи около 02.00 часа на 1 януари. \r\nТони МИХАЙЛОВ", "date": "2018.12.31", "title": "Пловдив: Групите „4 magic“, „Jeremy?“ и „Julian’s Laughter“ ще свирят за жителите и гостите на града в новогодишната нощ"}
{"url": "http://www.focus-news.net/news/2018/12/31/2607012/denyat-31-dekemvri-v-svetovnata-istoriya.html", "text": "През 1857 г. Английската кралица Виктория обявява Отава за столица на Канада. Градът се намира в югоизточно Онтарио, където се сливат реката Отава и каналът Ридо. Кралица Виктория избира Отава за столица на Обединените канадски провинции. През 1867 г. става столица на новосформираната конфедерация. Населението е около 830 хиляди души. През 1991 г. официално се обявява разпадането на Съветския съюз. \r\nНа 31 декември са родени: Дона Съмър (псевдоним на Дона Гейнс) – американска попизпълнителка; Джон Денвър (псевдоним на Джон Хенри Дойчендорф) - един от популярните кънтри певци в САЩ през 70-те години на ХХ век; сър Антъни Хопкинс – английски театрален и филмов актьор; Анри Емил Беноа Матис – френски живописец, график, майстор на декоративните изкуства. На тази дата умират: Максим Максимович Литвинов (истинско име и фамилия Макс Валах) - руски държавник и политически деец; Леон Мишел Гамбета - френски общественик, политик и държавник .  \r\n2017 г.  \r\n36 души загиват и още 18 са ранени при челна катастрофа между автобус и камион на път в централните части на Кения. \r\n2017 г. \r\nНай-малко 12 души загиват при самолетна катастрофа в Коста Рика. 10 от тях са чуждестранни граждани - туристи, а петима са членове на едно семейство. Бившият президент на Коста Рика Лаура Чинчила съобщава, че един от загиналите членове на екипажа е неин братовчед. \r\n2017 г. \r\nОфициално влиза в сила пълната забрана за търговия със слонова кост в Китай. \r\n2014 г. \r\nПрезидентът на Италия Джорджо Наполитано обявява предстоящата си оставка, посочвайки като причина „старост“. \r\n2013 г. \r\nВ Южен Судан започват мирни преговори между правителството и бунтовниците. \r\n2011 г. \r\nСилите на реда задържат в Москва над 70 човека при опит да се проведе неразрешен митинг на Триумфалния площад. Арестуваните са активисти на сдружението „Стратегия-31“. Арестуван е и лидера на „Другата Русия“ Едуард Лимонов. \r\n2008 г. \r\nСлед промени в руската конституция на тази дата, президент на страната се избира за срок от 6 години. Кандидати за президент могат да бъдат граждани на Руската федерация на не по малко от 35 години и да са пребивавали във страната не по малко от 10 години. Едно и също лице не може да заеме поста на президент на Руската федерация за повече от два последователни мандата. \r\n1991 г. \r\nОфициално се обявява разпадането на Съветския съюз. \r\n1999 г. \r\nВ телевизионно обръщение руският президент Борис Елцин изненадващо обявява, че подава оставка и назначава Владимир Путин за временно изпълняващ длъжността президент. През март 2000 г. Путин е избран за президент на Руската федерация. \r\nВладимир Владимирович Путин е руски политик, дипломат, юрист и президент на Русия от март 2000 г. Роден е на 7 октомври 1952 г. в Ленинград, в семейство на ветеран от Втората световна война. Завършва Юридическия факултет на Ленинградския университет през 1975 г. и започва работа в КГБ. В периода 1976-1980 г. работи в Първо главно управление (външно разузнаване) на КГБ, работи в Германия в периода 1985-1990 г., владее до съвършенство немски език. На 20 август 1991 г. напуска по собствено желание спецслужбите; работи като съветник на А. А. Собчак. Кмет е на Санкт Петербург. През 1991-1994 г. е първи заместник-председател на кметството на града, председател на Комитета по външни връзки. В периода 1996-1998 г. работи в администрацията на президента на Руската федерация. От 1998 г. е директор на Федералната служба за сигурност на Руската федерация. Премиер е на Русия в периода 1999-2000 г. \r\n1999 г. \r\nСъгласно сключен договор между САЩ и Панама на 7 септември 1977 г., 31 декември 1999 г. е определен за датата, на която САЩ предават юрисдикцията на зоната на Панамския канал на правителството на Панама. \r\n1994 г. \r\nРуските войски превземат столицата на Чечня – Грозни. Основната атака е концентрирана около железопътната станция, която се намира в близост до президентската сграда. \r\n1993 г. \r\nАрестуван е лидерът на руските националисти – Александър Баркашов. На 16 октомври 1990 г. Баркашов създава собствена организация – “Национално единство за свободна, силна и справедлива Русия”, съкратено на “Руско национално единство”. Той води войските на “Руското национално единство” по време на защитата на руската президентска резиденция от силите на Борис Елцин (конституционната криза от 1993 г.). Арестуван е за причиняване на масови безредици и незаконно носене на оръжие. През 1994 г. публикува “Азбука на руския национализъм”, която става платформа за неговата организация. \r\n1993 г. \r\nСваленият президент на Грузия – З. Гамсахурдия се самоубива. Звияд Констатин дзе Гамсахурдия, роден на 31 март 1939 г., е дисидент, учен и писател, който става първият демократично избран президент на република Грузия след отделянето на страната от Съветския съюз. \r\n1985 г. \r\nВеликобритания се оттегля от ЮНЕСКО. \r\n1984 г. \r\nСАЩ се оттегля от ЮНЕСКО. \r\n1946 г. \r\nПрезидентът Хари Труман обявява край на военните операции на САЩ във връзка с Втората световна война. \r\n1931 г. \r\nМузиката на Сергей Рахманинов е обявена за декадентска и е забранена в СССР. Рахманинов е руски композитор, пианист и диригент. Завършва Московската консерватория (класът по пиано 1891 г., композиция 1892 г.). През 90-те години на ХIХ в. печели популярност като пианист, диригент и композитор. Диригент е на Болшой театър в периода 1904-1906 г. От декември 1917 г. е емигрант (от 1918 г. живее в САЩ). В творчеството на Рахманинов водеща тема е тази за родината. По-известни негови произведения са: 4 концерта и \"Рапсодия по тема на Паганини за пиано и оркестър\", прелюдии, етюди-картини за пиано, 3 симфонии, поемата \"Островът на мъртвите\" за оркестър, кантатата \"Пролет\", поемата \"Камбани\" за хор и оркестър, оперите \"Алеко\" (1892 г.), \"Скъперникът рицар\" и \"Франческа де Римини\" (1904 г.), романси и др. Считан е за най-големият представител на изпълнителското изкуство през ХХ в. \r\n1857 г. \r\nАнглийската кралица Виктория обявява Отава за столица на Канада. Градът се намира в югоизточно Онтарио, където се сливат реката Отава и каналът Ридо. Кралица Виктория избира Отава за столица на Обединените канадски провинции. През 1867 г. става столица на новосформираната конфедерация. Населението е около 830 хиляди души. \r\n1805 г. \r\nНаполеон отменя френския революционен календар и възстановява Григорианския календар. Френският революционен календар е измислен по време на Френската революция. Той е въведен през октомври 1793 г., но година І е назначена да започва от 22 септември 1792 г. (есенно равноденствие). Революционният календар има 12 месеца с по 30 дни и 5 или 6 допълнителни дни (в зависимост дали годината е високосна или не). Имената на дванадесетте месеца са Vendémiaire, Brumaire, Frimaire, Nivôse, Pluviôse, Ventôse, Germincal, Floréal, Prairial, Messidor, Thermidor и Fructidor. Всеки месец се състои от 3 седмици с по 10 дена. \r\n1775 г. \r\nС личната заповед на американския президент Джордж Вашингтон се разрешава чернокожите граждани на страната да служат в нейната редовна армия. Джордж Вашингтон e американски политик и генерал, първи президент на САЩ (1789-1797 г.). Той е роден на 22 февруари 1732 г. в Бридж-Крик, Вирджиния. Организира американската армия и освобождава отечеството си от английско владичество. Воюва срещу индианци и французи (1753-1759 г.). Представител е на американския Конгрес във Филаделфия през 1774 г. Главнокомандващ американската армия във Войната за независимост на Северна Америка. През 1787 г. под председателството на Вашингтон е изработена Конституцията на САЩ, която с малки поправки е валидна и днес. Умира на 14 февруари 1799 г. в Маунт-Вернон. \r\n1775 г. \r\nКанадците отблъскват американците при атаката им срещу Квебек-Сити. Командващ на американските войски е генерал Р. Монтгомъри. Битката при Квебек е опит на американски революционери на 31 декември 1775 г. да завладеят канадския град Квебек и по този начин да спечелят подкрепата на Френска Канада за Американската революционна война. Бенедикт Арнолд и Личард Монтгомъри са двамата водещи американски командващи по време на щурма. Битката е кулминацията на американското нахлуване в Канада и слага край на надеждите Френска Канада да въстане заедно с Америка. \r\n1695 г. \r\nВ Англия е наложен данък върху прозорците. Англичаните отговарят на тази мярка, като заковават с дъски прозорците си. Това довежда до отменянето на закона, но събитието повлиява на гражданското строителство и архитектурата до 1851 г. \r\n1492 г. \r\nЕвреите са изгонени от Сицилия. На тази дата са родени: \r\n1948 г. \r\nРодена е Дона Съмър (псевдоним на Дона Гейнс) – американска попизпълнителка. Професионалният й дебют е през 1967 г. в Бостън, а малко след това приема ангажимент за участие в мюзикъла “Коса”. Решаващо за кариерата й е запознанството с Джорджо Мородер в Мюнхен през 1975 г. (продуцент на албумите й до края на 70-те години на ХХ век). През 70-те години е наречена “дискокралица”. Участва във филма “Благодаря, Господи, че е петък” (1978 г.), същата година печели награда “Грами” за ритъм-енд-блус с “Последен танц”, а през 1979 г. - “Грами” като рокизпълнителка с “Нещо горещо”. През 80-те години популярността й намалява. Албуми: “Love to Love You Baby” (1975 г.), “A Trilogy of Love” (1976 г.), “I Remember Yesterday” (1977 г.), “Four Sessions Love”, “The Deep”, “Once Upon a Time” (1977 г.), “The Wonderer”, “Walk Away” (1980 г.), “Greatest Hits, Vol. I, II” (1980 г.), “Donna Summer” (1982 г.), “She Works Hard for the Money” (1983 г.), “Cats Without Claws” (1984 г.), “All Systems Go” (1987 г.). \r\n1943 г. \r\nРоден е Джон Денвър (псевдоним на Джон Хенри Дойчендорф) - един от популярните кънтри певци в САЩ през 70-те години на ХХ век. Учи архитектура, работи в проектантско бюро в Лос Анжелис, където започва музикалната си кариера през 1964 г., записва и първата си успешна песен. Избрана дискография: \"Rhimes and Reason\" (1969 г.), \"Poems, Prayers and Promises\" (1971 г.), \"Rocky Mountain Hеight\" (1972 г.), \"Back Home Again\" (1974 г.), \"Windsong\" (1975 г.), \"I Want to Live\" (1977 г.), \"Autograph\" (1980 г.), \"Perhaps Love\" (1981 г.), \"Seasons of the Heart\" (1984 г.), \"Dreamland Express\" (1985 г.), \"One World\" (1988 г.), \"Different Directions\" (1991 г.); \"Reflections: Songs of Love & Life\" (1996 г.), \"Forever John\" (1998 г.), \"Christmas in Concert\" (2001 г.). Умира на 12 октомври 1997 г. \r\n1937 г. \r\nРоден е сър Антъни Хопкинс – английски театрален и филмов актьор. Работи като стоманолеяр, учи в Кардифското драматично училище и в Кралската академия за театрално изкуство. Участва в Националния театър в роли от класическия - “Отело”, и авангардния репертоар - “Танцът на смъртта”. В киното е от 1968 г. - “Лъвът през зимата”. Снима се в епизодични и водещи роли - “Един мост повече” (1977 г.), “Бункерът” (1980 г.) и др. преди да получи “Оскар” с образа на Ханибал Лектър в “Мълчанието на агнетата” (1991 г.). Оттогава е сред най-сниманите актьори в световното кино. Филмография: “Беглец в бъдещето” (1991 г.), “Чаплин” (1992 г.), “Имението Хауардс енд” (1992 г.), “Процесът” (1992 г.), “Дракула” (1992 г.), “И небето затихна” (1993 г.), “Останките на деня” (1993 г.), “Страната на сенките” (1993 г.), “Марио и Вълшебника” (1993 г.), “Пътят към Уелвил” (1994 г.), “Легенда за водопада” (1994 г.), “Никсън” (1995 г.), “Август” (1996 г.), “Спасявайки Пикасо” (1996 г.), “Знакът на Зоро” (1998 г.), “Амистад” (1997 г.), “Маската на Зоро” (1998 г.), “Да срещнеш Джо Блек” (1998 г.), “Инстинкт” (1999 г.), “Мисията невъзможна-2” (2000 г.), “Ханибал” (2001 г.), “Червеният дракон” (2001 г.), “Даниел Уебстър и Дяволът” (2002 г.), “The Humanm Stain” (2003 г.). \r\n1880 г. \r\nРоден е Джордж Кетлет Маршал - американски държавник и политик, армейски генерал от 1944 г. Завършва военния колеж във Вирджиния. Участва в Първата световна война. От 1939 г. е началник на Генералния щаб на САЩ и е един от авторите на стратегическите планове на САЩ и Великобритания през Втората световна война. От 1945 г. до 1949 г. е държавен секретар на САЩ и е автор на “плана Маршал”. През 1950-1951 г. е министър на отбраната, един от инициаторите за създаване на отбранителния съюз НАТО. През 1953 г. получава Нобелова награда за мир за заслугите му за изграждането на следвоенна Европа. Той е първият военен деец-нобелист. Умира на 16 октомври 1959 г. във Вашингтон. \r\n1869 г. \r\nРоден е Анри Емил Беноа Матис – френски живописец, график, майстор на декоративните изкуства. Той е един от лидерите на фовизма в началото на ХХ в. От първия период на творчеството му (90-те години на ХIХ в.) се открояват “Седящ мъж”, “Голо мъжко тяло”, “Мъртвият Христос” и др. В началото на ХХ в. е неговият предфовистки период (доведен до крайност урок на Сезан и на постимпресионизма): “Автопортрет”, “Натюрморт в контражур”, “Млада жена с чадър” (която някои определят като поантилистка) и др. В последния му период се долавят абстракционизмът и новото фигурално изкуство: “Колаж в синьо”, “Четец на жълта маса”, “Радостта да се живее” и др. Автор е на витражи, гравюри, литографии. Умира на 3 ноември 1954 г. \r\n1838 г. \r\nРоден е Емил Лубе - френски политик. Президент е на Френската република в периода 1899-1906 г. Наследява Феликс Фор на президентския пост. По време на неговото президентство завършва шумният процес \"Драйфус\", открито е Световното изложение в Париж през 1900 г., избухва въстанието на боксерите в Китай и се узаконява отделянето на държавата от Църквата във Франция. Лубе се оттегля през 1906 г. и е наследен от Арман Фалиер. Умира на 20 декември 1929 г. \r\n1830 г. \r\nРоден е Исмаил Паша - владетел на Египет от 1863 до 1879 г. През 1867 г. получава от турския султан титлата хедив. Разширява автономията на Египет, формално влизащ в състава на Османската империя. Провежда реформи, които спомагат за по-бързото икономическо развитие на страната. За реализацията на своите планове прибягва до заеми от европейски държави. Опитва се да влезе в контакт с националноосвободителното движение, с цел да се освободи от финансовия контрол, установен през 1876 г. от европейските държави над Египет, но е отстранен от власт. Умира на 2 март 1895 г. в Истанбул. \r\n1514 г. \r\nРоден е Андреас Везалий – фламандски анатом и хирург от епохата на Ренесанса, основоположник на съвременната анатомия. Пръв предприема дисекцията на човешкото тяло като основен анатомичен метод. Прави много анатомични открития и става професор по анатомия в Университета на Падуа. Там той създава основния си труд, “De humani corporis fabrica” (1543 г.), илюстрован от Ян фан Калкар. Разкритията му оборват някои от постулатите, поставени от Гален, които дотогава никой не подлага на съмнение. Везалий успява да докаже, че Галеновата анатомия допуска грешки, тъй като се опитва да приложи животински анатомични характеристики върху хората, без това да е обосновано. Осъден е на смърт от Инквизицията; крал Филип II заменя присъдата с изпращането му в Йерусалим. На връщане от Божи гроб корабът, с който Везалий пътува, претърпява корабокрушение при остров Закинто и той загива на 15 октомври 1564 г. Тялото му е изхвърлено на остров Зант. На тази дата умират: \r\n1951 г. \r\nУмира Максим Максимович Литвинов (истинско име и фамилия Макс Валах) - руски държавник и политически деец. Роден е на 17 юли 1876 г. в Белосток, днес в Полша. Участва в Революцията от 1905 г. и впоследствие прекарва години в изгнание във Великобритания и Швейцария. Хвърлен е в затвора в Англия след Болшевишката революция и е освободен при размяна срещу британския генерал Брус Локхарт, който е арестуван в Москва. Максим Максимович Литвинов е един от създателите на Болшевишката партия. От 1920 г. е посланик в Естония, заместник-народен комисар на външните работи в периода 1921-1930 г., народен комисар на външните работи от 1930 до 1939 г., посланик в САЩ през 1939-1943 г., посланик в Куба от 1942 до 1943 г. \r\n1882 г. \r\nУмира Леон Мишел Гамбета - френски общественик, политик и държавник. Роден е на 2 април 1838 г. в Каор. Проявява се през последните години на Втората френска империя. През Френско-пруската война от 1870 г. като член на правителството полага много усилия, за да организира съпротивата на френския народ за защита от германските нашественици. След войната става един от водачите на Републиканската партия, министър-председател и министър на външните работи в периода 1881-1882 г. Известен е като яростен републиканец-патриот и има силни настроения срещу духовенството. \r\n1874 г. \r\nУмира Александър Огюст Ледрю-Ролен - френски политик демократ. Роден е на 2 февруари 1807 г. в Париж. Работи като адвокат. След Февруарската революция през 1848 г. е министър на вътрешните работи във Временното правителство на Алфонс дьо Ламартен. Ледрю-Ролен се кандидатира за президент на изборите за президент през декември 1848 г., но претърпява поражение от Луи Наполеон (Наполеон ІІІ). През юни 1849 г. участва в неуспешен бунт срещу управлението на Луи Наполеон, след което бяга в Англия. По време на изгнаничеството си пише многобройни революционни памфлети. След падането на Втората Империя се завръща във Франция и през 1874 г. е издигнат за представител в Камарата на депутатите. \r\n1691 г. \r\nУмира Роберт Бойл – английски физик и химик. Роден е на 25 януари 1627 г. Той отдава голямо значение на експеримента и количествените методи, с които поставя основите на съвременната химия. Като студент по натурална философия той предлага ранна атомна теория на материята, формулира първото определение на химичния елемент и започва да провежда щателни експерименти с детайлизирана документация. Известен е с откриването на Закона на Бойл, според който налягането и обемът на газ при постоянна температура има обратнопропорционална зависимост (във Франция е известен като Закона на Мариот, по името на Едме Мариот, който го открива едновременно и независимо от Бойл). Роберт Бойл усъвършенства пневматичната машина и открива поглъщането на кислорода при горенето. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.31", "title": "Денят 31 декември в световната история"}
{"url": "http://www.focus-news.net/news/2018/12/31/2607009/plovdiv-s-novogodishna-nazdravitsa-s-orkestara-na-goran-bregovich-shte-posreshtnat-2019-godina-v-sopot.html", "text": "С новогодишна наздравица с оркестъра на Горан Брегович „Салиевич Ъндърграунд“ жителите на Сопот ще посрещнат 2019 година. Това съобщиха за  Радио „Фокус“ – Пловдив  от Общината. Новогодишната програма на площад „Иван Вазов“ в града ще започне в 22.30 часа. За жителите и гостите на Сопот ще свири също оркестър „Тракийски ритми“. Да се хванат на голямо новогодишно хоро са поканени всички, които искат да се забавляват в последните часове на старата 2018-та и в първите минути на новата 2019 година. \r\nНачалото на коледно-новогодишната празнична програма в Сопот бе поставено със запалването на светлините на коледната елха на площад „Иван Вазов“. \r\nТони МИХАЙЛОВ", "date": "2018.12.31", "title": "Пловдив: С новогодишна наздравица с оркестъра на Горан Брегович ще посрещнат 2019 година в Сопот"}
{"url": "http://www.focus-news.net/news/2018/12/31/2607005/sofiya-vavezhdat-se-merki-za-sigurnost-vav-vrazka-s-provezhdaneto-na-novogodishniya-kontsert-na-ploshtad-knyaz-aleksandar-parvi.html", "text": "Въвеждат се мерки за сигурност във връзка с провеждането на Новогодишния концерт на площад „Княз Александър Първи“ в София. Това съобщиха от пресцентъра на  МВР . На концерта в новогодишната нощ няма да бъдат допускани хора във видимо нетрезво или неадекватно състояние, както и лица, носещи оръжие, пиротехника, летящи фенери, дронове, стъклени чаши, спиртни напитки, бутилки с капачки и други опасни предмети, застрашаващи обществения ред, живота и здравето на присъстващите. Ще бъдат изградени контролно-пропускателни пунктове. Екипи на СДВР, дирекция „Жандармерия“, общинска полиция и дирекция „Аварийна помощ и превенция“ ще охраняват, контролират и регулират движението.  Организация на движението за провеждане на концерта „Сцена под звездите” на площад „Княз Александър І” . Забранява се престоят и паркирането на пътни превозни средства, както следва: От 20.00 часа на 29.12.2018 г. до 18.00 часа на 01.01.2019 г.: \r\n- на площад „Княз Александър І”. \r\n- на ул. „Дякон Игнатий” между бул. „Цар Освободител” и ул. „Аксаков” и на ул. „Дякон Игнатий” от страната на градинката срещу ул. „Аксаков”. \r\nОт 08.00 до 19.30 часа на 31.12.2018 г. на ул. „Кн. Александър I“ между бул. „Цар Освободител“ и ул. „Съборна“, с изключение на автомобилите ползващи „служебен абонамент“  на пл. „Кн. Александър“ и ул. „Дякон Игнатий“. \r\nОт 08.00 часа на 31.12.2018 г. до 06.00 часа на 01.01.2019 г.: \r\n- на паркинга между Национална художествена галерия и сградата на Народна събрание 2 и БНБ; \r\n- на ул. Г.Бенковски“ между ул. „Аксаков“ и бул. „Цар Освободител“; \r\n- на ул. „Аксаков“ между ул. „Г.Бенковски“ и ул. „Дякон Игнатий“. \r\nОт 14.00 часа на 31.12.2017 г. до 06.00 часа на 01.01.2019 г. се забранява влизането на пътни превозни средства в двете посоки, с изключение на колите със специален режим, както следва: \r\n-по бул. „Цар Освободител” между площад „Независимост” и ул. „Г.С. Раковски”. \r\n- по ул. „Аксаков” между ул. „Бенковски” и ул. „Дякон Игнатий”; \r\n- по ул. „Георги Бенковски” между ул. „Аксаков” и бул. „Цар Освободител”; \r\n- по ул. „Княз Александър І” между ул. „Съборна” и пл. „Княз Александър І”; \r\n- по ул. „Леге” между ул. „Съборна” и пл. „Атанас Буров”.  \r\nМетрото и част от наземния транспорт ще работят в новогодишната нощ. Нощните автобуси ще се движат по променен маршрут. \r\nПрез нощта ще се движат трамваите, обслужващи линии №№ 5, 7, 8, 12, 18, 20 и 22, тролеи с номера 1, 2, 4 и 9. През нощта ще се движат и автобуси по линиите №№ 83, 102, 85, 285, 310, 213. На 01.01.2019 г. (нощта на 31.12.2018 г. срещу 01.01.2019 г.) нощните автобусни линии  N1, N2, N3 и N4 да работят по променени маршрути, както следва: \r\nN1 (в посока ж.к. „Младост 4“): от бул. “Тодор Александров” (площад “Независимост”) по бул. “Княз Александър Дондуков”, надясно по бул. “Васил Левски” и по бул. “Цар Освободител” по маршрута, двупосочно; \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад \"Княз Александър I“; \r\n- с код  6457 “Ул. \"Париж”; \r\n- с код  6456 “Ул. \"6-ти септември”. \r\nN2 (в посока \"Студентски град\"): от бул. “Тодор Александров” (площад “Независимост”), по бул. “Княз Александър Дондуков”, надясно по бул. “Васил Левски” и  по маршрута, двупосочно. \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад \"Княз Александър I”; \r\n- с код  6457 „Ул. \"Париж”; \r\n- с код  6456 „Ул. \"6-ти септември”. \r\nN3 (в посока автостанция „Изток“): от бул. „Тодор Александров” (площад „Независимост”) по бул. „Княз Александър Дондуков” и след кръстовището с бул. „Васил Левски” направо по маршрута до автостанция „Изток“, двупосочно. \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад \"Княз Александър I“; \r\n- с код  6457 „Ул. \"Париж”; \r\n- с код  6456 „Ул. \"6-ти септември”; \r\n- двупосочна с кодове 6439 и 6440 „Площад \"Св. Александър Невски”; \r\n- с код 1241 „Площад Паметник Левски”; \r\n- с код 2012 „Ул. \"Кракра”. \r\nN4 (в посока ж.к. „Дружба 2“): от бул. „Тодор Александров” (площад „Независимост”) по бул. „Княз Александър Дондуков”, надясно по бул. „Васил Левски” и наляво по бул. „Янко Сакъзов” по маршрута, двупосочно. \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I”; \r\n- с код  6457 „Ул. \"Париж”; \r\n- с код  6456 „Ул. \"6-ти септември”; \r\n- двупосочна с кодове 6439 и 6440 „Площад Св. Александър Невски”. \r\nАвтобусите от четирите нощни линии ще спират на съществуващите трамвайни и автобусни спирки в променените участъци на маршрутите и на временна двупосочна спирка за прекачване на бул. „Княз Александър Дондуков” при ул. „Сердика”.", "date": "2018.12.31", "title": "София: Въвеждат се мерки за сигурност във връзка с провеждането на Новогодишния концерт на площад „Княз Александър Първи“"}
{"url": "http://www.focus-news.net/news/2018/12/31/2607011/blagoevgrad-s-praznichni-ilyuminatsii-i-narodno-veselie-petrich-shte-posreshtne-2019-godina.html", "text": "Програмата на 31 декември 2018 г. започва на открита сцена на градския площад в 23.30 часа. Първият изпълнител, който ще пее за доброто настроение на петричани е Володя Стоянов, съобщиха от пресцентъра на  Община Петрич . Малко преди полунощ на голям екран ще бъде излъчен новогодишният поздрав на президента Румен Радев, кметът на общината Димитър Бръчков също ще поздрави жителите и гостите на града с настъпването на новата година. Празнични илюминации ще изпъстрят небето над Петрич. След полунощ на сцената в Петрич излиза народната певица Гуна Иванова. Община Петрич ще осигури отново шампанско и вино за всички, които ще излязат на градския площад за посрещане на новата година.", "date": "2018.12.31", "title": "Благоевград: С празнични илюминации и народно веселие Петрич ще посрещне 2019 година"}
{"url": "http://www.focus-news.net/news/2018/12/31/2607013/pazardzhik-praznichniyat-novogodishen-kontsert-shte-zapochne-v-2300-chasa.html", "text": "Празничният новогодишен концерт, организиран от Община Пазарджик, който по традиция ще се проведе пред театър „Константин Величков”,  ще започне в 23.00 часа, съобщиха от  общинската администрация.  Народният певец Николай Учкунов и оркестър „Сияние” ще забавляват с фолклорните си изпълнения дошлите да изпратят старата, и да посрещнат новата година на площада. Кметът на общината Тодор Попов ще поздрави жителите и гостите на града с настъпващата 2019 година.", "date": "2018.12.31", "title": "Пазарджик: Празничният новогодишен концерт  ще започне в 23.00 часа"}
{"url": "http://www.focus-news.net/news/2018/12/31/2607018/veliko-tarnovo-obshtina-svishtov-organizira-kontsert-i-tombola-s-nagradi-na-nova-godina.html", "text": "Община Свищов организира концерт и томбола с награди на Нова година. Това съобщи за  Радио „Фокус“ – Велико Търново  Росен Маринов, директор на Дирекция „Култура и културно наследство“ в Общината. Той уточни, че празничната програма ще започне в 23.30 часа и по традиция ще се проведе на площад „Алеко“. В началото ѝ ще бъдат обявени резултатите от конкурсите на Община Свищов – за коледна картичка, украса, инициатива на 2018 година и послание за 2019 година. Новогодишен благослов ще отслужи от отец Михаил, а кметът на Свищов ще направи традиционното си обръщение към жителите. \r\nНовогодишна наздравица, фойерверки, баница с късмети и други вкусни изненади ще очакват присъстващите на централния площад в града. За празничното веселие ще се погрижи оркестър „Развитие“, а новогодишна томбола ще зарадва повече от двадесет семейства, които с настъпването на Новата 2019 година ще се приберат в домовете си с нови придобивки. Участието в състезанието е безплатно, билети ще се раздават на място. Единственото условие е всеки да се включи само с един талон. \r\nЛуиза ТРАНЧЕВА", "date": "2018.12.31", "title": "Велико Търново: Община Свищов организира концерт и томбола с награди на Нова година"}
{"url": "http://www.focus-news.net/news/2018/12/31/2607022/sport-grigor-dimitrov-pobedi-yoshihiro-nishioka-na-starta-na-turnira-v-brizbeyn.html", "text": "Тенис: Григор Димитров победи Йошихиро Нишиока на старта на турнира в Бризбейн с 2:0 сета (6:3, 6:4) за 80 минути, като по този начин се класира за втория кръг на първия турнир за 2019 година. Във втория кръг Димитров ще играе с победителя от двубоя Джон Милман от Австралия и Тенис Сандгрен от САЩ, които ще играят от 11 часа българско време днес. Миналата година Григор Димитров отпадна на полуфинала на този турнир от австралийския тенисист Ник Кириос.", "date": "2018.12.31", "title": "Спорт: Григор Димитров победи Йошихиро Нишиока на старта на турнира в Бризбейн"}
{"url": "http://www.focus-news.net/news/2018/12/31/2607015/plovdiv-zhitelite-na-asenovgrad-shte-posreshtnat-novata-2019-godina-s-folklorna-programa-i-praznichni-ilyuminatsii-na-tsentralniya-ploshtad.html", "text": "Жителите на Асеновград ще посрещнат новата 2019 година с фолклорна програма и празнични илюминации на централния площад „Акад. Николай Хайтов“. Това съобщиха за  Радио „Фокус“ – Пловдив  от отдел „Връзки с обществеността“ на Общината. Новогодишната наздравица с оркестър „Паскалев бенд” ще започне в 23.00 часа, като точно в полунощ идването на новата 2019 година ще бъде отбелязано с много настроение и празнични илюминации.  \r\nС това ще завърши и коледно-новогодишната програма, подготвена от Община Асеновград. Празничните прояви започнаха още на 3 декември със запалването на светлините на коледната елха в центъра на града. \r\nТони МИХАЙЛОВ", "date": "2018.12.31", "title": "Пловдив: Жителите на Асеновград ще посрещнат новата 2019 година с фолклорна програма и празнични илюминации на централния площад"}
{"url": "http://www.focus-news.net/news/2018/12/31/2607019/dobrich-s-praznichni-foyerverki-i-krashno-dunavsko-horo-kavarna-shte-posreshtne-nova-godina.html", "text": "В новогодишната нощ в Каварна празнични фойерверки ще осветят небето над площад „Защитата на Каварна“. Това съобщиха от пресцентъра на  Общината . \"Нека посрещнем заедно новата 2019-та година с традиционно дунавско хоро и пожелания за здрава, мирна и плодовита нова година, изпълнена с любов, успехи и положителни емоции\", призовават от Община Каварна.", "date": "2018.12.31", "title": "Добрич: С празнични фойерверки и кръшно дунавско хоро Каварна ще посрещне Нова година"}
{"url": "http://www.focus-news.net/news/2018/12/31/2607016/kyustendil-sas-zarya-i-balgarski-hora-shte-bade-posreshtnata-novata-2019-godina-v-dupnitsa.html", "text": "Със заря и български хора ще бъде посрещната новата 2019 година в Дупница. Това съобщиха за  Радио „Фокус” – Кюстендил  от отдел „Култура” към Община Дупница. Празничната програма ще започне на 31 декември в 23.30 часа на площад „Свобода”. Солистката на Националният ансамбъл за народни песни и танци „Филип Кутев“ Сорина Богомилова ще участва в концертната програма за Новогодишната нощ. Предвидени са много изненади за присъстващите, както и народно веселие след полунощ. \r\nВенцеслав ИЛЧЕВ", "date": "2018.12.31", "title": "Кюстендил: Със заря и български хора ще бъде посрещната новата 2019 година в Дупница"}
{"url": "http://www.focus-news.net/news/2018/12/31/2607024/dobrich-dvizhenieto-po-patya-za-varna-se-osashtestvyava-s-povisheno-vnimanie-poradi-chastichni-remontni-deynosti-na-asfaltovata-nastilka.html", "text": "Движението по пътя за Варна се осъществява с повишено внимание поради частични ремонтни дейности на асфалтовата настилка, предаде кореспондентът на  Радио „Фокус” – Варна . Срокът за изпълнение на дейностите е 31 януари следващата година. В ремонт са части и от околовръстния път на Добрич. Движението от км 99+500 до км 105+400 и от км 0+000 до км 7+500 също се осъществява с повишено внимание поради частични ремонтни дейности на асфалтовата настилка. Навсякъде движението на автомобили в зоните на ремонт се регулира с пътни знаци. Няма въведени промени в движението на автомобили в областта. Пътните настилки са сухи. Духа слаб вятър, температурата е около нулата.  \r\nЖулиета НИКОЛОВА", "date": "2018.12.31", "title": "Добрич: Движението по пътя за Варна се осъществява с повишено внимание поради частични ремонтни дейности на асфалтовата настилка"}
{"url": "http://www.focus-news.net/news/2018/12/31/2607017/smolyan-obshtinata-organizira-praznichna-programa-na-pl-balgariya-za-posreshtaneto-na-nova-godina.html", "text": "Общината организира празнична програма на пл. „България” за посрещането на Нова година. Това съобщиха от пресцентъра на  Община Смолян . Кметът Николай Мелемов кани жителите и гостите на града на 31 декември от 23.00 часа на народно веселие „Честита Нова 2019 г.” на пл. „България” – Амфитеатъра. За празничното настроение ще се погрижи Виевската фолклорна група. Водещ ще бъде примата на лакърдиите Веселина Бабаджанкова.  \r\nС чаша червено вино и новогодишна заря хората ще се поздравят с Новата 2019 г. На видеостена в 23.55 часа ще бъде излъчено и новогодишното приветствие на президента Румен Радев. Минути след настъпването на 2019 г. приветствие ще отправи и кметът Николай Мелемов. След това новогодишната програма ще продължи с любими родопски песни и хора, лакърдии и благопожелания около запаления огън.", "date": "2018.12.31", "title": "Смолян: Общината организира празнична програма на пл. „България” за посрещането на Нова година"}
{"url": "http://www.focus-news.net/news/2018/12/31/2607027/veliko-tarnovo-s-43-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 43 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция в града.  Водният стоеж на реката е 177 см., а температурата на водата 3.8 градуса. Облачно е времето над българския участък на Дунав към този час, такова ще се задържи и през целия ден. На места ще превалява слаб дъжд. Ще бъде тихо. Максимални температури между 3° и 5°.", "date": "2018.12.31", "title": "Велико Търново: С 43 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/12/31/2607021/veliko-tarnovo-vavezhda-se-vremenna-organizatsiya-na-dvizhenieto-na-nova-godina.html", "text": "Въвежда се временна организация на движението във Велико Търново на Нова година. Това съобщиха от пресцентъра на  Община Велико Търново . Във връзка с подготовката и реализирането на Новогодишен концерт и празнични илюминации се въвежда следната временна организация на движението за МПС: \r\nНа 31 декември (понеделник) за времето от 20.00 до 24.00 ч . се затваря за движение на МПС ул. \"Васил Левски\" в участъка от МДТ \"Константин Кисимов\" до сградата на Община Велико Търново; \r\nНа 1 януари (вторник) 2019 г. за времето от 00.00 до 03.30 ч. или до приключване на събитието се затваря за движение на МПС ул. \"Васил Левски\" в участъка от МДТ \"Константин Кисимов\" до сградата на Община Велико Търново.", "date": "2018.12.31", "title": "Велико Търново: Въвежда се временна организация на движението на Нова година"}
{"url": "http://www.focus-news.net/news/2018/12/31/2607026/gabrovo-propadnal-uchastak-zatrudnyava-dvizhenieto-po-patya-za-vrah-shipka.html", "text": "Пропаднал участък затруднява движението по пътя между Габрово и връх Шипка. Нека водачите карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. От Областно пътно – управление – Габрово съобщиха за  Радио „Фокус“ – Велико Търново , че пътната настилка в прохода е частично мокра, обработена и проходима при зимни условия. Там остава в сила забраната за товарни автомобили над 12 тона. Други въведени ограничения в областта няма. Времето е  облачно, без валежи. В района на котловините и около водните басейни видимостта е намалена. Пътните настилки са мокри, по усойните райони – частично заледени, но обработени и проходими при зимни условия. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2018.12.31", "title": "Габрово: Пропаднал участък затруднява движението по пътя за връх Шипка"}
{"url": "http://www.focus-news.net/news/2018/12/31/2607025/pazardzhik-remont-ogranichava-dvizhenieto-po-patya-selo-dyulevo-strelcha-v-rayona-na-35-km.html", "text": "Нормално натоварено е движението по главните пътища на територията на област Пазарджик в последния работен ден за годината, пътните настилки са  сухи, съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.12.31", "title": "Пазарджик: Ремонт ограничава движението по пътя село Дюлево-Стрелча в района на 35 км"}
{"url": "http://www.focus-news.net/news/2018/12/31/2607014/shumen-praznichna-novogodishna-programa-organizira-obshtinata.html", "text": "Община Шумен организира празнична новогодишна програма на 31-ви декември срещу 1-ви януари и кани жителите и гостите на града да се включат в общоградското тържество за посрещане на Новата година. Това съобщиха от  пресцентъра на Община Шумен.  Програмата ще започне в 22.30 часа с водещ Красимир Савов. На откритата сцена, която ще бъде изградена пред сградата на Община Шумен, най-напред ще излязат музикантите от варненската рок-група “Mr. Hard“. Малко преди полунощ в новогодишното празненство в центъра на града ще се включат и изпълнителите от оркестър „Пловдив“. Точно в 00.00 часа Шумен ще посрещне новата 2019-та година с празнична заря, народна музика и хора, баница с късмети и чаша вино.", "date": "2018.12.31", "title": "Шумен: Празнична новогодишна програма организира Общината"}
{"url": "http://www.focus-news.net/news/2018/12/31/2607031/shumen-patnite-nastilki-v-oblastta-sa-predimno-suhi.html", "text": "Нормално се осъществява движението в област Шумен, предаде репортер на  Радио „Фокус“- Шумен.  Пътните настилки са преобладаващо сухи, частично мокрите участъци са обработени. Времето е облачно, без валежи и мъгли. Температурата на въздуха е положителна. Ще бъде засилен полицейският контрол, както по републиканската пътна мрежа, така и в по- малките населени места. Ришки проход е отворен без ограничения. Върбишки проход е затворен за всички пътни превозни средства. Движението в участъка Секулово – Тодор Икономово от км 9 до км 16 е ограничено за МПС над 3,5 т поради компрометирано състояние на мостово съоръжение. Въведен е обход. Движението по пътя Радко Димитриево – Друмево e ограничено за МПС над 10 тпоради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2018.12.31", "title": "Шумен: Пътните настилки в областта са предимно сухи"}
{"url": "http://www.focus-news.net/news/2018/12/31/2607032/kyustendil-dvizhenieto-mezhdu-selo-pastra-i-rilski-manastir-se-osashtestvyava-v-ednata-lenta-zaradi-avariyno-vazstanovitelni-deynosti.html", "text": "Движението между село Пастра и Рилски манастир се осъществява в едната лента заради аварийно-възстановителни дейности. Това съобщи за  Радио „Фокус” – Кюстендил  дежурният в Областно пътно управление – Кюстендил. Временната организация на движение е въведена в участък от 50 метра, сигнализират с пътни знаци. Срокът е до 1 февруари 2019 година. Пътищата в областта са проходими при зимни условия. Пътните настилки са предимно сухи. Видимостта навсякъде е добра.  Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2018.12.31", "title": "Кюстендил: Движението между село Пастра и Рилски манастир се осъществява в едната лента заради аварийно-възстановителни дейности"}
{"url": "http://www.focus-news.net/news/2018/12/31/2607033/burgas-normalno-se-osashtestvyava-dvizhenieto-v-oblastta.html", "text": "Нормално се осъществява движението в област Бургас. Това съобщи за  Радио „Фокус“ – Бургас  дежурният от Областно пътно управление. Нормално е движението и по централните бургаски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. По-натоварено е по пътя от и към ж.к. „Меден Рудник“, на кръстовището с кръгово движение „Трапезица“, както и в района на кръстовището между улиците „Спортна“ и „Индустриална“. Интензивно се осъществява и движението по бургаските булеварди – „Демокрация“, „Сан Стефано“ и „Тодор Александров“. \r\nМария КУРТЕВА", "date": "2018.12.31", "title": "Бургас: Нормално се осъществява движението в областта"}
{"url": "http://www.focus-news.net/news/2018/12/31/2607029/helsinki-times-sasht-skladira-tovari-ot-bagdad-v-sklad-do-staroto-letishte-na-helzinki.html", "text": "САЩ складира товари от Багдад в склад до старото летище на Хелзинки, пише финландското англоезично издание  Helsinki times .  \r\nИзолиран и охраняван  склад в района на старото летище на Хелзинки Малми  се използва от американското посолство за неизвестни операции, след като съобщение на \"Уикилийкс\" разкри местоположението му, пише изданието. \r\nРепортери на Helsinki Times са посетили мястото този уикенд. Служителите по сигурността, млади финландци в униформи с американски знамена на ръцете си са отказали дори да потвърдят заповедта за новата ограда конструкция, която сега обгражда сградата. \r\nДванадесет пратки, всяка от които  от по 5000 килограма, се записват като изпратени в Хелзинки и 23 други западноевропейски посолства в САЩ - средно 2500 килограма за американско посолство. \r\nПричината за толкова голям обем доставки на посолства от Багдад е все още неизвестна, но разкриването на тази информация е последвано от новината на \"Уикилийкс\", че американското консулство във Франкфурт е пощенски център за разпространение на шпионско оборудване в други американски посолства по света. Сега се изразява безпокойство, че посолството на САЩ в Багдад се използва като главен център за разпространение на секретни товари.", "date": "2018.12.31", "title": "Helsinki Times: САЩ складира товари от Багдад в склад до старото летище на Хелзинки"}
{"url": "http://www.focus-news.net/news/2018/12/31/2607030/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, температурите от минус 6 до 0 градуса. Слаби превалявания от сняг има по високите райони на областта. Пътните настилки са предимно сухи, на места по усойните части са заледени и заснежени, но обработени с пясък и сол. През нощта по републиканските пътища в региона са работили 54 машини. Повишена е опасността от падащи камъни и дървета по пътищата в региона, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.31", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/12/31/2607020/burgas-obshtinata-organizira-praznichen-kontsert-na-ploshtad-troykata-za-posreshtaneto-na-novata-2019-godina.html", "text": "Общината организира празничен концерт на площад „Тройката“ за посрещането на Новата 2019 година. Това съобщиха от пресцентъра на  Община Бургас . Началото ще бъде дадено в 22.30 часа на 31 декември с изпълнения на любимката на тийнейджърите Дара. След нея на сцената ще се качат Павел и Венци Венц, Жечка Сланинкова и професионален фолклорен ансамбъл „Странджа\". Водещ на новогодишния концерт ще бъде DJ Мартен, който ще продължи да пуска готина музика след празничното хоро в полунощ. \r\nСлед 23.00 часа на специално обособен от Община Бургас пункт до голямата коледна елха ще започне раздаването на 2000 парчета баница и по чаша вино на всеки желаещ.", "date": "2018.12.31", "title": "Бургас: Общината организира празничен концерт на площад „Тройката“ за посрещането на Новата 2019 година"}
{"url": "http://www.focus-news.net/news/2018/12/31/2607028/targovishte-s-tarzhestvo-na-ploshtada-shte-bade-posreshtnata-2019-godina.html", "text": "Традиционна празнична програма подготвя Община Търговище за гражданите, които ще посрещнат новата 2019 година на площад „Свобода“. Това съобщиха от  Общината.  Вечерта ще започне в 23.00 часа с музикално-развлекателна програма на актьора Стефан Рядков. В 23.30 часа на откритата сцена пред Община Търговище певицата Райна ще представи разнообразен репертоар. Минути преди полунощ кметът д-р Дарин Димитров лично ще поздрави гражданите по случай настъпването на Новата година, а точно в 24.00 часа небето над града ще бъде озарено от празнична заря. Програмата ще продължи до 01.00 часа на 1 януари 2019 година с фолклорни изпълнения на певицата Райна. За новогодишната наздравица Община Търговище е подготвила бяло и червено вино.", "date": "2018.12.31", "title": "Търговище: С тържество на площада ще бъде посрещната 2019 година"}
{"url": "http://www.focus-news.net/news/2018/12/31/2607036/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините, особено във високите части. Това съобщиха за  Агенция „Фокус“  от  Планинската спасителна служба (ПСС)  при БЧК. Времето е облачно и ветровито. Снежната покривка варира от 5 до 10 см. Лифтовите съоръжения в курортите работят, ски пистите са обработени. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.12.31", "title": "ПСС: Лоши са условията за туризъм в планините"}
{"url": "http://www.focus-news.net/news/2018/12/31/2607038/vratsa-55-godishen-mazh-e-zadarzhan-za-shofirane-s-346-promila-alkohol-v-kozloduy.html", "text": "55-годишен мъж е задържан за шофиране с 3,46 промила алкохол в Козлодуй. Това съобщиха от  ОДМВР-Враца . На 30 декември 2018г., около 18.08 часа, в Козлодуй е спрян за проверка лек автомобил „Тойота“,  управляван от 55-годишен жител на града. Пробата за алкохол е положителна - 3,46 промила. Водачът е задържан в РУ Козлодуй. Образувано  е бързо полицейско производство.", "date": "2018.12.31", "title": "Враца: 55-годишен мъж е задържан за шофиране с 3,46 промила алкохол в Козлодуй"}
{"url": "http://www.focus-news.net/news/2018/12/31/2607040/v-katedralata-sv-aleksandar-nevski-na-1-yanuari-shte-badat-otsluzheni-sv-vasilieva-liturgiya-i-moleben-za-novata-2019-g-predstoyavan-ot-balgarskiya-patriarh-neofit.html", "text": "На 1 януари (вторник), Нова Година, Православната църква чества празника Обрезание Господне и прославя един от стълбовете на православната вяра, св. Василий Велики - Васильовден, предаде репортер на  Агенция \"Фокус\" . По този повод в патриаршеската катедрала \"Св. Александър Невски\" ще бъде отслужена св. Василиева Литургия. След светата Литургия ще бъде отслужен молебен за новата 2019 г., предстояван от Негово светейшество Българския патриарх и Софийски митрополит Неофит.   \r\nНикола ПЕТКОВ", "date": "2018.12.31", "title": "В катедралата \"Св. Александър Невски\" на 1 януари ще бъдат отслужени св. Василиева Литургия и молебен за новата 2019 г., предстояван от Българския патриарх Неофит"}
{"url": "http://www.focus-news.net/news/2018/12/31/2607034/el-pais-ispaniya-ispaniya-uchastva-v-modernizatsiyata-na-tankove-na-venetsuelskata-armiya-vapreki-embargoto-na-es.html", "text": "Испания участва в модернизацията на танковете на Венецуелската армия, въпреки постановеното от ЕС оръжейно ембарго, пише испанският вестник  El Pais . \r\nМеждуведомственият съвет, който контролира износа на военни материали, e одобрил през първата половина на 2018 г. продажбата на Венецуела на резервни части за бронирани превозни средства за 20 милиона евро. Разрешението дойде след като на 14 ноември 2017 г. влезе в сила регламентът на ЕС, който забранява доставката на такива стоки за Каракас. Правителствени източници твърдят, че договорът е бил сключен преди ембаргото, въпреки че политическото му одобрение е било по-късно. \r\nПредвид влошаването на ситуацията във Венецуела и липсата на зачитане на върховенството на закона и правата на човека от президента Николас Мадуро, на 13 ноември 2017 г. Европейският съвет одобри ембарго върху  оръжия и материали за Венецуела, които могат да бъдат използвани. за репресиите, както и замразяването на активи от списък на висши служители на боливарски режим, който по-късно е бил разширен. \r\nРегламентът, който влезе в сила един ден по-късно, забрани доставката на Венецуела на всякакви материали, включени в така наречения Общ списък на оръжията на Европейския съюз, в който изрично се споменават сухопътни превозни средства, предназначени или модифицирани за военна употреба и резервни части за тях.  Юлиян Марков", "date": "2018.12.31", "title": "El Pais (Испания): Испания участва в модернизацията на  танкове на Венецуелската армия въпреки ембаргото на ЕС"}
{"url": "http://www.focus-news.net/news/2018/12/31/2607039/stolichniyat-otdel-patna-politsiya-shte-raboti-s-grazhdani-do-1400-chasa.html", "text": "Отдел „Пътна полиция“ при СДВР ще работи с граждани до 14.00 часа. Това съобщиха от пресцентъра на  МВР . Причината е годишна инвентаризация.", "date": "2018.12.31", "title": "Столичният отдел „Пътна полиция“ ще работи с граждани до 14.00 часа"}
{"url": "http://www.focus-news.net/news/2018/12/31/2607037/na-1-yanuari-pravoslavnata-tsarkva-chestva-praznika-obrezanie-gospodne-i-proslavya-sv-vasiliy-veliki.html", "text": "На 1 януари (вторник), Нова Година, Православната църква чества празника Обрезание Господне и прославя един от стълбовете на православната вяра, св. Василий Велики - Васильовден, предаде репортер на  Агенция \"Фокус\" . По този повод във всички епрахии на Българската  православна църква се отслужва света Василиева Литургия и Новогодишен молебен. В митрополитския храм \"Св. вмца Марина\", град Пловдив, Негово високопреосвещенство Пловдивският митрополит Николай ще оглави Архиерейска света Литургия и Новогодишен молебен от 10.00 часа.  \r\nНикола ПЕТКОВ", "date": "2018.12.31", "title": "На 1 януари Православната църква чества празника Обрезание Господне и прославя св. Василий Велики"}
{"url": "http://www.focus-news.net/news/2018/12/31/2607023/prof-hristo-pimpirev-balgarskata-antarkticheska-ekspeditsiya-shte-spazi-traditsiite-na-novogodishniya-praznik-zaedno-s-ucheni-ot-kolumbiya-kipar-i-mongoliya.html", "text": "За този полярен сезон ни се наложи да отделим повече шампанско, за да спазим традициите на Новогодишния празник. В състава на нашата експедиция има учени от Колумбия, Кипър и Монголия. Това съобщи директорът на Българския антарктически институт  проф. Христо Пимпирев  - ръководител на 27-та Българска антарктическа експедиция на о-в Ливингстън. \r\n\"Първата тапа от шампанското ще гръмне в 13.00 часа на брега на Южния океан и така ще отбележим посрещането на Нова година в Монголия. Мястото се налага, тъй като по това време очакваме лодка с товар от Испанската база. С шампанско празнуват и монголците, но по европейска инерция. Същинската за тях Нова година (годината на прасето) идва на 5 февруари, когато наследниците на Чингиз хан ще празнуват цели две седмици\", разказа проф. Пимпирев. \r\n\"За втора наздравица ще звъннем чашите в 19.00 часа, когато посрещаме Нова година по едно и също време в България и в Кипър. По силата на четвъртвековна ливингстънска традиция това ще стане на Крумов камък - връх над базата, без значение дали времето ще предложи виелици и сковаващ студ. Ще е трудно да спазим новогодишния обичай в Кипър, да се оставя до камината парче от баницата и чаша вино за да си хапне идващия св. Василий\", отбеляза той. \r\n\"За трети път ще гръмне шампанското в 22.00 часа, когато вдигат наздравици в Колумбия. Докато там в тропическа жега си подаряват жълто бельо за любов и благополучие, хапват 12 гроздови зърна за здраве и късмет, нашите колежки ще тичат по снега около базата с раници на гръб. Това е ритуал на южноамериканците за пътешествия през идващата година\", допълни ръководителят на Българска антарктическа експедиция. \r\n\"В полунощ идва ред и на антарктическата Нова година. Разгорещени от наздравици и български хора няма да забравим испанските ни съседи, които ще поздравим по радиостанцията с химна на о-в Ливингстън! \r\nОсвен късметите в баницата, вече можем да се похвалим с значими успехи в изпълнението на научната програма. Ще си пожелаем и скорошно приключване на планирания строеж на научна лаборатория, което ще ни позволи да се гордеем освен с научните си постижения и с модерна научна инфраструктура на Ледения континент. \r\nОт българското селище в Антарктида желаем на всички наши сънародници в Родината и по света здраве, късмет и много поводи за национална гордост през Новата 2019 година!\", заяви още проф. Пимпирев.", "date": "2018.12.31", "title": "Проф. Христо Пимпирев: Българската антарктическа експедиция ще спази традициите на Новогодишния празник заедно с учени от Колумбия, Кипър и Монголия"}
{"url": "http://www.focus-news.net/news/2018/12/31/2607035/nina-stavreva-kmet-na-kavarna-onova-koeto-ni-vodi-ot-nachaloto-na-mandata-e-poetiyat-angazhiment-otkrito-upravlenie-i-otnoshenie-kam-horata.html", "text": "Онова, което ни води от началото на мандата, е поетият ангажимент – открито управление и отношение към хората. Това каза за  Радио „Фокус”  кметът на Каварна Нина Ставрева. Тя подчерта, че туризмът, привличането на инвеститорски интерес, добра инфраструктура и активен спортен живот са сред силните страни на Общината, но сферата, която заема първо място, е туризмът. \r\n„И това е заради постигнатите резултати. Всъщност още в началото на мандата ние заявихме, че Каварна за 4 години ще се завърне в списъка на желаните туристически дестинации. Не само богат спортен календар, ние имаме изключително богат културен календар. Слагаме старт на тези мероприятия в началото на април, до ноември в Каварна всеки може да намери нещо, което да докосне сърцето му. Онова, което правим при сглобяването на културния календар на Общината, е разговор с хората. Освен традиционните събития, поехме ангажимент да надграждаме. Имаме вече пет нови събития, направени след разговор с хората. Още 2016-та беше променена визията на морски плаж Каварна. Тази година облагородихме вида на площада, който е в тази част на морската зона. Всичко си имаме в Каварна. Който избере морския град, получава комфорта, уюта, удобството, усмихнатите добруджанци, вкусните добруджански ястия, а туризма отчитам като най-голям успех, защото резултатите, които констатирахме на финала на годината, цифрите ясно и категорично показват това – почти 100% увеличена леглова база и реален ръст на туристите – от 50 000 през 2015-та до 172 000 към 31 октомври 2018-та. Когато тази година откривахме новите атракции, които са на територията на Община Каварна, и си говорехме с инвеститора, голяма част от ръста на легловата база се дължи на него, той пред ваши колеги каза така, когато идеята е в ума ти, финансовият ресурс – в ръцете ти, и имаш подкрепа от местната власт, нещата могат и се случват. Аз не веднъж съм казвала, че в лицето на Община Каварна инвеститорите трябва да виждат партньор, съмишленик, екипът ни подпомага тяхната дейност. Няма някой, който да каже, че документ е бил забавен в Общината, че не е обърнато внимание, не. Изключително коректно отношение към всички, защото онова, което ни води от началото на мандата, така ще бъде и през следващата година, е онова, което поехме като ангажимент пред хората – открито управление и отношение към хората. От това няма да отстъпя“, заяви Нина Ставрева.  \r\nЖулиета НИКОЛОВА", "date": "2018.12.31", "title": "Нина Ставрева, кмет на Каварна: Онова, което ни води от началото на мандата, е поетият ангажимент – открито управление и отношение към хората"}
{"url": "http://www.focus-news.net/news/2018/12/31/2607041/sofiya-127-choveka-sa-noshtuvali-v-krizisniya-tsentar-za-nastanyavane-na-bezdomni-hora-v-kv-zaharna-fabrika.html", "text": "127 човека са нощували в Кризисния център за настаняване на бездомни хора в кв. „Захарна фабрика“. Това каза за  Агенция „Фокус“  Йорданка Темелкова - директор на Кризисния център за настаняване на бездомни хора в столичния кв. „Захарна фабрика“. По думите ѝ нощта е протекла нормално и за хората са били осигурени сладки с късмети. Тя уточни, че за тази вечер е предвидена празнична вечеря по повод настъпването на Новата година.", "date": "2018.12.31", "title": "София: 127 човека са нощували в Кризисния център за настаняване на бездомни хора в кв. „Захарна фабрика“"}
{"url": "http://www.focus-news.net/news/2018/12/31/2607042/corriere-della-serra-italiya-kyurdite-sa-sami-v-siriya.html", "text": "Кюрдите са сами в Сирия, пише италианският вестник  Corriere della Serra . \r\nРешението на  Доналд Тръмп за оттеглянето на САЩ от Сирия, оставяйки кюрдите, герои на битката срещу „Ислямска държава“ единствено в ръцете на сирийския диктатор Башар Асад, предизвика много гняв в международната общност, пише изданието. \r\nТази проява на американския изолационизъм е много неприятна(още повече, трябва да се каже, в трагична приемственост със слабата и колеблива политика на Обама в Близкия изток) и оставя терен за враговете на демокрацията в света, за тези, които систематично нарушават основните права на човека и изоставя уязвимата израелска демокрация на врагове, които биха искали да заличат еврейското присъствие, пише вестникът. \r\nСъщо така е ужасно лицемерно отношението на една неумела Европа, която не предприема нищо, ако Съединените щати престанат да действат като пазител на демокрацията,  в своя защита и остава в състояние на пълна политическа маргиналност в света, проявявайки  безсилие към диктаторите, оставяни свободно да извършат своите злодеяния. Една Европа, която съществува като политически субект, достоен за уважение, трябва сама да поема тежестта на защита на кюрдите и хората, тормозени от Асад, от Ердоган, от Саудитска Арабия, от Иран. Ако тя не е толкова поразена от лицемерие трябва да заяви: трябва да спрем да делегираме на Съединените щати задача, която не могат да изпълнят, трябва да увеличим военните разходи, да укрепим въоръжените си сили, да водим ясна външната политика, чиито насоки засега не се забелязват спрямо Саудитска Арабия, спрямо Иран.  \r\nКакво може да каже Европа за политиката на сирийското правителство? Някой чувал ли е през последните години за европейско предложение, за присъствие на Европа, за убедителна инициатива? Никой от ръководството на Европейския съюз не се ангажира със сериозна позиция относно бежанците, прогонени от домовете си, никой не говори за вярно скъпата и трудна дипломация и политика на сигурността, която би защитила кюрдите и не би ги оставила  сами срещу силите на режима на Асад, а единствено реагира  с недоволство от решението на САЩ.  Юлиян Марков", "date": "2018.12.31", "title": "Corriere della Serra (Италия): Кюрдите са сами в Сирия"}
{"url": "http://www.focus-news.net/news/2018/12/31/2607043/burgas-30-domashni-lukanki-sa-otkradnati-ot-dvora-na-53-godishen-mazh-ot-selo-rusokastro.html", "text": "Полицейски служители от Районно управление – Камено са установили извършителя на кражба на 30 домашни луканки, собственост на 53-годишен мъж от село Русокастро, община Камено, осъществена на 22 декември т. г. от двора на къщата му – това е 33-годишен криминално проявен мъж от същото село, който направил пълни самопризнания и върнал част от откраднатите луканки. Това съобщиха от  ОДМВР - Бургас . Работата по случая продължава.", "date": "2018.12.31", "title": "Бургас: 30 домашни луканки са откраднати от двора на 53-годишен мъж от село Русокастро"}
{"url": "http://www.focus-news.net/news/2018/12/31/2607045/nina-stavreva-kmet-na-kavarna-savsem-skoro-predstoi-razkrivaneto-na-fabrika-za-proizvodstvo-na-sokove-v-obshtinata.html", "text": "Съвсем скоро предстои разкриването на фабрика за производство на сокове в община Каварна. Това съобщи пред  Радио „Фокус”  кметът на Каварна Нина Ставрева. По думите й това, което насърчава инвестициите в района, е постигнатият последователен тригодишен ръст, с бавни темпове, но сигурен във времето.  \r\n„Доверие се печели много трудно и аз имам самочувствието три години след началото на мандата да кажа, че то вече е спечелено. В началото разговорите бяха плахи. Съвсем скоро предстои да бъде открита фабрика за производство на сокове. В землищата на община Каварна има овощни градини, много декари. Отворени са стотици работни места в сектор туризъм. Две са ключовите думи за мен – отношение и коректност“, каза Нина Ставрева.  \r\nТя припомни, че през 2016 г. Общината е била на първо място по привличане на частни инвестиции, с 64 млн. евро. Кметът на Каварна изрази надежда, че и след тази година Община Каварна е запазила своето място в призовата тройка в Добричка област.  \r\nЖулиета НИКОЛОВА", "date": "2018.12.31", "title": "Нина Ставрева, кмет на Каварна: Съвсем скоро предстои разкриването на фабрика за производство на сокове в общината"}
{"url": "http://www.focus-news.net/news/2018/12/31/2607047/burgas-chanta-s-6-000-lv-e-otkradnata-ot-lek-avtomobil-parkiran-pred-imot-v-selo-laka.html", "text": "Около 18.00 ч. на 28 декември т. г. в Районно управление - Поморие е получено съобщение от 73-годишен мъж от Бургас за това, че няколко часа по-рано от отключения му лек автомобил, паркиран пред имота му в село Лъка, е извършена кражба на чанта със сумата от 6 000 лв. Това съобщиха от  ОДМВР - Бургас . В резултат на бързите полицейски действия са установени извършителите на кражбата, трима младежи – 17-годишен от Бургас, 20-годишен от Варна и 22-годишен от Любимец, който направили пълни самопризнания и са задържани за срок до 24 часа. Част от откраднатата парична сума е намерена и иззета. Работата по случая продължава.", "date": "2018.12.31", "title": "Бургас: Чанта с 6 000 лв. е открадната от лек автомобил, паркиран пред имот в село Лъка"}
{"url": "http://www.focus-news.net/news/2018/12/31/2607048/sport-amerikanski-otbor-iska-klaudiu-kesheru.html", "text": "Футбол: Отборът на Колорадо Рапидс от САЩ иска Клаудиу Кешеру. Според информации румънският нападател на Лудогорец е заинтересован от предложението. Кешеру е голмайстор на Първа лига заедно със Станислав Костов от Левски,като са отбелязали по 16 гола. Румънският футболист има договор с Лудогорец до 2020 година . Тимът от Колорадо искаше Кешеру  в началото на 2018 година, но не представи подходяща финансова оферта.", "date": "2018.12.31", "title": "Спорт: Американски отбор иска Клаудиу Кешеру"}
{"url": "http://www.focus-news.net/news/2018/12/31/2607046/tass-trima-dushi-sa-zaginali-pri-eksploziya-v-zhilishten-blok-v-grad-magnitogorsk-v-rusiya.html", "text": "Трима души са загинали при експлозия в жилищен блок в град Магнитогорск в Русия, предава  TACC \r\nБроят на загиналите при експлозия на газ в жилищна сграда в Магнитогорск, Челябинска област, е достигнал трима души, съобщи Центърът за управление на кризи  към регионалния център на Министерството на извънредните ситуации в Челябинск, като съобщи за още трима ранени, включително едно дете. Експлозията е довела до разрушения на стълбището от първия до десетия етаж, като в момента развалините се проверяват за наличие на затрупани хора. Спасителите са евакуирали  жителите на съседните входове на засегнатия блок. \r\nВ резултат на експлозия на газ са повредени 48 жилища, в които живеят 110 души. Пресслужбата на губернатора на Челябинска област е заявила, че на всички засегнати ще бъдат предоставени временни жилища.   Юлиян Марков", "date": "2018.12.31", "title": "ТАСС: Трима души са загинали при експлозия в жилищен блок в град Магнитогорск в Русия"}
{"url": "http://www.focus-news.net/news/2018/12/31/2607049/kardzhali-chetirima-nepalnoletni-sa-zapalili-avtomat-za-kafe-v-dvor-na-uchilishte-v-krumovgrad.html", "text": "Четирима непълнолетни са запалили автомат за кафе в Крумовград. Това са установили криминалисти от полицейското управление в града, съобщиха от  ОДМВР - Кърджали . Инцидентът е станал на 28 декември, около 18.30 часа, в двор на училище. Машината е изгоряла. Работата по случая продължава група „Охранителна полиция“ в управлението и инспектор от Детска педагогическа стая. Материалите ще бъдат изпратени на Местната комисия за борба с противообществените прояви на малолетни и непълнолетни за предприемане на възпитателни мерки.", "date": "2018.12.31", "title": "Кърджали: Четирима непълнолетни са запалили автомат за кафе в двор на училище в Крумовград"}
{"url": "http://www.focus-news.net/news/2018/12/31/2607054/pleven-obshtinata-organizira-posreshtane-na-novata-2019-g-na-tsentralniya-ploshtad-vazrazhdane.html", "text": "Община Плевен организира посрещане на новата 2019 г. на централния площад „Възраждане”, предаде кореспондент на  Радио „Фокус” . Празничната програма започва от 21.00 ч с изпълнения на  DJ Живко Иванов. От 22.00 ч. плевенчани ще чуят рок група „Абсолют”. Музикантите от „D2” ще зарадват присъстващите на площада в самия край на старата година. Минути преди настъпването на Новата  кметът Георг Спартански ще отправи празнично приветствие. В първите минути на 2019 г. ще има празнична заря, а хора ще звучат до 00.30 ч. След това DJ Живко Иванов ще продължи със свои изпълнения до 01.30 ч. От Община Плевен е осигурена почерпка - новогодишна баница с над 900 късмета и червено вино за празнуващите на площада.  \r\nВиолета КРЪСТЕВА", "date": "2018.12.31", "title": "Плевен: Общината организира посрещане на новата 2019 г. на централния площад „Възраждане”"}
{"url": "http://www.focus-news.net/news/2018/12/31/2607051/pregled-na-osnovnite-temi-v-evropeyskiya-pechat-agentsiya-fokus.html", "text": "Изтеглянето на американските войски от Сирия, доставки на резервни части за танкове за Венецуелската армия и съмнителни пратки в склад в близост до старото летище на Хелзинки от американското посолство в Багдад са сред основните теми на европейския печат. \r\n*** Близък съюзник на Доналд Тръмп заяви, че президентът е „мислил дълго и усилено“ за плана си да изтегли американските войски от Сирия и неговия ангажимент да победи „Ислямска държава“. \r\nЛиндзи Греъм не каза, че Тръмп е обещал да преразгледа оттеглянето, за което сенаторът по-рано заяви, че се надява да убеди президента. \r\nПенсиониран командир на американски и натовски войски в Афганистан, междувременно критикува плановете за изтегляне на хиляди американци от тази страна и заяви, че самият президент е „неморален“. \r\nГреъм от Южна Каролина е влиятелен член на комитета на въоръжените сили на Сената, който се противопоставя на Тръмп за някои външнополитически решения, докато работи за да се доближи до него по начин, далеч по-различен от ранните етапи на изборите през 2016 г., когато двамата мъже размениха ожесточени обиди. \r\nПо-рано този месец Греъм използваше емоционален език, когато предупреди, че оттеглянето на Сирия и подготвеното изтегляне на Афганистан могат да проправят пътя към втори 11 септември. Обявявайки срещата си с Тръмп, той бе по-внимателен, като каза, че ще поиска от президента „да седне с генералите си и да преразгледа как да направи това“. \r\nГреъм предупреди, че премахването на всички американски сили от Сирия би навредило на националната сигурност, като позволи на „Ислямска държава“ да се възстанови, предавайки подкрепяните от САЩ кюрдски бойци и засилвайки способността на Иран да заплашва Израел. \r\n„Все още имаме някои различия, но ще ви кажа, че президентът мисли дълго и упорито за Сирия - как да изтеглим нашите сили, но в същото време да постигнем интересите на националната ни сигурност“. \r\nМинистерството на отбраната заяви, че обмисля планове за „предпазливо и контролирано оттегляне“. Една от възможностите, според лице, запознато с дискусиите, е 120-дневен период на изтегляне. \r\nГреъм се присъедини към други републиканци и демократи в критикуването на Тръмп заради заповедта за изтеглянето на всичките 2000 американски войници, разположени в подкрепа на кюрдските бойци. Турция разглежда кюрдската милиция, като клон на собственото си кюрдско сепаратистко движение и заплашва да започне офанзива срещу нея. \r\nАмериканските командири препоръчват на бойците от „Отряди за народна самоотбрана“ да им бъдат оставени оръжия, доставени от САЩ. Това предложение вероятно ще разгневи Турция, където съветникът по националната сигурност Джон Болтън ще проведе разговори тази седмица. \r\n*** САЩ складира товари от Багдад в склад до старото летище на Хелзинки, пише финландското англоезично издание  Helsinki times .  \r\nИзолиран и охраняван  склад в района на старото летище на Хелзинки Малми  се използва от американското посолство за неизвестни операции, след като съобщение на \"Уикилийкс\" разкри местоположението му, пише изданието. \r\nРепортери на Helsinki Times са посетили мястото този уикенд. Служителите по сигурността, млади финландци в униформи с американски знамена на ръцете си са отказали дори да потвърдят заповедта за новата ограда конструкция, която сега обгражда сградата. \r\nДванадесет пратки, всяка от които  от по 5000 килограма, се записват като изпратени в Хелзинки и 23 други западноевропейски посолства в САЩ - средно 2500 килограма за американско посолство. \r\nПричината за толкова голям обем доставки на посолства от Багдад е все още неизвестна, но разкриването на тази информация е последвано от новината на \"Уикилийкс\", че американското консулство във Франкфурт е пощенски център за разпространение на шпионско оборудване в други американски посолства по света. Сега се изразява безпокойство, че посолството на САЩ в Багдад се използва като главен център за разпространение на секретни товари. \r\n*** Испания участва в модернизацията на танковете на Венецуелската армия, въпреки постановеното от ЕС оръжейно ембарго, пише испанският вестник  El Pais . \r\nМеждуведомственият съвет, който контролира износа на военни материали, e одобрил през първата половина на 2018 г. продажбата на Венецуела на резервни части за бронирани превозни средства за 20 милиона евро. Разрешението дойде след като на 14 ноември 2017 г. влезе в сила регламентът на ЕС, който забранява доставката на такива стоки за Каракас. Правителствени източници твърдят, че договорът е бил сключен преди ембаргото, въпреки че политическото му одобрение е било по-късно. \r\nПредвид влошаването на ситуацията във Венецуела и липсата на зачитане на върховенството на закона и правата на човека от президента Николас Мадуро, на 13 ноември 2017 г. Европейският съвет одобри ембарго върху  оръжия и материали за Венецуела, които могат да бъдат използвани. за репресиите, както и замразяването на активи от списък на висши служители на боливарски режим, който по-късно е бил разширен. \r\nРегламентът, който влезе в сила един ден по-късно, забрани доставката на Венецуела на всякакви материали, включени в така наречения Общ списък на оръжията на Европейския съюз, в който изрично се споменават сухопътни превозни средства, предназначени или модифицирани за военна употреба и резервни части за тях. \r\n*** Кюрдите са сами в Сирия, пише италианският вестник  Corriere della Serra . \r\nРешението на  Доналд Тръмп за оттеглянето на САЩ от Сирия, оставяйки кюрдите, герои на битката срещу „Ислямска държава“ единствено в ръцете на сирийския диктатор Башар Асад, предизвика много гняв в международната общност, пише изданието. \r\nТази проява на американския изолационизъм е много неприятна(още повече, трябва да се каже, в трагична приемственост със слабата и колеблива политика на Обама в Близкия изток) и оставя терен за враговете на демокрацията в света, за тези, които систематично нарушават основните права на човека и изоставя уязвимата израелска демокрация на врагове, които биха искали да заличат еврейското присъствие, пише вестникът. \r\nСъщо така е ужасно лицемерно отношението на една неумела Европа, която не предприема нищо, ако Съединените щати престанат да действат като пазител на демокрацията,  в своя защита и остава в състояние на пълна политическа маргиналност в света, проявявайки  безсилие към диктаторите, оставяни свободно да извършат своите злодеяния. Една Европа, която съществува като политически субект, достоен за уважение, трябва сама да поема тежестта на защита на кюрдите и хората, тормозени от Асад, от Ердоган, от Саудитска Арабия, от Иран. Ако тя не е толкова поразена от лицемерие трябва да заяви: трябва да спрем да делегираме на Съединените щати задача, която не могат да изпълнят, трябва да увеличим военните разходи, да укрепим въоръжените си сили, да водим ясна външната политика, чиито насоки засега не се забелязват спрямо Саудитска Арабия, спрямо Иран.  \r\nКакво може да каже Европа за политиката на сирийското правителство? Някой чувал ли е през последните години за европейско предложение, за присъствие на Европа, за убедителна инициатива? Никой от ръководството на Европейския съюз не се ангажира със сериозна позиция относно бежанците, прогонени от домовете си, никой не говори за вярно скъпата и трудна дипломация и политика на сигурността, която би защитила кюрдите и не би ги оставила  сами срещу силите на режима на Асад, а единствено реагира  с недоволство от решението на САЩ.", "date": "2018.12.31", "title": "Преглед на основните теми в европейския печат (Агенция \"Фокус)"}
{"url": "http://www.focus-news.net/news/2018/12/31/2607050/gl-inspektor-borislav-muerov-sdvr-tseliyat-nalichen-sastav-na-stolichnata-politsiya-shte-bade-angazhiran-za-spokoynoto-posreshtane-na-novata-godina.html", "text": "Целият наличен състав на Столичната полиция ще бъде използван за осигуряване на спокойствието на гражданите и веселото посрещане на Новата година. Това съобщи на брифинг главен инспектор Борислав Муеров, началник на отдел „Охранителна полиция” към СДВР, предаде репортер на  Агенция „Фокус“ . Гл. инспектор Муеров припомни, че от 14.00 часа днес се забранява движението от ул. „Г.С. Раковски“ по бул. „Цар Освободител“ и от бул. “Княз Александър Дондуков” по бул. „Цар Освободител“. По думите му вече започват да се изграждат и 8-те пропусквателни пунктове за концерта на пл. „Княз Александър І”. Препоръките към всички граждани, които са решили да посрещнат Нова година на площада, са да не носят забранени предмети и обемисти багажи. Гл. инспектор Борислав Муеров обясни, че проверките ще се осъществява на произволен принцип, но не трябва да притесняват гражданите. Той посъветва хората да бъдат търпеливи и си предвидят достатъчно време за преминаване през контролните пунктове. Няма да се лица във видимо нетрезво състояние, както и такива, които носят със себе си оръжие, пиротехнически изделия или други опасни предмети.  \r\nВесела АЛЕКСАНДРОВА", "date": "2018.12.31", "title": "Гл. инспектор Борислав Муеров, СДВР: Целият наличен състав на Столичната полиция ще бъде ангажиран за спокойното посрещане на Новата година"}
{"url": "http://www.focus-news.net/news/2018/12/31/2607052/plovdiv-okrazhniyat-sad-shte-gleda-myarkata-za-neotklonenie-na-zadarzhanite-za-ubiystvoto-na-63-godishen-mazh-pri-bitov-skandal.html", "text": "В 11.00 часа в зала 2 Пловдивският окръжен съд ще гледа искането на прокуратурата за налагане на най-тежката мярка за неотклонение „задържане под стража“ спрямо 38-годишната Е. А. и 20-годишният С. С., които са обвинени в извършване на умишлено убийство - престъпление по чл. 115 от Наказателния кодекс. Това съобщиха от  Съдебна палата - Пловдив . \r\nНа 27 декември 2018 г. след подаден на тел. 112 сигнал, в къща в Пловдив е открит мъртъв 63-годишен мъж с инициали П. С. След проведените бързи оперативно-издирвателни мероприятия от полицията и прокуратурата е установено, че пострадалият е бил в къщата заедно с А. А. и С. С. След употреба на алкохол между тях и П. С.  възникнал скандал. Двамата нанесли множество удари с нож и стъклена чаша на П. С., който починал в резултат на наранявания в областта на шията. Нападателите са били задържани от полицията при опит да напуснат Пловдив.", "date": "2018.12.31", "title": "Пловдив: Окръжният съд ще гледа мярката за неотклонение на задържаните за убийството на 63-годишен мъж при битов скандал"}
{"url": "http://www.focus-news.net/news/2018/12/31/2607055/dobrich-gradat-shte-posreshtne-2019-godina-s-folklorna-programa-i-praznichni-ilyuminatsii.html", "text": "Добрич ще посрещне настъпването на новата 2019 г. на площад „Свобода“ с празнична фолклорна програма на Оркестър „Добруджански авлиги“, съобщават от пресцентъра на  Общината . По стара българска традиция ще бъдат представени песни и танци от българския фолклор, които ще допринесат за доброто настроение и споделени усмивки. Община Добрич е подготвила празнично хоро и чаша вино за всеки, който е решил да празнува на площада. Празничната програма ще започне в 23.30 часа и ще завърши с илюминации, които ще оповестят новата 2019 г.", "date": "2018.12.31", "title": "Добрич: Градът ще посрещне 2019 година с фолклорна програма и празнични илюминации"}
{"url": "http://www.focus-news.net/news/2018/12/31/2607058/kardzhali-48-godishna-zhena-e-v-bolnitsa-sas-schupeni-rebra-sled-kato-e-navlyazla-s-lek-avtomobil-v-lentata-za-nasreshtno-dvizhenie-i-se-e-blasnala-v-tovaren-vlekach-na-patya-kam-selo-zhinzifovo.html", "text": "48-годишна жена, управлявала лек автомобил „Опел“, е пострадала при катастрофа на пътя от Кърджали към село Жинзифово в събота, около 07.00 часа. Това съобщиха от  ОДМВР - Кърджали . При движение с несъобразена скорост жената е загубила контрол над управлението, колата е навлязла в лентата за насрещно движение и се е блъснала в товарен влекач „Мерцедес“. Пострадалата е била настанена в кърджалийската болница със счупени ребра.  \r\nТестовете за алкохол са с отрицателен резултат. Съставен е акт по Закона за движение по пътищата.", "date": "2018.12.31", "title": "Кърджали: 48-годишна жена е в болница със счупени ребра, след като е навлязла с лек автомобил в лентата за насрещно движение и се е блъснала в товарен влекач на пътя към село Жинзифово"}
{"url": "http://www.focus-news.net/news/2018/12/31/2607057/smolyan-63-godishen-mazh-e-postradal-sled-kato-se-e-blasnal-sas-spetsialen-firmen-avtomobil-v-uchilishtna-sgrada-v-madan.html", "text": "Около 09.25 ч. на 30 декември на ул.\"Възход\" в Мадан, 63-годишен мъж от града, управляващ специален автомобил \"Ифа в 50 л\" със смолянска регистрация, собственост на частна фирма, при спускане на стръмен наклон губи контрол над автомобила и се блъска в стена на сграда, собственост на ПГ \"Васил Димитров\". Ранен е 63-годишният мъж, който е получил разкъсна рана на главата, без опасност за живота. Оказана му е медицинска помощ в МБАЛ-Смолян и е освободен за домашно лечение. Причините и щетите от произшествието са в процес на изясняване. Местопроизшествието е посетено от екип на „Пътна полиция“ и е взето отношение по Закона за движение по пътищата.", "date": "2018.12.31", "title": "Смолян: 63-годишен мъж е пострадал, след като се е блъснал със специален фирмен автомобил в училищна сграда в Мадан"}
{"url": "http://www.focus-news.net/news/2018/12/31/2607059/nezavisen-makedoniya-protestite-v-sarbiya-stavat-po-masovi.html", "text": "Протестите в Сърбия стават по-масови, пише електронното издание на македонският вестник „Независен“ \r\nПо време на протеста \"Един от пет милиона\", който се проведе в центъра на Белград в събота, гражданите изпълниха Студентския площад и улица \"Васина\", където се проведе протестно шествие. Организаторите на протеста поискаха още нещо - уволнението на министъра на вътрешните работи Небойша Стефанович. Следващият протест е насрочен за 5 януари. \r\nСпоред журналисти от телевизия Н1 в протеста са взели участие повече хора от протеста миналата събота. Участниците в протеста свиреха и носеха плакати с надписите: \"Ние сме пет милиона души,\" \"Стига лъжи, пенсионерите са гладни\", \"Протестирам, не искам да си тръгвам\"  \r\nОрганизаторите на протестите потвърдиха исканията си де се освети разследването за убийството  на Оливер Иванович в Митровица , както и да се открият  извършителите на нападения срещу журналисти и опозиционни фигури, също така опозицията да получи пет минути ефирно време в националната медия „Радио и Телевизия Сърбия“  (РТС). Към тези искания бе добавено още едно - оставката на вътрешния министър Небойша Стефанович. \r\nИзданието напомня, че протестите са били организирани първоначално след нападението срещу лидера на сръбската левица Борко Стефанович, но прераснаха в по-широкомащабни граждански протести.  Юлиян Марков", "date": "2018.12.31", "title": "„Независен“ (Македония): Протестите в Сърбия стават по-масови"}
{"url": "http://www.focus-news.net/news/2018/12/31/2607044/iva-ivanova-astrolog-v-kraya-na-2019-g-i-prez-2020-g-se-ochakva-porednata-finansova-kriza-v-sveta-i-tya-shte-zasegne-i-balgariya.html", "text": "В края на 2019 г. и през 2020 г. се очаква поредната финансова криза в света и тя ще засегне и България. Това каза астрологът Ива Иванова в интервю за  Агенция „Фокус“  за астрологичните прогнози за 2019 г. „За България 2019 г. би трябвало да бъде хем по-хаотична, хем по-добра от миналата година. В същото време се характеризира с не особено стабилно финансово положение. Българите ще продължим да бъдем заблуждавани за най-различни неща. В рамките на предстоящата година трябва да се появят и по-нататъшното развитие на обществото като цяло. По-критични периоди ще бъдат месеците юни, юли и август. А към края на 2019 г. може да очакваме „пробуждане“ на народа, който ще покаже, че трудно се поддава на манипулации и трудно разрешава да бъде лъган. В рамките на април – май е възможно да има протести, които по-скоро ще са свързани с финансовото положение на населението. Протест може да се очаква и септември – октомври, но той ще бъде свързан по-скоро с отношението власт – народни маси“, заяви Иванова и посочи, че като цяло се очертава по-спокойна 2019 г. за България. \r\n„В световен план ще продължи изясняването на отношенията на Америка и Русия. В края на април ще има събития, свързани с тези отношения, които ще продължат и през октомври. Във финансовата област от началото на годината до август ще има промени, свързани с банки, лихви и създаване на нови начини на плащане. Към края на годината ще има възможност за оформяне на нови идеи за социалното развитие както по света, така и в България. В края на 2019 г. и цялата 2020 г. се очаква поредната финансова криза в света и тя ще засегне и нашата страна. И разумното поведение на българите, че не всичко е пари, ще спомогне за това до 2026 г. България да започне да се измъква от този погром и хаос в света, който съществува в момента“, обясни астрологът. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.12.31", "title": "Ива Иванова, астролог: В края на 2019 г. и през 2020 г. се очаква поредната финансова криза в света и тя ще засегне и България"}
{"url": "http://www.focus-news.net/news/2018/12/31/2607060/sliven-19-godishen-mladezh-e-zadarzhan-za-nanasyane-na-poboy-na-mazh-na-25-godini-v-nova-zagora.html", "text": "19-годишен младеж е задържан в Районно управление - Нова Загора за нанасяне на побой и нарушаване на обществения ред. Това съобщиха от  ОДМВР - Сливен . На 29 декември, около 12.00 часа, полицейски екип се отзовава на сигнал за скандал и сбиване в квартал „Загоре“ в град Нова Загора. На място полицейските служители са прекратили конфликт и сбиване между мъж на 25-години от село Млекарево и момче на 19 години от село Кортен. 19-годишният е нанесъл многократно удари с юмрук в областта на лицето на 25-годишния мъж, като е отправял към него обиди и закани. Двамата са отведени в Районно управление - Нова Загора за изясняване на случая. 19-годишният младеж е задържан за 24 часа. Образувано е досъдебно производство.", "date": "2018.12.31", "title": "Сливен: 19-годишен младеж е задържан за нанасяне на побой на мъж на 25-години в Нова Загора"}
{"url": "http://www.focus-news.net/news/2018/12/31/2607062/sport-gotvyat-iliya-gruev-za-pomoshtnik-trenyor-na-shalke-04.html", "text": "Футбол: Българският треньор Илия Груев може да започне работа в Бундеслигата Според информации той е сред вариантите за нов помощник-треньор в Шалке 04. Наставникът на тима Доменико Тедеско иска да увеличи щаба си от януари догодина. Той е разгледал три кандидатури, но с най-големи шансове се счита именно българинът. Илия Груев беше треньор на Дуисбург, откъдето беше освободен в началото на октомври и от тогава си търси отбор. \r\nШалке 04 е малко над зоната на изпадащите, но за сметка на това ще участва в осминафиналите на Шампионската лига, където ще играе с Манчестър Сити.", "date": "2018.12.31", "title": "Спорт: Готвят Илия Груев за помощник-треньор на Шалке 04"}
{"url": "http://www.focus-news.net/news/2018/12/31/2607064/blagoevgrad-normalno-intenziven-e-trafikat-po-glaven-pat-e-79-vtoroklasen-pat-19-simitli-gotse-delchev-i-am-struma-v-oblastta.html", "text": "Нормално интензивен е трафикът по главен път Е-79, второкласен път 19 Симитли-Гоце Делчев и АМ „Струма“ в областта. Това съобщи за  Радио „Фокус“-Пирин  дежурният служител в Областно пътно управление-Благоевград. Сухи са пътните настилки в областта, само по усойните места са мокри и са възможни заледявания. Няма регистрирани тежки пътни инциденти през изминалата нощ по пътищата от републиканската пътна мрежа в региона. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2018.12.31", "title": "Благоевград: Нормално интензивен е трафикът по главен път Е-79, второкласен път 19 Симитли-Гоце Делчев и АМ „Струма“ в областта"}
{"url": "http://www.focus-news.net/news/2018/12/31/2607063/plovdiv-mokri-sa-patnite-nastilki-v-rayona-na-panichevo-i-studenets.html", "text": "Нормално проходими и сухи са пътищата в областта. Това съобщи за  Радио „Фокус“ – Пловдив  дежурен служител в Областно пътно управление - Пловдив. Мокри са само пътищата по високите планински райони и по-специално - в района на Паничево и Студенец. Шофьорите трябва да шофират внимателно и със съобразена скорост там и да не предприемат рискови изпреварвания. Остава ограничено движението на камиони с обща маса над 12 тона през прохода Троян-Кърнаре. Все още е ограничено и движението на камиони над 12 тона по пътя Поповица-Болярци. Срокът на ограничението е до 2 януари, а обходният маршрут е по пътя Поповица-Садово-Кочево-Болярци. Забранено е и преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Опасност от свличане на земна маса има по направленията Асеновград-Смолян, Кричим-Стамболийски и Юговско ханче-Югово-Лъки-Здравец. \r\nТрафикът на територията на град Пловдив е нормален в този час.  До 17 януари са затворени за движение двете платна на бул. „Цар Борис III Обединител”, в отсечката от кръстовището с ул. „Цанко Дюстабанов“ и ул. „Граф Игнатиев“ до Тунела. По тази причина са променени маршрутите  на 12 автобусни линии от вътрешноградския транспорт. \r\nЦветана ТОНЧЕВА", "date": "2018.12.31", "title": "Пловдив: Мокри са пътните настилки в района на Паничево и Студенец"}
{"url": "http://www.focus-news.net/news/2018/12/31/2607065/kyustendil-zasileno-shte-bade-politseyskoto-prisastvie-v-rayonite-na-masovi-tarzhestva-v-oblastta.html", "text": "Засилено ще бъде полицейското присъствие в районите на масови тържества в област Кюстендил. Това каза пред  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите й засиленото полицейско присъствие ще бъде във всички големи градове, особено в районите на масови тържества по повод настъпващата нова година. Целта е предотвратяване на нарушения на обществения ред и на джебчийските кражби. Строг контрол ще бъде осъществяван върху движението на моторните превозни средства, неправоспособни водачи и такива, управляващи автомобил след употреба на алкохол. Хората трябва да внимават както при спазване правилата за безопасност – в дома, на улицата.  \r\n„Особено внимание се насочва към бдителността и самозащитното поведение в случаите, в които гражданите биха могли да получат телефонно обаждане, отнасящо се за спечелена награда, изгодна оферта за домакински уреди, изпращане на човек който да получи парите, а след това да достави покупката. Да не се поддават, да не дават пари на ръка, колкото и убедително да звучи обаждането по телефона. По никакъв повод не давайте пари на непознати хора, при всяко съмнение търсете помощ от полицията”, заяви Катя Табачка. \r\nВенцеслав ИЛЧЕВ", "date": "2018.12.31", "title": "Кюстендил: Засилено ще бъде полицейското присъствие в районите на масови тържества в областта"}
{"url": "http://www.focus-news.net/news/2018/12/31/2607067/dzhumhuriet-iznenadvashta-smyana-v-rakovodstvoto-na-turskata-armiya-komandvashtiyat-2-ra-armiya-izteglen-v-gsht-za-shef-na-inspektorata.html", "text": "Среднощен президентски указ изпрати командващият 2-ра турска армия армейски генерал Метин Темел за началник на Инспекционното управление на ГЩ, пише  вестник „Джумхуриет” .  \r\nСъс същия указ командирът на 4-та бригада Командос в Тунджели бригаден генерал Мустафа Барут, отива също на инспекторска длъжност – началник на Инспектората на 3-та турска армия.  \r\nГенерал Метин Темел се „прочу” сред обществеността с нетипичното за военен поведение по време на кампанията за президентските избори на 24 юни, като шумно аплодира тогавашния държавен глава и кандидат за следващ мандат Реджеп Тайип Ердоган. Това предизвика гнева на основната опозиционна Народнорепубликанска партия (НРП), а нейният кандидат-президент Мухарем Индже се закани „да му скъса пагоните”. \r\nПоследните информации са, че досегашният командващ 2-ра армия е изпаднал в сериозни противоречия по някои въпроси с началника на ГЩ армейски генерал Яшар Гюлер и министъра на националната отбрана Хулуси Акар (предишен началник на ГЩ, сега – армейски генерал от резерва – бал. на „Фокус”). \r\nОсвен това, като командващ 2-ра армия армейски генерал Метин Темел ръководеше последната трансгранична операция на турските въоръжени сили в Сирия, известна на обществеността като „Маслинова клонка”. В тази операция активно участва и 4-та бригада Командос с постоянна дислокация в Тунджели; респективно досегашният неин командир - бригаден генерал Мустафа Барут.  Георги Димов", "date": "2018.12.31", "title": "„Джумхуриет”: Изненадваща смяна в ръководството на турската армия: Командващият 2-ра армия изтеглен в ГЩ за шеф на Инспектората"}
{"url": "http://www.focus-news.net/news/2018/12/31/2607068/blagoevgrad-normalno-se-osashtestvyava-preminavaneto-prez-gkpp-kulata-promahon.html", "text": "Нормално се осъществява преминаването през ГКПП „Кулата-Промахон“. Това съобщиха за  Радио „Фокус“-Пирин  от „Гранична полиция“. Без забавяне се извършва преминаването и през ГКПП „Илинден-Ексохи“. Нормално интензивно е движението и на останалите пунктове на границата с Република Гърция. Спокойно се осъществява преминаването и през ГКПП „Златарево-Ново село“ на българо-македонската граница. \r\nНатали СТЕФАНОВА", "date": "2018.12.31", "title": "Благоевград: Нормално се осъществява преминаването през ГКПП „Кулата-Промахон“"}
{"url": "http://www.focus-news.net/news/2018/12/31/2607069/varna-magla-namalyava-vidimostta-v-chast-ot-oblastta-patnite-nastilki-sa-mokri-i-hlazgavi.html", "text": "Мъгла намалява видимостта в част от Варненска област, предаде репортер на  Радио „Фокус“ – Варна . На места видимостта е ограничена до 100 метра. Пътните настилки са мокри и хлъзгави, по високите и усойни места са възможни заледявания в сутрешните часове заради ниските температури. Пътноподдържащите фирми обработват опасните участъци в региона. Призовават се водачите да шофират с повишено внимание и съобразена скорост. Няма въведени ограничения във връзка с метеорологичната обстановка, ремонтните дейности по пътната инфраструктура по републиканската пътна мрежа в областта са приключени. Движението в участъка Кранево – Варна при км 83+100 е ограничено за моторни превозни средства над 10 тона поради свлачище. Обходът е през селата Кичево и Оброчище. \r\nМарияна ВАЛЕНТИНОВА", "date": "2018.12.31", "title": "Варна: Мъгла намалява видимостта в част от областта, пътните настилки са мокри и хлъзгави"}
{"url": "http://www.focus-news.net/news/2018/12/31/2607070/vidin-patishtata-v-oblastta-sa-prohodimi-pri-zimni-usloviya.html", "text": "Пътищата във Видинска област са проходими при зимни условия, съобщиха за  Радио „Фокус“ – Видин  от Областно пътно управление - Видин. Движението по път I-1 (E-79) от пътно кръстовище „Дунавци“ до село Ружинци е ограничено за  автомобили с обща маса над 12 тона във връзка с изпълнението на авариен ремонт на дилатационна фуга открит тип на съоръжение на път I-1 при км 21+516. Осигурени са обходни маршрути. Трафикът по главен път Е-79 в областта е с нормална интензивност, пътуват предимно тежкотоварни автомобили в посока от и за Дунав мост 2. Най-натоварено е движението в участъка между Дунавци и Видин. \r\nАнна ЛОЗАНОВА", "date": "2018.12.31", "title": "Видин: Пътищата в областта са проходими при зимни условия"}
{"url": "http://www.focus-news.net/news/2018/12/31/2607071/tass-v-moskva-e-arestuvan-amerikanski-grazhdanin-po-podozrenie-v-shpionazh.html", "text": "Федералната служба за сигурност (ФСБ) на Русия е задържала в Москва американския гражданин Пол Уилън, заподозрян в шпионаж, предава  TACC . \r\n\"На 28 декември 2018 г. американският гражданин Пол Уилън е бил задържан от служители на Федералната служба за сигурност на Руската федерация по време на шпионска акция в Москва\", заяви Центърът за връзки с обществеността на ФСБ. \r\n\"Разследващият отдел на ФСБ на Русия откри наказателно дело по чл. 276 от Наказателния кодекс на Руската федерация (\" Шпионаж \") срещу американски гражданин“,  добавят от Центъра. \r\nФСБ не предостави други подробности за обвиненията. Членът, по която е образувано наказателно дело, предвижда наказание под формата на лишаване от свобода за срок от 10 до 20 години.  Юлиян Марков", "date": "2018.12.31", "title": "ТАСС: В Москва е арестуван американски гражданин по подозрение в шпионаж"}
{"url": "http://www.focus-news.net/news/2018/12/31/2607074/api-ot-1400-ch-do-2000-ch-na-1-yanuari-2019-g-se-spira-dvizhenieto-na-kamionite-nad-12-tona-po-avtomagistralite-i-nay-natovarenite-patishta.html", "text": "Oт 14.00 ч. до 20.00 ч. на 1 януари 2019 г. се спира движението на камионите над 12 тона по автомагистралите и най-натоваренитe пътища. Това съобщиха от пресцентъра на  Агенция „Пътна инфраструктура“  (АПИ). Целта е повишаване на безопасността и увеличаване на пропускателната способност на инфраструктурата в първия ден от Новата година. Шофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат рискови изпреварвания и да спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на движението. \r\nАгенция „Пътна инфраструктура“ апелира шофьорите да карат разумно, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата. \r\nОграничено ще е преминаването на камионите над 12 тона по следните участъци от републиканската мрежа: \r\n- автомагистралите; \r\n- път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; \r\n- път I-1 - от Благоевград до ГКПП „Кулата“; \r\n- път I-4 п. в. „Коритна“ - Велико Търново - Шумен; \r\n- път I-5 Русе - Велико Търново; \r\n- път I-8 ГКПП „Калотина“ - София; \r\n- път I-9 Варна - Бургас; \r\n- път II-18 Околовръстен път на град София; \r\n- път II-99 Бургас - Царево. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nЗа улеснение на трафика през Владая и повишаване на пътната безопасност през светлата част от денонощието ще има две ленти за влизащите в София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. \r\nКарта с временната организация на движението по участъците от републиканската пътна мрежа в празничните дни в приложения линк -  .", "date": "2018.12.31", "title": "АПИ: Oт 14.00 ч. до 20.00 ч. на 1 януари 2019 г. се спира движението на камионите над 12 тона по автомагистралите и най-натоваренитe пътища"}
{"url": "http://www.focus-news.net/news/2018/12/31/2607076/po-traditsiya-na-1-yanuari-v-umbalsm-n-i-pirogov-se-provede-novogodishen-brifing.html", "text": "По традиция на 1 януари в УМБАЛСМ \"Н. И. Пирогов\" се проведе новогодишен брифинг. Това съобщиха от пресцентъра на  лечебното заведение . Брифингът ще започне от 09.00 часа в болницата.", "date": "2018.12.31", "title": "По традиция на 1 януари в УМБАЛСМ \"Н. И. Пирогов\" се проведе новогодишен брифинг"}
{"url": "http://www.focus-news.net/news/2018/12/31/2607053/lyubomir-kostadinov-sdvr-ot-1400-chasa-v-stolitsata-shte-ima-nasishtane-na-ekipi-na-patna-politsiya.html", "text": "От 14.00 часа в столицата ще има насищане на екипи на „Пътна полиция“. Това каза на брифинг Любомир Костадинов от отдел „Пътна полиция“ към СДВР, предаде репортер на  Агенция „Фокус“ . Любомир Костадинов уточни, че екипите ще са ангажирани със засилени проверки на водачите за употреба на алкохол и наркотици. По думите му по магистралите също ще има засилено полицейско присъствие. „Няма да има служители, които да почиват, но няма как да има полицай на всяко кръстовище“, посочи той, като уточни, че в Студентски град в определени часове служителите на реда ще извършват засилени проверки. Любомир Костадинов предупреди гражданите, които са решили да посрещнат Нова година на площада, че допускането на автомобили в района ще бъде ограничено, затова е по-добре да се придвижат с градския транспорт, който ще се движи през цялата нощ.  \r\nВесела АЛЕКСАНДРОВА", "date": "2018.12.31", "title": "Любомир Костадинов, СДВР: От 14.00 часа в столицата ще има насищане на екипи на „Пътна полиция“"}
{"url": "http://www.focus-news.net/news/2018/12/31/2607075/nina-stavreva-kmet-na-kavarna-v-sportniya-zhivot-na-obshtinata-ne-e-vazhna-tolkova-titlata-vazhni-sa-kauzata-i-rabotata-nasochena-kam-detsata.html", "text": "В спортния живот на Община Каварна не е важна толкова титлата, важни са каузата и работата, насочена към децата. Това каза за  Радио „Фокус”  кметът на Каварна Нина Ставрева. Тя посочи, че спортният живот в Каварна е много активен и са безспорни успехите, както на индивидуални спортисти, така и на клубове, но това, което е интересно в спортния календар, е че Общината е успяла да привлече нови състезания.  \r\n„На церемонията по награждаване на най-добрите спортисти на Каварна за 2018-та аз благодарих на моя приятел Руслан Йорданов. Ако питате как се случи, това е благодарение на него. Идеята да се получи този прекрасен триъгълник Албена – Варна – Каварна (европейски курорт на спорта – голям европейски град на спорта – малък европейски град на спорта) дойде от него и аз прегърнах идеята, защото в нея има смисъл. Тук в Североизточна България можеше да стане наистина прекрасен център на спорта. Неведнъж сме си говорили с него, че дали ще получим титлата или не, не е толкова важно. Важна е каузата и работата, насочена към децата. Всъщност за да събудим техния интерес, ние не говорим някакви приказки, че искаме спортът да е начин на живот и че сме наясно колко е полезен той за тях. Ние трябваше с действие да подкрепим всичко, което сме казали още в началото на инициативата и го направихме“, заяви Нина Ставрева.  \r\nТя подкрепи своите думи с примери за състезания, проведени в Каварна през годината – състезанието по петанк, международния турнир по бридж, държавното първенство по тенис на маса за деца до 12 години, плажен хандбал, завърнал се в морския град след 30 години (именно в Каварна е било първото такова състезание у нас). През годината са проведени редица срещи на видни наши спортни личности с деца от Каварна – с Тервел Пулев, Йордан Йовчев и др. „Докосването на децата до толкова велики спортни имена на България е достатъчно вдъхновение за самите тях“, посочи Нина Ставрева. Тя допълни, че в малкия град, когато победители от спортните клубове, създадени преди много години и установили добри традиции, се завърнат с медали, това също е вдъхновение и стимул за децата и младежите да спортуват. По думите на кмета всички добри постижения са благодарение на всеотдайния труд и отдадеността на треньори и техните помощници. Нина Ставрева е категорична, че Каварна освен културен център ще остане и спортен център, благодарение на обединените усилия на Община, спортни клубове и спортисти.  \r\nЖулиета НИКОЛОВА", "date": "2018.12.31", "title": "Нина Ставрева, кмет на Каварна: В спортния живот на Общината не е важна толкова титлата, важни са каузата и работата, насочена към децата"}
{"url": "http://www.focus-news.net/news/2018/12/31/2607077/stara-zagora-poveche-brakove-i-po-niska-smartnost-prez-2018-godina-otchitat-v-grada.html", "text": "Общо 734 двойки са сключили брак в рамките на календарната 2018 година, което е с 28 повече спрямо предходната, сочи справката за съставените актове по гражданско състояние за събития, регистрирани на територията Стара Загора. Сключилите граждански брак двойки в чужбина през 2017 година са били 65, до края на декември 2018 г., те са 101. Това съобщиха от пресцентъра на  Общината . \r\nНяма значителна промяна в броя на издадените през 2018 година актове за раждане, в сравнение с тези през 2017 година. Тогава те са били 2715, а от началото на тази година актовете за раждане са 2690. Пресъставените актове от чужбина са 324 – с 19 повече в сравнение с тези през 2017 г. \r\nОбщо 2340 са актовете за смърт, съставени в Стара Загора през 2018 година. Те са със 70 по-малко в сравнение с 2017 година. Четиридесет и шест души са починали в чужбина, съобщи Красимира Стоянова от Дирекция „Гражданско състояние” в Община Стара Загора.", "date": "2018.12.31", "title": "Стара Загора: Повече бракове и по-ниска смъртност през 2018 година отчитат в града"}
{"url": "http://www.focus-news.net/news/2018/12/31/2607078/gazeta-express-v-kosovo-sa-registrirani-okolo-1200-sluchaya-na-domashno-nasilie.html", "text": "В Косово са регистрирани около 1200 случая на домашно насилие, пише електронното издание на албанския вестник, базиран в Косово  Gazeta Express .  \r\nЖените продължават да бъдат най-честите жертви на домашно насилие. Насилието срещу тях е глобално явление, от което Косово не е изключение, пише изданието. \r\nКосовската полиция обяви  броя на жените, които са били жертви на домашно насилие в рамките  на първите девет месеца на годината - 901 жени. \r\n\"През деветмесечния период на тази година са идентифицирани 1129 случая на домашно насилие, от които 901 случая на жени и 225 на мъже\", съобщава Косовската полицейска информационна служба. \r\nОт полицията уточняват, че се наблюдава увеличение в регистрираните случаи. \r\nСпоред тях сега е важно, че насилието вече не се разглежда като проблем, който трябва да остане само в семейството. \r\nВ допълнение към центъра за подслон, работещ в Прищина, в Косово има 9 приюти за жертви на насилие, които са лицензирани от Министерството на труда и социалните грижи.  Юлиян Марков", "date": "2018.12.31", "title": "Gazeta Express: В Косово са регистрирани около 1200 случая на домашно насилие"}
{"url": "http://www.focus-news.net/news/2018/12/31/2607079/kyustendil-55-godishen-mazh-e-pochinal-na-ulitsa-v-grada-v-rezultat-na-zdravosloven-problem.html", "text": "55-годишен мъж е починал на улица в Кюстендил, съобщиха от пресцентъра на  Областна дирекция на МВР – Кюстендил . Сигналът е постъпил на 29 декември, около 21.30 часа. Трупът на мъжа е открит на улица „Стоян Венев“ в Кюстендил. Дежурна полицейска група е извършила оглед на местопроизшествието, последвала е аутопсия в кюстендилската болница, започнато е досъдебно прозводство в Районно управление – Кюстендил. Заключението от аутопсията е, че смъртта е настъпила в резултат на възникнал здравословен проблем.", "date": "2018.12.31", "title": "Кюстендил: 55-годишен мъж е починал на улица в града в резултат на здравословен проблем"}
{"url": "http://www.focus-news.net/news/2018/12/31/2607081/pernik-politseyski-patrul-s-registratsionen-nomer-4804-e-razpolozhen-na-svetofara-na-selo-dragichevo-v-posoka-am-struma.html", "text": "Полицейски патрул с регистрационен номер 4804 е разположен на светофара на село Драгичево в посока АМ „Струма“, предаде репортер на  Агенция „Фокус“ .", "date": "2018.12.31", "title": "Перник: Полицейски патрул с регистрационен номер 4804 е разположен на светофара на село Драгичево в посока АМ „Струма“"}
{"url": "http://www.focus-news.net/news/2018/12/31/2607080/sofiya-politseyski-avtomobil-e-razpolozhen-pri-vladaya-v-posoka-pernik.html", "text": "Полицейски автомобил с регистрационен номер 5600 е разположен при село Владая в посока Перник, предаде репортер на  Агенция „Фокус“ .", "date": "2018.12.31", "title": "София: Полицейски автомобил е разположен при Владая в посока Перник"}
{"url": "http://www.focus-news.net/news/2018/12/31/2607066/dimitar-koshov-kriminalna-politsiya-nyama-registrirani-tezhki-kriminalni-prestapleniya-po-vreme-na-kolednite-praznitsi.html", "text": "Няма регистрирани тежки криминални престъпления по време на коледните празници. Това на брифинг каза заместник-началникът на \"Криминална полиция\" към Главна дирекция „Национална полиция“ Димитър Кошов, предаде репортер на  Агенция „Фокус“ .  \r\n„Грабежите през последните години намаляват непрекъснато. За последната година близо 19% е намалението в сравнение със същия период на 2017 година. Най-висок дял от всички регистрирани грабежи заемат уличните“, съобщи Димитър Кошов. По думите му тенденцията е тези престъпления да се извършват в тъмната част на денонощието, на неосветени и безлюдни места, затова е важно гражданите да избягват преминаването през такива и да не носят големи количества суми в тях. Димитър Кошов посъветва, ако все пак станем обект на подобно престъпление и нямаме нужната подготовка за оказване на съпротива, да оставим нападателите да вземат това, което искат. „Често извършителите са агресивни и може да се стигне до нанасяне на телесна повреда. Важно е да се запомни описанието на извършителя и да се подаде сигнал по най-бързия начин“, допълни още той.  \r\nПо думите му по отношение на кражбите на автомобили, също се наблюдава тенденция към намаляването им. „12% са намалили в сравнение със същия период на 2017 година“, уточни той, като поясни, че обект на кражби напоследък все по-често стават по-нови автомобили, без ключово запалване.  \r\nВесела АЛЕКСАНДРОВА", "date": "2018.12.31", "title": "Димитър Кошов, „Криминална полиция“: Няма регистрирани тежки криминални престъпления по време на коледните празници"}
{"url": "http://www.focus-news.net/news/2018/12/31/2607083/sport-samo-trima-balgari-zapochvat-novata-2019-godina-v-top-700-na-svetovnata-ranglista-po-tenis-za-mazhe.html", "text": "Тенис: Само трима българи започват Новата 2019 година  в Топ 700 на Световната ранглиста по тенис за мъже. На-високо – на 19 позиция се намира Григор Димитров, който има 1835 точки. Той за върши миналата година на същото място, но това не се отнася за другите ни състезатели, които са по-назад в ранглистата заради новите правила за нейното формиране. Димитър Кузманов е 329-ти, а Александър Лазов е 483-ти, като и двамата са на по-задни места от края на миналия сезон. Начело е Новак Джокович , следван от Рафаел Надал и Роджър Федерер. \r\nДнес Григор Димитров победи Йошихиро Нишиока на старта на тенис турнира  в Бризбейн с 2:0 сета (6:3, 6:4).", "date": "2018.12.31", "title": "Спорт: Само трима българи започват Новата 2019 година  в Топ 700 на Световната ранглиста по тенис за мъже"}
{"url": "http://www.focus-news.net/news/2018/12/31/2607082/blagoevgrad-obmenno-byuro-e-goryalo-v-bansko.html", "text": "На 30 декември 2018 г., около 23.51 часа, е получен сигнал за пожар в обменно бюро в Банско, който е погасен от екип на пожарната в града. Това съобщиха от  ОДМВР - Благоевград . Причината за пожара и стойността на нанесените щети са в процес на установяване.", "date": "2018.12.31", "title": "Благоевград: Обменно бюро е горяло в Банско"}
{"url": "http://www.focus-news.net/news/2018/12/31/2607085/stara-zagora-posreshtat-nova-godina-v-grada-s-kontsert-na-ibryama-i-nazdravitsa-v-operata.html", "text": "Световноизвестният кларинетист Иво Папазов – Ибряма ще весели на открито жителите на Стара Загора в новогодишната нощ. На обновения площад пред Общината те ще посрещнат 2019 година в компанията на прочутия музикант и неговия оркестър „Тракия“. Това съобщиха от пресцентъра на  Община Стара Загора . Обявеният начален час е 23.30. \r\nОчаква се кметът на Стара Загора Живко Тодоров също да се присъедини към празнуващите и да отправи новогодишен поздрав към тях. Празнични хора и илюминации ще допълнят настроението на хората на площада. \r\nЗа трети път в навечерието на Новата година, на 31 декември, от 18.00 часа ще бъде представена „Новогодишна наздравица в Операта“.  Празничният концерт е последното голямо музикално събитие за изключително успешната за Държавна опера – Стара Загора творческа 2018 година. \r\nВ него участват солистите, оркестърът и балетът на Държавна опера – Стара Загора. Тази година специални участници са актьорът Тончо Токмакчиев и оперетната прима Еделина Кънева. Диригент на концерта е Крис Мак Кракън от Великобритания, а режисьор Славчо Николов. Празничното великолепие ще бъде допълнено от изпълненията на Балета на Държавна опера-Стара Загора на фрагменти от балетите „Лешникотрошачката“, „Лебедово езеро“, „Дон Кихот“, „Фантастичното дюкянче“.", "date": "2018.12.31", "title": "Стара Загора: Посрещат Нова година в града с концерт на Ибряма и наздравица в операта"}
{"url": "http://www.focus-news.net/news/2018/12/31/2607086/veliko-tarnovo-do-1400-chasa-shte-raboti-sektor-patna-politsiya-v-grada.html", "text": "До 14.00 часа ще работи с граждани сектор „Пътна полиция“ при Областна дирекция на МВР (ОДМВР) – Велико Търново. Това съобщиха от  ОДМВР – Велико Търново . Поради годишна инвентаризация услугите, предоставяни от сектора, ще са налични до 14.00 часа.", "date": "2018.12.31", "title": "Велико Търново: До 14.00 часа ще работи сектор „Пътна полиция“ в града"}
{"url": "http://www.focus-news.net/news/2018/12/31/2607088/veliko-tarnovo-folklorni-izpalneniya-balgarski-hitove-i-rok-muzika-sa-chast-ot-praznichnata-programa-na-obshtinata-za-nova-godina.html", "text": "Община Велико Търново кани всички жители и гости на града да посрещнат новата 2019-та година пред сградата на Общината. Освен традиционния концерт, в който през тази година ще се преплетат няколко стила музика, ще има и богата празнична почерпка. Това каза за  Радио „Фокус“ – Велико Търново  Нелина Църова, директор на Дирекция „Култура, туризъм и международни дейности“ в Община Велико Търново. Тя уточни, че концертът ще открият дамите от трио „Ле Контессе“. Ще последва и изпълнение на известната бг певица Нели Рангелова.  \r\n„Веднага, след като удари 12-тия час, след празничните фойерверки, ще се хванем на традиционното за нашата страна Дунавско хоро, заедно с танцьорите от Професионален фолклорен ансамбъл „Искра“.  След това, в първите часове на 1-ви януари ще има прекрасен концерт на група „Ахат“. Водещ ще е Наско Стоянов, който е подготвил игра с награди – дискове с българска музика“, посочи още Нелина Църова. \r\nЩе има празнична заря и почерпка, а началото на програмата е предвидено за 22.30 часа. \r\nЛуиза ТРАНЧЕВА", "date": "2018.12.31", "title": "Велико Търново: Фолклорни изпълнения, български хитове и рок музика са част от празничната програма на Общината за Нова година"}
{"url": "http://www.focus-news.net/news/2018/12/31/2607056/volen-siderov-ataka-balgariya-plashta-nay-skapo-za-samoletite-f-16-a-dava-na-sasht-bezplatno-voenni-bazi.html", "text": "България плаща най-скъпо за самолетите F-16. Това каза лидерът на ПП „Атака“ и председател на ПГ на „Обединени патриоти“ Волен Сидеров в предаването \"Неделник\" по  АЛФА ТВ . „Няма я дискусията какво купуваме и за колко. Преди сме били към Съветския съюз, а сега към Америка. България плаща най-скъпо. Вече 13-а година САЩ използва в България безплатно четири военни бази. Защо бедна България дава безплатно на най-богатата и могъщата държава безплатни бази и след това купува най-скъпо техните самолети. Прочетох, че трудно излитал, ако пистата не е добре направена. Аз не знам тук нашите писти как са направени. 1974 година модел днес да го купуваме най-скъпо от всички държави“, коментира Сидеров. По думите му на 9 януари се предвижда да влезе решение в Министерския съвет и да бъде одобрено. Той обясни, че е имал възможност да участва в коалиционен съвет и да чуе мнението на Красимир Каракачанов, но това е неофициално. „Мога да кажа аз каква позиция съм заел. Моят въпрос беше защо се налага да се купува най-луксозната военна стока и може би най-неефикасната при отбрана. Тоест, ако на България се наложи да се отбранява, не е ли по-добре парите да се дадат за оборудване на армията? Моята теза е, че 8 броя изтребители няма да повишат боеспособността на българската армия толкова, ако подобни пари бъдат дадени за оборудването и въоръжаването. Другото, което поставих е, че след като сме прагматици, защо не направим една сметка да изчислим наема на американците за 12 години и срещу това да видим какво можем да получим като военна техника“, каза още Волен Сидеров.", "date": "2018.12.31", "title": "Волен Сидеров, „Атака“: България плаща най-скъпо за самолетите F-16, а дава на САЩ безплатно военни бази"}
{"url": "http://www.focus-news.net/news/2018/12/31/2607073/iva-ivanova-astrolog-prez-2019-g-ovnite-shte-imat-mnogo-dobri-vazmozhnosti-za-nestandarten-nachin-za-pechelene-na-pari.html", "text": "През 2019 г. Овните ще имат много добри възможности за нестандартен начин за печелене на пари. Това каза астрологът Ива Иванова в интервю за  Агенция „Фокус“  за астрологичните прогнози за 2019 г. \r\n„През предстоящата година Овните ще бъдат с много добри възможности за нестандартен начин за печелене на пари, но трябва да бъдат внимателни и да не го удрят на разкош и разгул. Ще имат и чудесни възможности в сферата на по-дългите пътувания. Тези от тях, които искат да получат по-добро образование, също ще имат подходящ за това период“, обясни Иванова. \r\nТя посочи, че Овните ще бъдат успешни във финансовата сфера през юли и август, а от септември нататък ги очаква много добър период за правене на семейство и за реализация на добри бизнес партньорства. „Като цяло здравето им ще бъде добро през цялата година. Любовните приключения за овните са забранени в началото на лятото, защото след това ще бъдат разочаровани от това, което ще получат. Трябва да бъдат внимателни с финансите в края на годината“, обясни астрологът. \r\nИванова припомни, че Овните спадат към групата на огнените знаци и посочи, че тя като цяло ще бъде с добър късмет през 2019 г. „Тоест, и Господ ще им помага, когато решат да правят нещо, но трябва да го обмислят внимателно, защото те са малко бързаци и не винаги осмислят добре плановете си. И ако нещо не им се получава, по-добре е да потърсят вината в себе си“, обясни тя. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.12.31", "title": "Ива Иванова, астролог: През 2019 г. Овните ще имат много добри възможности за нестандартен начин за печелене на пари"}
{"url": "http://www.focus-news.net/news/2018/12/31/2607091/plovdiv-67-godishen-mazh-e-zaginal-sled-kato-se-e-blasnal-v-paten-znak-i-popadnal-v-kanavka-s-lek-avtomobil-na-krastovishte-mezhdu-patya-plovdiv-mihalkovo-i-patya-plovdiv-dedovo.html", "text": "Изясняват се причините и обстоятелствата около пътен инцидент със загинал мъж. Това съобщиха от  ОДМВР - Пловдив . Около 10.30 часа вчера на кръстовище между пътя Пловдив – Михалково и пътя Пловдив – Дедово лек автомобил се е блъснал в пътен знак и попаднал в канавка. Изпратените на място екипи на \"Пътна полиция\" и Спешна помощ констатирали смъртта на 67-годишния водач на колата. Местопроизшествието е запазено, извършен е оглед. Работата по образуваното досъдебно производство продължава разследващ полицай.", "date": "2018.12.31", "title": "Пловдив:  67-годишен мъж е загинал, след като се е блъснал в пътен знак и попаднал в канавка с лек автомобил на кръстовище между пътя Пловдив – Михалково и пътя Пловдив – Дедово"}
{"url": "http://www.focus-news.net/news/2018/12/31/2607072/volen-siderov-ataka-pri-sdelkata-za-f-16-tryabva-da-gledame-natsionalniya-si-interes.html", "text": "При сделката за F-16 трябва да гледаме националния си интерес. Това каза лидерът на ПП „Атака“ и председател на ПГ на „Обединени патриоти“ Волен Сидеров в предаването \"Неделник\" по  АЛФА ТВ . „Сами се поставяме по един аборигенски начин във васално положение, че всеки на мястото на американците би казал, че в лицето на министри и на висши представители те не си защитават интереса, а защо САЩ да го брани. Ако се държим достойно, включително с големи играчи като САЩ, Русия, те уважават достойнството. Всичко подлежи на преговори. Сделката вече не е отсечена, на 9 януари Министерския съвет ще реши да се започнат преговори“, коментира Сидеров. По думите му на 11 януари Народното събрание ще излезе с решение, че възлага на българското правителство да започне преговори с правителството на САЩ по тази тема. „Докъде ще стигнат и какво ще произведат тези преговори, е друг въпрос. За мен основният въпрос е ефикасността и ми се ще да има дискусия по този въпрос. В момента сме свели армията до по-малко от 1/3 отколкото е полицията. В Турция армията е над 600 000 души. Тя като държава е и много по-голяма. Ако сега се въоръжаваме, кой очакваме да ни нападне? Въпросът е каква е стратегията и виждането за това какви са опасностите във военен план“, допълни Сидеров и призова да се направи една обществена полемика, в която да ни запознаят с това как виждат България. „Каква ще е ролята на Македония? Балканите, където сме ние, дали се подготвят за нещо като военен театър и каква ще е нашата роля? Виждам едно нежеление на държавници и водещи политици да говорят по тази тема. Чухме Борисов да казва, че не иска война. Чудесно и аз съм така, но сме били набутвано във войни. След всяка война получаваме мощни удари. Прав е Борисов да се страхува от война, да казва, че Черно море трябва да бъде за яхти и туризъм, а не за военни кораби. Въпросът е можем ли да удържим като политика, аз бих му помогнал, този баланс, че да не допуснем поне България този път да не бъде въвлечена в така евтино, безотговорно и инфантилно, както е ставало“, коментира още Волен Сидеров.", "date": "2018.12.31", "title": "Волен Сидеров, „Атака“: При сделката за F-16 трябва да гледаме националния си интерес"}
{"url": "http://www.focus-news.net/news/2018/12/31/2607094/pregled-na-osnovnite-temi-v-balkanskiya-pechat-agentsiya-fokus.html", "text": "Протестите в Белград, неочаквани промени в турската армия, домашното насилие в Косово и перспективите за преговори между общностите в Кипър са сред основните теми на балканския печат на 31 декември 2018 година.  \r\n*** Протестите в Сърбия стават по-масови, пише електронното издание на македонският вестник „Независен“ \r\nПо време на протеста \"Един от пет милиона\", който се проведе в центъра на Белград в събота, гражданите изпълниха Студентския площад и улица \"Васина\", където се проведе протестно шествие. Организаторите на протеста поискаха още нещо - уволнението на министъра на вътрешните работи Небойша Стефанович. Следващият протест е насрочен за 5 януари. \r\nСпоред журналисти от телевизия Н1 в протеста са взели участие повече хора от протеста миналата събота. Участниците в протеста свиреха и носеха плакати с надписите: \"Ние сме пет милиона души,\" \"Стига лъжи, пенсионерите са гладни\", \"Протестирам, не искам да си тръгвам\"  \r\nОрганизаторите на протестите потвърдиха исканията си де се освети разследването за убийството  на Оливер Иванович в Митровица , както и да се открият  извършителите на нападения срещу журналисти и опозиционни фигури, също така опозицията да получи пет минути ефирно време в националната медия „Радио и Телевизия Сърбия“  (РТС). Към тези искания бе добавено още едно - оставката на вътрешния министър Небойша Стефанович. \r\nИзданието напомня, че протестите са били организирани първоначално след нападението срещу лидера на сръбската левица Борко Стефанович, но прераснаха в по-широкомащабни граждански протести. \r\n*** Среднощен президентски указ изпрати командващият 2-ра турска армия армейски генерал Метин Темел за началник на Инспекционното управление на ГЩ, пише вестник „Джумхуриет”. Със същия указ командирът на 4-та бригада Командос в Тунджели бригаден генерал Мустафа Барут, отива също на инспекторска длъжност – началник на Инспектората на 3-та турска армия.  \r\nГенерал Метин Темел се „прочу” сред обществеността с нетипичното за военен поведение по време на кампанията за президентските избори на 24 юни, като шумно аплодира тогавашния държавен глава и кандидат за следващ мандат Реджеп Тайип Ердоган. Това предизвика гнева на основната опозиционна Народнорепубликанска партия (НРП), а нейният кандидат-президент Мухарем Индже се закани „да му скъса пагоните”. \r\nПоследните информации са, че досегашният командващ 2-ра армия е изпаднал в сериозни противоречия по някои въпроси с началника на ГЩ армейски генерал Яшар Гюлер и министъра на националната отбрана Хулуси Акар (предишен началник на ГЩ, сега – армейски генерал от резерва – бал. на „Фокус”). \r\nОсвен това, като командващ 2-ра армия армейски генерал Метин Темел ръководеше последната трансгранична операция на турските въоръжени сили в Сирия, известна на обществеността като „Маслинова клонка”. В тази операция активно участва и 4-та бригада Командос с постоянна дислокация в Тунджели; респективно досегашният неин командир - бригаден генерал Мустафа Барут. \r\n*** В Косово са регистрирани около 1200 случая на домашно насилие, пише електронното издание на албанския вестник, базиран в Косово  Gazeta Express .  \r\nЖените продължават да бъдат най-честите жертви на домашно насилие. Насилието срещу тях е глобално явление, от което Косово не е изключение, пише изданието. \r\nКосовската полиция обяви  броя на жените, които са били жертви на домашно насилие в рамките  на първите девет месеца на годината - 901 жени. \r\n\"През деветмесечния период на тази година са идентифицирани 1129 случая на домашно насилие, от които 901 случая на жени и 225 на мъже\", съобщава Косовската полицейска информационна служба. \r\nОт полицията уточняват, че се наблюдава увеличение в регистрираните случаи. \r\nСпоред тях сега е важно, че насилието вече не се разглежда като проблем, който трябва да остане само в семейството. \r\nВ допълнение към центъра за подслон, работещ в Прищина, в Косово има 9 приюти за жертви на насилие, които са лицензирани от Министерството на труда и социалните грижи. \r\n*** Президентът на Република Кипър е готов на преки разговори с Турция, пише кипърското англоезично издание  Cyprus Mail . \r\nПрезидентът Никос Анастасиадес е готов да се върне към преговорите по всяко време, стига да е в съответствие с мандата на генералния секретар на ООН, за да има резултати, заяви той в неделя. \r\nВ интервю, част от което беше публикувано онлайн, Анастасиадес каза още, че „без да заобикаля лидера на кипърските турци, когото смята за официален събеседник, той никога няма да изключи диалога с който и да е служител на турското правителство. \r\n„Ние твърдим, че кипърският въпрос е проблем на нахлуването и окупацията, а онези, които нахлуха и окупираха, не са кипърски турци, а Турция. Защо тогава да го отричаме? \r\nАнастасиадес призова лидера на кипърските турци Мустафа Аканчъ да му покаже държава-членка на ООН с федерална система, в която вземането на решения в централното правителство изисква положително гласуване на другата държава. \r\nКоментирайки изявленията на турския кипърски външен министър Кудрет Озерсей, че условията, които двете страни трябва да постигнат преди да могат да започнат преговорите,  не могат да бъдат изпълнени скоро, Анастасиадес каза, че може да се започне диалог по вътрешни въпроси, които остават нерешени, като например икономическата жизнеспособност на кипърските турски банки. \r\nВ отговор на други въпроси по време на интервюто, Анастасиадес каза, че целта му е Кипър да има отлични отношения с всички държави-членки на ООН и че развитието на отношенията със САЩ или Израел не е за сметка на други приятелски страни като Русия. \r\nНаскоро Москва обвини САЩ, че има планове за милитаризиране на Кипър и предупреди Никозия, че ще предприеме ответни мерки.", "date": "2018.12.31", "title": "Преглед на основните теми в балканския печат (Агенция \"Фокус)"}
{"url": "http://www.focus-news.net/news/2018/12/31/2607084/iva-ivanova-astrolog-2019-g-e-dobra-za-teltsite-za-sklyuchvane-na-brak-i-za-patuvaniya-v-chuzhbina.html", "text": "2019 г. е добра за Телците за сключване на брак и за пътувания в чужбина. Това каза астрологът Ива Иванова в интервю за  Агенция „Фокус“  за астрологичните прогнози за 2019 г. \r\n„Новата година ще отвори пред Телците възможности за добро професионално развитие. Ако успеят в този период да бъдат търпеливи, нещата ще се получат без много усилия. Август и септември ще им бъде добър финансов период, а повишено внимание в тази сфера трябва да имат през май“, заяви Иванова. \r\nТя посочи, че в рамките на цялата година Телците трябва да бъдат с повишено внимание към вземането на заеми и всякаква работа, свързана с банки. „Защото условията на пръв поглед ще изглеждат много добри, но всъщност ще се окажат ограничаващи и спиращи възможността да реализация – т.е., става дума за написаното с много ситни букви накрая на договорите. Иначе като цяло този зодиакален знак ще се радва на добро здраве. Любовните отношения също ще им се развиват добре – спокойно могат да се сключат брак. 2019 г. е добра за Телците и по отношение на пътуванията в чужбина, както и за започване на нови дейности“, обясни астрологът. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.12.31", "title": "Ива Иванова, астролог: 2019 г. е добра за Телците за сключване на брак и за пътувания в чужбина"}
{"url": "http://www.focus-news.net/news/2018/12/31/2607093/mokri-i-hlazgavi-sa-patnite-nastilki-ot-sofiya-do-selo-studena.html", "text": "Мокри и хлъзгави са пътните настилки от София до село Студена, предаде репортер на  Агенция „Фокус“ . В целия участък е мъгливо. На територията на Благоевградска област е пътят е сух. Слаб е трафикът по автомагистрала „Струма“ към момента.", "date": "2018.12.31", "title": "Мокри и хлъзгави са пътните настилки от София до село Студена"}
{"url": "http://www.focus-news.net/news/2018/12/31/2607087/gl-inspektor-rosen-rapchev-gdnp-ochakva-se-natovaren-trafik-na-1-yanuari-sazdali-sme-neobhodimata-organizatsiya.html", "text": "Доста граждани са слели почивните си дни и очакваме голям трафик към големите населени места на 1 януари. В тази връзка от „Пътна полиция“ сме направили необходимата организация да имаме във всички невралгични места полицейско присъствие. Това каза на брифинг главен инспектор Росен Рапчев - началник на сектор „Пътен контрол” към Главна дирекция „Национална полиция”, предаде репортер на  Агенция “Фокус”.   „Основната функция на полицейските екипи ще бъде на регулират и подпомагат движението. Знаете, че на автомагистрала „Хемус“ има места, които са с временна организация на движението и се извършват ремонти. Получават се доста големи тапи. Имаме екипи, които да забавят трафика и да образуват тапата малко преди тунела, за да не остават хората вътре за дълго време“, обясни той. „Препоръката към всички граждани е да се информират за метеорологичната обстановката. Нека, ако е възможно да си изберат алтернативен маршрут, да не се изнервят и да се въоръжат с търпение. На всички входно-изходни артерии на градовете ще има организация, за не се образуват задръствания и колони“, каза още гл. инспектор Росен Рапчев. По думите му на магистралите екипите ще следят най-вече за навлизане на автомобилите в аварийната лента. „Препоръката е, когато се образува колона, всички да се движат в нея да не предприемат изпреварвания през аварийната лента, тъй като после няма как да навлязат обратно в колоната и се образува допълнителна тапа“, допълни той, като припомни, че на 1 януари от 14.00 до 20.00 часа ще бъде спряно движението на тежкотоварни автомобили.", "date": "2018.12.31", "title": "Гл. инспектор Росен Рапчев, ГДНП: Очаква се натоварен трафик на 1 януари, създали сме необходимата организация"}
{"url": "http://www.focus-news.net/news/2018/12/31/2607096/plovdiv-tri-targovski-obekta-bili-razbiti-i-obrani-v-oblastta-shtetite-sa-na-obshta-stoynost-blizo-3000-leva.html", "text": "Три търговски обекта били разбити и обрани вчера на територията на Областна дирекция на МВР (ОДМВР) - Пловдив. Сигналите са получени в полицията за времето между 4.40 часа и 5.30 часа. Това съобщиха от  ОДМВР - Пловдив . По идентичен начин – след разбиване на входна врата, крадци са влезли в магазини на ул. „Бъндерица“ в Пловдив, в Асеновград и в село Крумово. Откраднати са цигари, хранителни стоки, алкохолни и безалкохолни напитки и оборотни пари на обща стойност близо 3000 лева. По случаите са образувани досъдебни производства. Авторите на посегателствата се издирват.", "date": "2018.12.31", "title": "Пловдив: Три търговски обекта били разбити и обрани в областта, щетите са на обща стойност близо 3000 лева"}
{"url": "http://www.focus-news.net/news/2018/12/31/2607090/iva-ivanova-astrolog-prez-2019-g-bliznatsite-shte-imat-vazmozhnost-da-pridobiyat-novi-umeniya.html", "text": "През 2019 г. Близнаците ще имат възможност да придобият нови умения. Това каза астрологът Ива Иванова в интервю за  Агенция „Фокус“  за астрологичните прогнози за 2019 г. \r\n„В рамките на 2019 г. Близнаците ще имат възможност за сключване на брак и за създаване на професионални партньорства, които след това с много работа и търпение ще доведат до добри резултати. Ако им се наложи да се разделят с приятели, не трябва да съжаляват за това, защото е за добро. През следващата година Близнаците ще имат възможност и за реализиране на нови познания, възможност за придобиване на нови умения, но не в сферата на ръчния труд, а примерно за изучаване на езици, изучаване на нови науки, изучаване на езотерика – всички тези неща на тях ще им бъдат интересни през 2019 г.“, обясни Иванова. \r\nТя посочи, че в началото на годината Близнаците може да имат проблеми в работата, но в последствие ще се окаже, че това ще им даде познания, с които по-нататък ще могат да продължат своето развитие на по-високо ниво. „Иначе няма да имат проблеми, свързани с любовни отношения. През следващата година Близнаците, както и всички въздушни знаци, ще имат и добър късмет, свързан с лотарийни игри. Като цяло средата на юни им е един хубав период, в който ще бъдат харесвани, както и ще им се отворят възможности за развиване на романтични връзки. От април – май нататък ще се сдобият и с физически сили, за да могат да реализират всичките си планове. Така че за Близнаците годината ще бъде добра“, заяви Иванова. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.12.31", "title": "Ива Иванова, астролог: През 2019 г. Близнаците ще имат възможност да придобият нови умения"}
{"url": "http://www.focus-news.net/news/2018/12/31/2607097/razgrad-22-godishen-shofyor-se-e-udaril-v-kraypatno-darvo-na-izhoda-na-grada-v-posoka-getsovo.html", "text": "22-годишен шофьор се е ударил в крайпътно дърво на изхода на града в посока Гецово. Това съобщиха от  ОДМВР-Разград . Два акта са съставени на 22-годишния водач. Автомобилът \"Рено Меган Сценик\", с който пътували две момчета, се е ударил в крайпътно дърво и се е завъртял на пътя около 09.00 часа. Шофьорът и спътникът му не са пострадали сериозно. Прегледани са в МБАЛ-Разград и освободени. Заради наличието на газова уредба в колата се наложи ангажирането на служители от \"ПБЗН\" в инцидента. Пристигналите на местопроизшествието автоконтрольори тествали водача за употреба на алкохол - пробата с дрегер отчела 1,05 промила.  \r\nСъставените два акта са за ПТП-то и за наличието на алкохол при управление на МПС.", "date": "2018.12.31", "title": "Разград: 22-годишен шофьор се е ударил в крайпътно дърво на изхода на града в посока Гецово"}
{"url": "http://www.focus-news.net/news/2018/12/31/2607098/mvr-edin-chovek-e-zaginal-a-11-sa-postradali-pri-katastrofi-prez-izminaloto-denonoshtie.html", "text": "Един човек е загинал, а 11 са пострадали при катастрофи през изминалото денонощие. Това съобщиха от  МВР . В страната са станали 9 произшествия. В София са регистрирани 17 леки и един тежък пътен инцидент. При тях един човек е ранен.", "date": "2018.12.31", "title": "МВР: Един човек е загинал, а 11 са пострадали при катастрофи през изминалото денонощие"}
{"url": "http://www.focus-news.net/news/2018/12/31/2607092/tass-broyat-na-zaginalite-v-magnitogorsk-dostigna-chetiri-68-dushi-sa-v-neizvestnost.html", "text": "Броят на загиналите в Магнитогорск достигна четири, като общо взето съдбата на 52 от 120-те души, които са живели в повредената част на къщата, е установена, заяви губернаторът на Челябинск Борис Дубровски, цитиран от  TACC . \r\n\"Към 13:00 часа (11:00 московско време) в къщата са регистрирани 111 души, девет души под наем (само 120 души). Известна е съдбата на 52 души (четирима от тях са починали, 16 са евакуирани, включително седем деца, хоспитализирани четирима души, включително две деца, 28 души, които са се свързали), заяви той. \r\nДубровски каза още, че около 50 души могат да бъдат под развалините. \"До края на деня, задачата е да се оправят отломките, това е около цифра от 50 възможни жертви [под развалините]\", каза той. Дубровски добави, че общо по време на срива на входа в нея са били регистрирани 110 души, девет са наели жилища на търговска основа. \"Изхождаме от логиката на факта, че 120 души са живели на входа. Разбираме колко от тези хора, които вече виждаме, разбираме, че не са страдали\", каза той. \r\nРъководителят на региона уточни, че температурата от минус 20 градуса усложнява работата и съкращава времето, когато хората наистина могат да бъдат подпомогнати. „Шансовете да останат живи под развалините остават“, добави Дубровски.  Юлиян Марков", "date": "2018.12.31", "title": "ТАСС: Броят на загиналите в Магнитогорск достигна четири, 68 души са в неизвестност"}
{"url": "http://www.focus-news.net/news/2018/12/31/2607089/cyprus-mail-prezidentat-na-republika-kipar-e-gotov-na-preki-razgovori-s-turtsiya.html", "text": "Президентът на Република Кипър е готов на преки разговори с Турция, пише кипърското англоезично издание  Cyprus Mail . \r\nПрезидентът Никос Анастасиадес е готов да се върне към преговорите по всяко време, стига да е в съответствие с мандата на генералния секретар на ООН, за да има резултати, заяви той в неделя. \r\nВ интервю, част от което беше публикувано онлайн, Анастасиадес каза още, че „без да заобикаля лидера на кипърските турци, когото смята за официален събеседник, той никога няма да изключи диалога с който и да е служител на турското правителство. \r\n„Ние твърдим, че кипърският въпрос е проблем на нахлуването и окупацията, а онези, които нахлуха и окупираха, не са кипърски турци, а Турция. Защо тогава да го отричаме? \r\nАнастасиадес призова лидера на кипърските турци Мустафа Аканчъ да му покаже държава-членка на ООН с федерална система, в която вземането на решения в централното правителство изисква положително гласуване на другата държава. \r\nКоментирайки изявленията на турския кипърски външен министър Кудрет Озерсей, че условията, които двете страни трябва да постигнат преди да могат да започнат преговорите,  не могат да бъдат изпълнени скоро, Анастасиадес каза, че може да се започне диалог по вътрешни въпроси, които остават нерешени, като например икономическата жизнеспособност на кипърските турски банки. \r\nВ отговор на други въпроси по време на интервюто, Анастасиадес каза, че целта му е Кипър да има отлични отношения с всички държави-членки на ООН и че развитието на отношенията със САЩ или Израел не е за сметка на други приятелски страни като Русия. \r\nНаскоро Москва обвини САЩ, че има планове за милитаризиране на Кипър и предупреди Никозия, че ще предприеме ответни мерки.  Юлиян Марков", "date": "2018.12.31", "title": "Cyprus Mail: Президентът на Република Кипър е готов на преки разговори с Турция"}
{"url": "http://www.focus-news.net/news/2018/12/31/2607099/plovdiv-18-godishno-momiche-e-instseniralo-grabezh-za-da-prikrie-poharcheni-v-igralna-zala-v-parvomay-pari.html", "text": "18-годишно момиче, представило се за жертва на инсцениран от нея грабеж, е било разобличено от служители на Районно управление - Първомай. Това съобщиха от  ОДМВР - Пловдив . На 20 декември тийнейджърката се явила в полицията и обяснила, че след заплаха с остър предмет й били отнети над 300 лева. Незабавно бил сформиран екип от криминалисти, които започнали разследване на случая. Те установили, че фактите, представени от момичето, не отговарят на истината. В крайна сметка било установено, че тя е подала неверни данни в полицейското управление с цел да прикрие похарчени в игрална зала пари.", "date": "2018.12.31", "title": "Пловдив: 18-годишно момиче е инсценирало грабеж, за да прикрие похарчени в игрална зала в Първомай пари"}
{"url": "http://www.focus-news.net/news/2018/12/31/2607101/", "text": "Главната републиканска прокуратура в Анкара е издала заповеди за задържане на 60 действащи военнослужещи от състава на ВВС заради техни предполагаеми връзки с т.нар.  „Терористична организация на гюленистите/Паралелна държавна структура” (ФЕТО/ПДС) предаде  информационната агенция ДХА .  \r\nСред заподозрените „гюленисти” има четирима полковници. Останалите са двама подполковници, петима майори, седем капитани, осем старши лейтенанти, трима лейтенанти и 31 подофицери.  \r\nЧаст от заподозрените вече са заловени и в рамките на разследването срещу тях са предприети административни мерки. Сред изпратените за разпити в Анкарската полиция военни има осем бойни пилоти, посочва още ДХА.  Георги Димов", "date": "2018.12.31", "title": "ДХА: Нова операция за лов на „гюленисти” в турската армия – има заповеди за задържане на 60 военни от ВВС, в т.ч. четирима полковници"}
{"url": "http://www.focus-news.net/news/2018/12/31/2607102/plovdiv-53-godishen-mazh-e-privlechen-kato-obvinyaem-za-krazhbata-na-20-000-leva-ot-tovaren-avtomobil-na-ul-brezovsko-shose.html", "text": "Мъж е привлечен като обвиняем за кражба на значителна парична сума. Това съобщиха от  ОДМВР - Пловдив  и припомниха, че разследването стартира в Трето РУ на 27 декември, когато 20-годишен шофьор съобщил, че в търговска база на ул. „Брезовско шосе“ в Пловдив от управлявания от него товарен автомобил „Мерцедес“ била задигната чантичка с около 20 000 лева. В хода на проведените активни издирвателни действия служителите установили, че посегателството е дело на 53-годишен мъж от Хисаря, криминално проявен и осъждан. Спрямо него била взета 24-часова полицейска мярка за неотклонение. След доклад на материалите в районната прокуратура на извършителя е повдигнато обвинение, задържането му е удължено до 72 часа.", "date": "2018.12.31", "title": "Пловдив: 53-годишен мъж е привлечен като обвиняем за кражбата на 20 000 лева от товарен автомобил на ул. „Брезовско шосе“"}
{"url": "http://www.focus-news.net/news/2018/12/31/2607104/kyustendil-trafikat-na-gkpp-gyueshevo-e-s-normalna-intenzivnost-preminavaneto-se-izvarshva-bez-golyamo-izchakvane.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили е нормален, преминаването се извършва без голямо изчакване. По пътя от и за граничния пункт има опасност от падащи камъни. \r\nВенцеслав ИЛЧЕВ", "date": "2018.12.31", "title": "Кюстендил: Трафикът на ГКПП „Гюешево” е с нормална интензивност, преминаването се извършва без голямо изчакване"}
{"url": "http://www.focus-news.net/news/2018/12/31/2607100/dobrich-za-obshtinata-predstoi-intenzivna-godina-prez-koyato-shte-priklyuchat-vazhni-proekti-i-shte-badat-realizirani-novi-koito-shte-promenyat-grada.html", "text": "За Община град Добрич предстои интензивна година, през която ще приключат важни проекти и ще бъдат реализирани нови, които ще променят града, съобщиха от  общинската администрация . Тя представи кратък отчет за свършеното и постигнатото през 2018 година. Ремонтирани са 3 детски ясли и 3 градини с общински средства и са създадени качествени условия за възпитанието на децата. Тази дейност ще продължи и през следващата година, защото грижата за най-малките е приоритет на Община град Добрич.  \r\nДетският панаир отново събра малки и по–големи деца на Площад „Свобода“ и ги вдъхнови  към творчество и изява в над 40 ателиета по изкуства. Подписан е договор и предстои реализацията на проект за обновяване на образователната инфраструктура с бюджет 6 193 021 лева. Ще бъдат изцяло ремонтирани и обновени четири учебни заведения в Добрич – Основно училище „Христо Ботев“, Езикова гимназия „Гео Милев“, Природоматематическа гимназия „Иван Вазов“ и Детска градина 32 „Зорница”. Професионалната гимназия по ветеринарна медицина е с нов обновен сграден фонд. Близо 1 300 000 са вложени, за да създадем добри условия за учениците и преподавателите, като не само се ремонтират помещенията, но и се оборудват лабораториите с техника за професионална подготовка. Общината изпълнява най – мащабния проект за последните десетилетия за подобряване на водния сектор в града. Вече са изпълнени над 65% от дейностите по Лот 2 и Лот 3. Проектът ще приключи през следващата година. Има неудобства, но Добрич трябва да извърви този път, защото ще се минимизират загубите на водата и ще се подобри водоснабдяването. Започнати са дейностите за реконструкция на пречиствателната станция в село Врачанци, която  е част от „Интегриран проект за подобряване на водния сектор в град Добрич – фаза 1“. Това ще доведе до по-добро пречистване на отпадъчните води, които се заустват в река Добричка. Реконструкцията трябва да приключи до август 2019 година.  \r\nФакт е и поредният договор за предоставяне на безвъзмездна финансова помощ по проект за подобряване на инфраструктурата в Добрич. Рехабилитацията на пътни настилки, тротоари, осветление и междублокови пространства обхваща 6 улици. В момента активно се подменя водопровода, за да може ремонта да е качествен. Това са улиците „Кирил и Методий“, „Максим Горки“, „Стоян Михайловски“, „Георги Кирков“, „Детелина“ и „Теменуга“. Улица „6 септември“ е изцяло рехабилитирана с над 1 300 000 лв. по Оперативна програма. Тя е с важно значение за бизнеса, за транспортните връзки, за работещите, за партньорите. Следващите две улици, които ще изглеждат по подобен начин, са ул. „Никола Петков“ и бул. „Добруджа“ в частта от бензиностанция „Шел“ до квартал Рилци.  Ще бъдат вложени 4 милиона евро по международен проект на само за цялостно преасфалтиране но и за изграждане на тротоари и осветление. Със средства от бюджета тази година са ремонтирани тротоари на улиците „Дунав“, „Цар Петър“, „Независимост“ и „Славянска“.  \r\nПрез 2019 г. ще бъдат ремонтирани и други тротоари както със собствени средства, така и с европейско финансиране. Преди и след санирането. През следващата година Добрич ще има готови 40 блока. Десет по националната програма вече са изпълнени,  още 13 са с подписани договори и 9  са по  Оперативна програма „Региони в растеж“. Над 100 пожарникари и служители на регионална дирекция „Пожарна безопасност и защита на населението вече работят в обновена и ремонтирана сграда по проект на Община Добрич „Внедряване на мерки за енергийна ефективност и ремонт на сградата на РДПБЗН (РС ПБЗН) – Добрич”, част от Инвестиционната програма. Общината предложи реални действия за решаване на казуса блок „Добрич“, които добричани са одобрили. За Общината е важно тази пустееща сграда в центъра на града да бъде довършена и да се реши проблем на 3 десетилетия. Добрич е град на българската бойна слава – една идея на кмета на Добрич Йордан Йорданов, която обедини много хора и институции. Това е заслужено признание, което ще увековечи събитията от 1916 г. и подвига на героите за свободата на Добруджа.  За 17-та година Добрич бе домакин на „Фолклор без граници“. Една феерия от танц и костюми, която завладява жителите и гостите на града всяка година и усмихва всички с цветове и магията на фолклорното изкуство.", "date": "2018.12.31", "title": "Добрич: За Общината предстои интензивна година, през която ще приключат важни проекти и ще бъдат реализирани нови, които ще променят града"}
{"url": "http://www.focus-news.net/news/2018/12/31/2607103/stara-zagora-s-obshtogradsko-veselie-pod-nadslov-da-e-zdrava-i-shtastliva-na-ploshtad-sevtopolis-kazanlak-shte-posreshtne-novata-2019-godina.html", "text": "С общоградско веселие под надслов „Да е здрава и щастлива” на площад „Севтополис” Казанлък ще посрещне новата 2019 година, каза за  Радио „Фокус”  Сребра Кесва, началник – кабинет на кмета на Казанлък. Тя поясни, че началото на празничната програма ще бъде поставено в 23.30 часа. Част от програмата ще бъдат изпълненията на певицата Ивелина Колева. По традиция Новата година ще бъде посрещната с народни хора и фойерверк – шоу.  \r\nСлавяна ГАЙДАРОВА", "date": "2018.12.31", "title": "Стара Загора: С общоградско веселие под надслов „Да е здрава и щастлива” на площад „Севтополис” Казанлък ще посрещне новата 2019 година"}
{"url": "http://www.focus-news.net/news/2018/12/31/2607105/pazardzhik-na-tseni-ot-50-do-120-lv-sa-kuvertite-za-novogodishnata-nosht-v-zavedeniyata-v-grada.html", "text": "На цени от 50 до 120 лв. са кувертите за новогодишната нощ в заведенията в Пазарджик, показа репортерска проверка на  Радио „Фокус” – Пазарджик . Най-евтини куверти за около 50 лв. предлагат кварталните заведения, където в новогодишната нощ се предлага основно вечеря, алкохол, безалкохолно и десерт. Този тип заведения не предлагат специална развлекателна програма, а залагат на DJ или музика на живо. Елитните градски заведения предлагат куверти на цена от около 120 лв., в която е включена и развлекателна програма от илюзионисти, детски танцови състави и индивидуални изпълнители. Градските дискотеки са с цена за вход от 6 до 10 лв, като в нея не е включена консумация на храни и напитки. Всяка година голяма част от жителите на Пазарджик и околните населени места избират да прекарат новогодишната нощ на площада в града, където се провежда празнична програма. \r\nАлбена ЖИЛЕКОВА", "date": "2018.12.31", "title": "Пазарджик: На цени от 50 до 120 лв. са кувертите за новогодишната нощ в заведенията в града"}
{"url": "http://www.focus-news.net/news/2018/12/31/2607106/kyustendil-vsichki-muzeyni-ekspozitsii-v-grada-rabotyat-v-posledniya-den-ot-2018-godina.html", "text": "Всички музейни експозиции в Кюстендил работят в последния ден от 2018 година. Това съобщи за  Радио „Фокус” – Кюстендил  Валентин Дебочички, директор на Регионален исторически музей – Кюстендил. До 17.00 часа ще работят всички музейни експозиции. В централната сграда на музея се представят археологическата експозиция в зала „Асклепий” и етнографска изложба „С дъх на билки – лечебни и магични” в зала „Стримон” . В изложбена зала на джамия „Ахмед бей” е подредена изложбата „Пътят: време без граници” – спасителни археологически проучвания по трасето на автомагистрала „Струма” Лот 2. Отворени за посетители ще бъдат музеен комплекс „Св. Георги”, къща-музей „Ильо Войвода” и къща – музей „Димитър Пешев”. Почивен ден за всички музейни експозиции в града е обявен за 1 януари 2019 година. \r\nВенцеслав ИЛЧЕВ", "date": "2018.12.31", "title": "Кюстендил: Всички музейни експозиции в града работят в последния ден от 2018 година"}
{"url": "http://www.focus-news.net/news/2018/12/31/2607095/sofiya-okolo-350-politseyski-sluzhiteli-shte-ohranyavat-pl-knyaz-aleksandar-i-v-novogodishnata-nosht.html", "text": "Около 350 полицейски служители ще охраняват пл. „Княз Александър І” в новогодишната нощ. Те ще следят за сигурността около сцената, храмовете в района и бул. „Мария Луиза“. Това каза на брифинг главен инспектор Борислав Муеров, началник на отдел „Охранителна полиция” към СДВР, предаде репортер на  Агенция „Фокус“.  По думите на главен инспектор Муеров всяка година има лица, които въпреки забраните се опитват да вкарват забранени предмети. „Те своевременно се отстраняват от мероприятието. Наситено е с полицейски служители и не сме стигали до сериозни инциденти“, посочи той. По думите му гражданите ще бъдат проверявани произволно, като това най-вече ще са лицата с обемисти багажи и носещи алкохол. „Не трябва гражданите да се притесняват от това, че ще има тактически екипи с тежко оборудване“, отбеляза още главен инспектор Борислав Муеров, като уточни, че ще бъдат мобилизирани 12 екипа, които са обучени специално по линия на антитерор, активен стрелец и други тежки криминални престъпления. „Наред с това ще бъдат тампонирани всички улици към постъпите на самата сцена с полицейска техника“, допълни още той.", "date": "2018.12.31", "title": "София: Около 350 полицейски служители ще охраняват пл. „Княз Александър I” в новогодишната нощ"}
{"url": "http://www.focus-news.net/news/2018/12/31/2607110/sport-izigraha-se-shest-macha-v-natsionalnata-basketbolna-liga-na-sasht-i-kanada.html", "text": "Баскетбол: Изиграха се шест мача в Националната баскетболна лига на САЩ и Канада, които завършиха при следните резултати: \r\nОрландо Меджик - Детройт  109:107 \r\nМаями – Минесота  104:113 \r\nТоронто - Чикаго Булс   95:89 \r\nДалас - Оклахома Сити  105:103 \r\nПортланд - Филаделфия  129:95 \r\nЛос Анджелис Лейкърс - Сакраменто 121:114", "date": "2018.12.31", "title": "Спорт: Изиграха се шест мача в Националната баскетболна лига на САЩ и Канада"}
{"url": "http://www.focus-news.net/news/2018/12/31/2607109/plovdiv-v-kalofer-shte-bade-presazdaden-drevniyat-obichay-paren-petel.html", "text": "И тази година в Калофер ще бъде пресъздаден древният обичай „парен петел”, който е сходен с ладуването (ритуалното наричане на пръстени). Това съобщи за  Радио „Фокус” - Пловдив  кметът на Калофер Румен Стоянов. Ритуалът ще бъде проведен тази вечер, в последния ден от годината, като началото на обреда е около 20.00 часа, на площада. В него традиционно се включват десетки момичета и млади жени, разказа кметът на Калофер. Всички са облечени в народни носии. Приготвя се украсено с босилек и здравец менче с „мълчана“ вода (налята в пълно мълчание), в което всяка девойка оставя пръстена си, под мелодиите на прочутите калоферски гайдари. Менчето пренощува под звездите, покрито с ръчно бродирана кърпа. \r\nНа сутринта на Васильовден момичетата отново се събират и избират духовит мъж, който да изпълни ритуала. Той вади един по един пръстените и нарича за женитба, здраве, берекет, успех и късмет. През това време смесеният хор към читалището пее специална обредна песен. \r\n„До преди две-три години след ритуала задължително се попарваше петел“, разказа още кметът. „Но това постепенно отпадна, тъй като попаднахме под удара на природозащитниците“, каза Стоянов. Обичаят обикновено завършваше с голямо хоро на площада, начело с петела. По думите на кмета, обаче и тази година няма да има жертвена птица, която да води хорото. Просто ще има подаръци на девойките и младите жени, които ще бъдат раздадени на площада. Тази година подаръците ще бъдат донесени там с понитата, отглеждани от самия кмет Румен Стоянов. Ще се лее и безплатно червено вино за всеки жител или гост на Калофер, също дарено от кмета. \r\nЦветана ТОНЧЕВА", "date": "2018.12.31", "title": "Пловдив: В Калофер ще бъде пресъздаден древният обичай „парен петел“"}
{"url": "http://www.focus-news.net/news/2018/12/31/2607108/d-r-krasimir-mihaylov-tsentar-za-speshna-meditsinska-pomosht-blagoevgrad-17-speshni-meditsinski-ekipa-shte-rabotyat-na-nova-godina-v-oblastta.html", "text": "17 спешни медицински екипа ще работят на Нова година на територията на Благоевградска област. Това каза за  Радио „Фокус“-Пирин  д-р Красимир Михайлов, директор на Център за спешна медицинска помощ-Благоевград. Той уточни, че тези екипи са на разположение непрекъснато през цялата година. По думи на д-р Михайлов няма да има допълнителни екипи на работа. Той допълни, че екипите вече са окомплектовани и са в пълен състав, като са подготвени и за извънредни ситуации. \r\nНатали СТЕФАНОВА", "date": "2018.12.31", "title": "Д-р Красимир Михайлов, Център за спешна медицинска помощ-Благоевград: 17 спешни медицински екипа ще работят на Нова година в областта"}
{"url": "http://www.focus-news.net/news/2018/12/31/2607107/svobodna-evropa-makedoniya-razshiryavat-se-protestite-v-bosna-i-hertsegovina.html", "text": "Разширяват се протестите в Босна и Херцеговина, съобщава македонската редакция на  радио „Свободна Европа“ . \r\nПолицията в босненския град Баня Лука разпръсна десетки протестиращи, които след протестно шествие се събраха в центъра на града. По-рано в неделя хиляди се събраха в подкрепа на родителите на Давид Драгичевич, за да открият истината за смъртта на младежа. Протести имаше и в Сараево. \r\nПо-рано бащата на убитото момче Давор Драгичевич обвини полицията в защита на убийците на сина му и съобщи, че няма да напусне централния площад в Баня Лука, докато не бъдат изпълнени исканията му, включително оставката на вътрешния министър на Република Сръбска Драган  Лукач.  Юлиян Марков", "date": "2018.12.31", "title": "„Свободна Европа“ (Македония): Разширяват се протестите в Босна и Херцеговина"}
{"url": "http://www.focus-news.net/news/2018/12/31/2607112/kyustendil-mezhdu-3-do-10-leva-e-tsenata-na-survachkite-v-grada.html", "text": "Между 3 до 10 лева е цената на сурвачките в Кюстендил, показа репортерска проверка на  Радио „Фокус” – Кюстендил . Търговците са изложили разнообразни по вид сурвачки на кооперативния пазар, както и пред големите търговски вериги. Сурвачките са облепени с разноцветни и лъскави станиоли и хартии, а цените им са в зависимост от вложения материал. Най-евтините са на цена от 3 лева за брой, а най-скъпите са по 10 лева. В по-скъпите са вложени естествени материали – дрянови пръчки, вълна, сушени плодове, пуканки. По 1 лев се продава и само дрянова клонка, която купувачите сами могат да си украсят. \r\nВенцеслав ИЛЧЕВ", "date": "2018.12.31", "title": "Кюстендил: Между 3 до 10 лева е цената на сурвачките в града"}
{"url": "http://www.focus-news.net/news/2018/12/31/2607116/dha-trafikat-na-droga-v-istanbul-prez-2018-ta-zaloveni-nad-9-tona-narkotitsi-i-blizo-7-miliona-narkotichni-hapcheta-zadarzhani-nad-63-hilyadi-litsa-ot-tyah-blizo-6-hilyadi-arestuvani.html", "text": "Отделът за борба с наркотиците на Истанбулската полиция оповести резултатите от  работата на своите екипи през изтичащата 2018-та , предаде информационната агенция ДХА. През тази година те са се намесили в над 45 хиляди отделни случаи за трафик на дрога. По време на техните операции са задържани общо над 63 хиляди лица; на близо 6 хиляди от тях съдът е наложил мярка за неотклонение „Задържане под  стража”.  \r\nПрез годината са заловени общо 9 тона и 154 килограма различни наркотици и 6 милиона и 600 хиляди наркотични хапчета.  \r\nВ сравнение с 2017-та има повишение на всички „показатели” на „наркотичния баланс” в Истанбул. Задържаните лица са с 39% повече;  броят на арестуваните е с 15% по-голям; задържаните наркотици и екстази също са със 17% повече.  Георги Димов", "date": "2018.12.31", "title": "ДХА: Трафикът на дрога в Истанбул през 2018-та: Заловени  над 9 тона наркотици и близо 7 милиона наркотични хапчета; задържани над 63 хиляди лица, от тях – близо 6 хиляди арестувани"}
{"url": "http://www.focus-news.net/news/2018/12/31/2607115/silistra-zhitelite-na-dulovo-shte-posreshtnat-novata-godina-na-otkrito.html", "text": "По утвърдена от над 40 години традиция жителите и гостите на Дулово ще посрещнат Нова година на площада в центъра на града. Това съобщи за  Радио „Фокус“ - Шумен  Ваня Петрова, гл. експерт в направление „Връзки с обществеността“ в Общината. Тържеството, организирано от Община Дулово и Народно читалище „Н. Й. Вапцаров“, ще започне в 23.30 часа и в него са предвидени изпълнения на самодейни групи, слово на кмета, а точно в полунощ ще прозвучи химнът на Република България. След него, под звуците на „Многая лета“, празнична заря ще оповести идването на Новата 2019-та година и всички ще се хванат на празничното новогодишно хоро. Организаторите са подготвили бяло и червено вино, сладки за почерпка. \r\nВъв всички 26 населени места на общината ще има различни по вид тържества, подготвени от кметствата и читалищата. \r\nИвелина ИВАНОВА", "date": "2018.12.31", "title": "Силистра: Жителите на Дулово ще посрещнат Новата година на открито"}
{"url": "http://www.focus-news.net/news/2018/12/31/2607113/silistra-s-novogodishna-nazdravitsa-na-ploshtada-shte-posreshtnat-2019-godina-v-grada.html", "text": "С новогодишна наздравица на площада ще посрещнат 2019 година в Силистра. Това съобщиха от  Общината . Веселието ще започне в 0.45 часа на площад „Свобода“. Предвидена е празнична заря.", "date": "2018.12.31", "title": "Силистра: С новогодишна наздравица на площада ще посрещнат 2019 година в града"}
{"url": "http://www.focus-news.net/news/2018/12/31/2607118/pregled-na-mezhdunarodnite-novini-do-13-chasa-agentsiya-fokus.html", "text": "Земетресение с магнитуд 6,1 е регистрирано в Тихия океан край бреговете на Аляска, съобщава  РИА Новости . \r\nСътресенията са регистрирани на 116 километра югоизточно от град Колд-Бей. Хипоцентърът  е бил на дълбочина 26,9 километра. \r\nНе се съобщава за жертви и пострадали. \r\n*** Трима души са загинали при експлозия в жилищен блок в град Магнитогорск в Русия, предава  TACC \r\nБроят на загиналите при експлозия на газ в жилищна сграда в Магнитогорск, Челябинска област, е достигнал трима души, съобщи Центърът за управление на кризи  към регионалния център на Министерството на извънредните ситуации в Челябинск, като съобщи за още трима ранени, включително едно дете. Експлозията е довела до разрушения на стълбището от първия до десетия етаж, като в момента развалините се проверяват за наличие на затрупани хора. Спасителите са евакуирали  жителите на съседните входове на засегнатия блок. \r\nВ резултат на експлозия на газ са повредени 48 жилища, в които живеят 110 души. Пресслужбата на губернатора на Челябинска област е заявила, че на всички засегнати ще бъдат предоставени временни жилища.  \r\n*** Среднощен президентски указ изпрати командващият 2-ра турска армия армейски генерал Метин Темел за началник на Инспекционното управление на ГЩ, пише  вестник „Джумхуриет” .  \r\nСъс същия указ командирът на 4-та бригада Командос в Тунджели бригаден генерал Мустафа Барут, отива също на инспекторска длъжност – началник на Инспектората на 3-та турска армия.  \r\nГенерал Метин Темел се „прочу” сред обществеността с нетипичното за военен поведение по време на кампанията за президентските избори на 24 юни, като шумно аплодира тогавашния държавен глава и кандидат за следващ мандат Реджеп Тайип Ердоган. Това предизвика гнева на основната опозиционна Народнорепубликанска партия (НРП), а нейният кандидат-президент Мухарем Индже се закани „да му скъса пагоните”. \r\nПоследните информации са, че досегашният командващ 2-ра армия е изпаднал в сериозни противоречия по някои въпроси с началника на ГЩ армейски генерал Яшар Гюлер и министъра на националната отбрана Хулуси Акар (предишен началник на ГЩ, сега – армейски генерал от резерва – бал. на „Фокус”). \r\nОсвен това, като командващ 2-ра армия армейски генерал Метин Темел ръководеше последната трансгранична операция на турските въоръжени сили в Сирия, известна на обществеността като „Маслинова клонка”. В тази операция активно участва и 4-та бригада Командос с постоянна дислокация в Тунджели; респективно досегашният неин командир - бригаден генерал Мустафа Барут. \r\n*** Федералната служба за сигурност (ФСБ) на Русия е задържала в Москва американския гражданин Пол Уилън, заподозрян в шпионаж, предава  TACC . \r\n\"На 28 декември 2018 г. американският гражданин Пол Уилън е бил задържан от служители на Федералната служба за сигурност на Руската федерация по време на шпионска акция в Москва\", заяви Центърът за връзки с обществеността на ФСБ. \r\n\"Разследващият отдел на ФСБ на Русия откри наказателно дело по чл. 276 от Наказателния кодекс на Руската федерация (\" Шпионаж \") срещу американски гражданин“,  добавят от Центъра. \r\nФСБ не предостави други подробности за обвиненията. Членът, по която е образувано наказателно дело, предвижда наказание под формата на лишаване от свобода за срок от 10 до 20 години. \r\n*** Броят на загиналите в Магнитогорск достигна четири, като общо взето съдбата на 52 от 120-те души, които са живели в повредената част на къщата, е установена, заяви губернаторът на Челябинск Борис Дубровски, цитиран от  TACC . \r\n\"Към 13:00 часа (11:00 московско време) в къщата са регистрирани 111 души, девет души под наем (само 120 души). Известна е съдбата на 52 души (четирима от тях са починали, 16 са евакуирани, включително седем деца, хоспитализирани четирима души, включително две деца, 28 души, които са се свързали), заяви той. \r\nДубровски каза още, че около 50 души могат да бъдат под развалините. \"До края на деня, задачата е да се оправят отломките, това е около цифра от 50 възможни жертви [под развалините]\", каза той. Дубровски добави, че общо по време на срива на входа в нея са били регистрирани 110 души, девет са наели жилища на търговска основа. \"Изхождаме от логиката на факта, че 120 души са живели на входа. Разбираме колко от тези хора, които вече виждаме, разбираме, че не са страдали\", каза той. \r\nРъководителят на региона уточни, че температурата от минус 20 градуса усложнява работата и съкращава времето, когато хората наистина могат да бъдат подпомогнати. „Шансовете да останат живи под развалините остават“, добави Дубровски. \r\n*** Главната републиканска прокуратура в Анкара е издала заповеди за задържане на 60 действащи военнослужещи от състава на ВВС заради техни предполагаеми връзки с т.нар.  „Терористична организация на гюленистите/Паралелна държавна структура” (ФЕТО/ПДС) предаде  информационната агенция ДХА .  \r\nСред заподозрените „гюленисти” има четирима полковници. Останалите са двама подполковници, петима майори, седем капитани, осем старши лейтенанти, трима лейтенанти и 31 подофицери.  \r\nЧаст от заподозрените вече са заловени и в рамките на разследването срещу тях са предприети административни мерки. Сред изпратените за разпити в Анкарската полиция военни има осем бойни пилоти, посочва още ДХА. \r\n*** Отделът за борба с наркотиците на Истанбулската полиция оповести резултатите от  работата на своите екипи през изтичащата 2018-та , предаде информационната агенция ДХА. През тази година те са се намесили в над 45 хиляди отделни случаи за трафик на дрога. По време на техните операции са задържани общо над 63 хиляди лица; на близо 6 хиляди от тях съдът е наложил мярка за неотклонение „Задържане под  стража”.  \r\nПрез годината са заловени общо 9 тона и 154 килограма различни наркотици и 6 милиона и 600 хиляди наркотични хапчета.  \r\nВ сравнение с 2017-та има повишение на всички „показатели” на „наркотичния баланс” в Истанбул. Задържаните лица са с 39% повече;  броят на арестуваните е с 15% по-голям; задържаните наркотици и екстази също са със 17% повече.", "date": "2018.12.31", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/12/31/2607119/nina-stavreva-kmet-na-kavarna-obshtinata-obmislya-zapochvane-na-arheologicheski-razkopki-v-zemlishteto-na-selo-topola.html", "text": "Община Каварна обмисля започване на археологически разкопки в землището на село Топола, за което се твърди, че там се намира най-старият некропол на Балканския полуостров. Това каза за  Радио „Фокус”  кметът на Каварна Нина Ставрева. Тази година на територията на общината бе намерено златното съкровище в гърне при археологически разкопки на нос Калиакра.  \r\n„Както казва самата доц. Бони Петрунова, всеки мечтае да намери това в процеса на своята работа. То вече е показано в Националния исторически музей. Имаме уверенията и знаем, че то ще достигне и до Историческия музей в Каварна. Интересни находки имаше на разкопките на нос Чиракман. Дълги години там не се правиха археологически разкопки, последните години ги правим. Елена Василева е ръководител на екипа там. На нос Чиракман се намира старият град Бизоне, създаден още през V век преди н.е. Там също има изключително богата история“, каза Нина Ставрева. Тя допълни, че в Каварна има условия, освен за морски, и за културно-исторически туризъм. Градът има изключително богата история и местната администрация през последните години акцентира на това каварненци да знаят своята история.  \r\n„Направихме възстановка на Каварненското въстание. Разкопките, които Община Каварна финансира, са изключително важни за това младите да знаят къде живеят, какво е било преди тях и те след време да разказват. Категорично ще продължим да финансираме култура, спорт, история“, заяви Нина Ставрева.  \r\nЖулиета НИКОЛОВА", "date": "2018.12.31", "title": "Нина Ставрева, кмет на Каварна: Общината обмисля започване на археологически разкопки в землището на село Топола"}
{"url": "http://www.focus-news.net/news/2018/12/31/2607120/dannite-ot-registara-na-razhdaniyata-v-balgariya-sa-v-protses-na-aktualizatsiya.html", "text": "Данните от Информационната система за ражданията (Регистъра на ражданията в България) към настоящия момент са в процес на актуализация. Това съобщиха от пресцентъра на  Министерството на здравеопазването . Например, според Регистъра на ражданията в Област Видин от началото на годината до настоящия момент са родени 75 деца. По официални данни от двете лечебни заведения на територията на областта общият брой на новородените към 31 декември е 330.  \r\nДанните от регистъра не са актуални, тъй като, от една страна, през 2018 година бяха установени, а впоследствие и отстранени, няколко технически срива в системата. От друга страна, с отмяната на Медицинския стандарт „Акушерство и гинекология“ отпадна задължението на лечебните заведения в тридневен срок да подават централизирано информация за осъществените раждания и параметрите, свързани с тях.  \r\nМинистерството на здравеопазването осъществява Проект „Доизграждане на Национална здравно-информационна система (НЗИС) – етап 1 и етап 2“, като част от която е предвидено разработването и внедряването/ надграждането и интеграцията с НЗИС на минимум 30 електронни регистъра от Сектор „Здравеопазване“, като тук попада и регистърът на ражданията. В момента се провеждат обществените поръчки за изграждането на НЗИС.  \r\nС изграждането на НЗИС ще се положи основата на електронното здравеопазване – ще бъде осъществена свързаност между множеството разработени и функциониращи в момента системи в областта на здравеопазването, между които тези на НЗОК, на Националните центрове и изпълнителните агенции, на лечебните заведения и т. н. Това ще позволи обмена и контрола на информацията в реално време. Единната система ще включва електронен запис, електронна рецепта, електронно направление, както и гореопоменатите регистри. Чрез интеграцията ще се постигне подобряване на организацията, контрола, планирането и прогнозирането на дейностите в системата на здравеопазването.", "date": "2018.12.31", "title": "Данните от Регистъра на ражданията в България са в процес на актуализация"}
{"url": "http://www.focus-news.net/news/2018/12/31/2607121/blagoevgrad-13-grupi-shte-vzemat-uchastie-v-xi-kukerski-festival-prez-yanuari-v-grada.html", "text": "В Община Благоевград се проведе работна среща относно предстоящия кукерски фестивал, който ще се проведе на 5 януари 2019 г. Това съобщиха от пресцентъра на  Общината . На срещата присъстваха 13-те ръководители на кукерските групи, представители на полиция и пожарна. На срещата бе изтеглен жребият и бе определен маршрутът, по който ще преминават кукерските групи. \r\nШествието на кукерския фестивал ще започне в 11.00 часа от паркинга на жп гарата в Благоевград в посока кръговото кръстовище срещу III ОУ „Димитър Талев”. Всички групи ще преминат по бул. „Св. св. Кирил и Методий“ и ще се представят пред журито, което ще бъде съставено от специалисти историци и експерти - етнолози. Самото жури ще бъде разположено пред денонощната аптека на булеварда. \r\n13-те групи ще преминават по следния ред: \r\n- кв. „Грамада”; \r\n- „Втори квартал”; \r\n- село Покровник;  \r\n- „Плаж махала”;  \r\n- село Лешко; \r\n- кв. „Струмско“; \r\n- село Падеш; \r\n- „Трети квартал”; \r\n- село Изгрев; \r\n- село Логодаж; \r\n- село Зелен дол; \r\n- „Грамада” - 2-ри квартал; \r\n- „Първи квартал”.", "date": "2018.12.31", "title": "Благоевград: 13 групи ще вземат участие в XI кукерски фестивал през януари в града"}
{"url": "http://www.focus-news.net/news/2018/12/31/2607117/plovdiv-okrazhniyat-sad-ostavi-v-aresta-38-godishnata-zhena-i-20-godishniya-y-sin-zadarzhani-za-ubiystvoto-na-63-godishen-mazh-pri-bitov-skandal.html", "text": "Пловдивският окръжен съд наложи най-тежката мярка за неотклонение - „задържане под стража“, спрямо 38-годишната Е. А. и синът й - 20-годишния С. С., които са обвинени в извършване на умишлено убийство на 63-годишния П. С.- престъпление по чл. 115 от Наказателния кодекс. Това съобщиха от пресцентъра на  Съдебна палата - Пловдив . \r\nСпоред прокуратурата, на 27 декември 2018 г. след подаден на тел. 112 сигнал, в къща в Пловдив е открит мъртъв 63-годишния мъж. В резултат на проведените бързи оперативно-издирвателни мероприятия е установено, че пострадалият бил в къщата заедно с Е. А. и С. С. След употреба на алкохол между тях и П. С. възникнал скандал. Двамата нанесли множество удари с нож и стъклена чаша на мъжа, който починал в резултат на наранявания в областта на шията. Нападателите са задържани от полицията при опит да напуснат Пловдив. \r\nСъдът прие, че са налице достатъчно данни за да се направи  обосновано предположение, че майката и синът в съучастие за извършили престъплението, в което са обвинени. В съдебното заседание стана ясно, че Е. А е направила самопризнания пред разследващите за стореното от нея. \r\nМагистратите приемат, че има реална опасност и двамата задържани да се укрият при по-лека мярка за неотклонение, тъй като са направили опит да заличат следите си след извършване на престъплението и се опитали да избягат. \r\nСпоред съдебния състав има и опасност Е. А. и С. С. да извършат престъпление при по-лека мярка за неотклонение, тъй като синът е осъждан два пъти, майката веднъж, а тя няма и постоянен адрес. По думи на съдията самият начин, по който е извършено престъплението, за което са задържани, характеризира и и двамата с висока степен на обществена опасност. \r\nОпределението на окръжния съд подлежи на обжалване и протест, като в случай че има жалби или протест, делото ще се гледа от 10.00 часа на 8 януари 2019 г. от Пловдивския апелативен съд.", "date": "2018.12.31", "title": "Пловдив: Окръжният съд остави в ареста 38-годишната жена и  20-годишния й син, задържани за убийството на 63-годишен мъж при битов скандал"}
{"url": "http://www.focus-news.net/news/2018/12/31/2607122/makfaks-bryuksel-prizova-povtorno-prishtina-da-premahne-mitata-za-stoki-ot-sarbiya-i-bosna-i-hertsegovina.html", "text": "Европейският съюз призова Прищина да преразгледа решението и да премахне митата за внос на стоки от Сърбия и Босна и Херцеговина, предава  Макфакс .  \r\n\"Искаме да повторим посланието на ЕС, че въвеждането на мита не допринася за добросъседските отношения и че това противоречи на вече направените обещания на Косово относно регионалната интеграция и задълженията по Споразумението за стабилизиране и асоцииране\", заяви офисът на ЕС в Прищина, реагирайки на новото въвеждане на 100% данък върху стоки от чужди марки произведени в Сърбия. \r\n„Затова призоваваме Прищина да преразгледа отново своето решение и да оттегли митата, което би било правилното решение за напредъка на Косово и неговите граждани (за интеграция) към европейските пазари, сега и в бъдеще“, се казва в изявлението.  Юлиян Марков", "date": "2018.12.31", "title": "Макфакс: Брюксел призова повторно Прищина да премахне митата за стоки от Сърбия и Босна и Херцеговина"}
{"url": "http://www.focus-news.net/news/2018/12/31/2607123/varna-nad-polovin-milion-opakovki-s-zhelirani-figuri-s-izobrazheniya-na-animatsionni-geroi-sa-zadarzhani-na-mitnitsa-varna.html", "text": "576 000 броя PVC опаковки, съдържащи желирани фигури с изображения на детски анимационни герои, са задържани на Митница „Варна“ за нарушени права върху интелектуална собственост. Това съобщиха от пресцентъра на  Агенция „Митници“ . Задържаната пратка е от общо 1 000 кашона с 20 400 кг бруто тегло. \r\nПратката е пристигнала в Пристанище „Варна – Запад“ с контейнер от Китай. Подадена е митническа декларация за допускане до свободно обръщение с обявена стока в контейнера желирани фигурки, със страна на произход Китай. Изпращач на стоката е фирма от Китай. Получател е българска фирма. \r\nПо метода за анализ на риска, контейнерът е селектиран за щателна митническа проверка, която е извършена на 17 декември 2018 г., в склад в Девня, от служители от отдел „Митническо разузнаване и разследване“ в Митница „Варна“, съвместно със служители от Гранично полицейско управление Варна. При проверката е установено, че върху опаковките са изобразени герои на „Disney“- Winnie The Pooh. В изпълнение на Регламент/ЕС/608/2013 и Закона за марките и географските означения, Митница „Варна“ е сезирала за случая официалните представители в България на правопритежателя на търговската марка. На 21 декември 2018 г. е получено писмено потвърждение в Митница Варна, че задържаната стока нарушава права върху интелектуалната собственост на правопритежателя „Дисни Ентърпрайсиз Инк.“. Стоката е задържана и подлежи на унищожаване под контрола на Митница Варна, за сметка на правопритежателя на търговската марка. \r\nОт началото на 2018 г., Митница Варна е установила 151 случая на стоки, нарушаващи права върху интелектуална собственост. Задържани са общо 921 117 броя такива артикули, в изпълнение на законодателството на България и ЕС.", "date": "2018.12.31", "title": "Варна: Над половин милион опаковки с желирани фигури с изображения на анимационни герои са задържани на Митница „Варна“"}
{"url": "http://www.focus-news.net/news/2018/12/31/2607124/sport-gartsiya-pobedi-sasht-za-hopman-kap.html", "text": "Тенис: Отборът на Гърция победи с 2:1 САЩ в среща от група \"В\" на \"Хопман къп\", неофициалното световно първенство по тенис за смесени отбори. Гърците в състав Стефанос Циципас и Мария Сакари победиха именития си съперник в мача на смесени двойки, където се наложиха с 4:1, 1:4, 4:2 над Франсес Тиафо и Серина Уилямс. \r\nПреди това Циципас победи Тиафо с 6:3, 6:7(3), 6:3, за да даде преднина на гръцкия отбор. Американците обаче изравниха в мача при жените, където Серина Уилямс победи със 7:6(3), 6:2 Сакари. Това е първото участие на Серина Уилямс след Откритото първенство на САЩ.", "date": "2018.12.31", "title": "Спорт: Гърция победи САЩ за „Хопман къп“"}
{"url": "http://www.focus-news.net/news/2018/12/31/2607125/gd-granichna-politsiya-na-gkpp-kalotina-i-gkpp-stanke-lisichkovo-trafikat-e-intenziven-na-izhod-za-leki-avtomobili.html", "text": "На ГКПП \"Калотина\" на българо-сръбската граница и ГКПП \"Станке Лисичково\" на българо-македонската трафикът е интензивен на изход за леки автомобили, по данни към 13.00 часа. Това съобщиха от пресцентъра на  Главна дирекция (ГД) \"Гранична полиция\" . \r\nНа българо-гръцката, българо-турската и българо-румънската граница трафикът е нормален на всички контролно-пропускателни пунктове.", "date": "2018.12.31", "title": "ГД \"Гранична полиция\": На ГКПП \"Калотина\" и ГКПП \"Станке Лисичково\" трафикът е интензивен на изход за леки автомобили"}
{"url": "http://www.focus-news.net/news/2018/12/31/2607111/iva-ivanova-astrolog-prez-2019-g-ratsite-shte-se-zapoznayat-s-novi-hora-koito-shte-okazhat-silno-vliyanie-v-zhivota-im.html", "text": "През 2019 г. Раците ще се запознаят с нови хора, които ще окажат силно влияние в живота им. Това каза астрологът Ива Иванова в интервю за  Агенция „Фокус“  за астрологичните прогнози за 2019 г. \r\n„През новата година Раците ще имат прекрасни възможности за професионално развитие, но не като ръководители, а като изпълнители. Но това е хубаво, защото в рамките на следващите няколко години ще им се даде възможност за израстване в работата. През следващата година представителите на този зодиакален знак ще имат помощ от Бога и ще имат късмет да бъдат винаги на точното място в точното време. Здравето също ще им бъде добро“, обясни Иванова. \r\nТя посочи, че 2019 г. ще е подходяща за деца и за любовни истории, както и за много забавления. „Но препоръчвам на Раците малко да се самоограничават що се касае до забавления, защото това може да им донесе проблеми с брачен партньор или с шефове. Това е година, в която могат да си разрешат дребни заеми, очаква ги като цяло финансова стабилност. Раците ще започнат годината с желание да сменят местоработата си, но ако предварително не са си осигурили нещо, смятам, че е добре да не прибързват и да останат на мястото, на което са в момента. Другото интересно за тях е, че ще имат възможност да се запознаят с нестандартни хора, които ще окажат силно влияние в живота им, защото ще ги запознаят с интересни неща за тях, които дори не са подозирали, че съществуват“, заяви астрологът. \r\nИванова обясни, че през март, юли и август Раците не трябва да се доверяват много-много на това, което им се казва, и да не взимат всичко за чиста монета. „Интересното за раците е, че повечето от тях са възрожденски българи – дали много отвън, или дълбоко вътре в душата, но именно затова често Господ им помага и ги спасява“, каза още тя. \r\nЦветилена СИМЕОНОВА Пълния текст на интервюто четете в „Мнение”", "date": "2018.12.31", "title": "Ива Иванова, астролог: През 2019 г. Раците ще се запознаят с нови хора, които ще окажат силно влияние в живота им"}
{"url": "http://www.focus-news.net/news/2018/12/31/2607114/eli-marinova-numerolog-2019-g-e-pod-zodiakalniya-znak-na-zemniya-gligan-koyto-e-trudolyubiv-dobrodushen-realist-no-ne-tarpi-lazhata-i-intrigata.html", "text": "2019 г. е под зодиакалния знак на Земния глиган, който е трудолюбив, добродушен, реалист, но не търпи лъжата и интригата. Това каза нумерологът Ели Маринова в интервю за  Агенция „Фокус“  за зодиакалния знак на 2019 г. „Това е 12-ият знак, последен от китайската астрология. Тук има едно съвпадение от последните 12 години, 12-а универсална година с 12-и знак от китайския зодиак. Има паралели. Глиганът умее да печели пари, умее да харчи, знае за какво работи, знае за какво се труди и знае как да си иска заплащането. Той е добродушен, щедър, ведър, обаче реалист. Живее тук и сега, знае да цени материалните неща и материалната сигурност“, изтъкна още тя. По думите й Земният глиган е зодиакален знак, за който е характерно трудолюбието, стриктността, дисциплината, обича празненствата и не търси конфликти. „Много често той обаче предизвиква неприязън с откровените си изказвания в съвсем прав текст. Това е защото глиганът не търпи лъжа и лицемерие. Той е доста праволинеен. Той не е злопаметен, не е отмъстителен, колкото и странно да звучи. Той може да се втурне да помага дори на човек, който го е взел на шега и го е използвал, но това не означава, че е наивен“, посочи още нумерологът. Според нея Земният глиган е знак, който винаги ще откликне на зов за помощ, но никога няма да забрави това, което му е било направено. „Той не допуска една грешка два пъти. Земният глиган привлича топлите земни и чисти цветове“, коментира още Ели Маринова.   \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.12.31", "title": "Ели Маринова, нумеролог: 2019 г. е под зодиакалния знак на Земния глиган, който е трудолюбив, добродушен, реалист, но не търпи лъжата и интригата"}
{"url": "http://www.focus-news.net/news/2018/12/31/2607128/mon-evropeyskata-komisiya-obyavi-335-konkursa-za-nauchni-izsledvaniya-po-ramkova-programa-horizont-2020.html", "text": "Европейската комисия (ЕК) обяви 335 конкурсни сесии за научни изследвания по Рамкова програма „Хоризонт 2020“. Това съобщиха от пресцентъра на  Министерството на образованието и науката  (МОН). Очаква се чрез тях да бъдат разпределени около 20 милиона евро. Българските научноизследователски организации, университети, малки, средни и големи предприятия могат да подават проектни предложения и да кандидатстват за финансиране на изследванията си. Те могат да се възползват от търсене на партньори и от консултации за проектите си чрез националната контактна мрежа към Министерството на образованието и науката. Информация за нея може да се намери  . \r\nНай-много конкурсни сесии ще бъдат отворени по третия приоритетен стълб „Социални предизвикателства“ на „Хоризонт 2020“ – 224. В рамките на втория стълб - „Водещи технологии в индустрията“, се очаква да бъдат обявени повече от 60 конкурса. Част от тях ще бъдат по „Инструмент за малки и средни предприятия“ и в рамките на направления „Нанотехнологии, авангардни материали и авангардно производство“, „Космос“ и „Информационни и комуникационни технологии“.  \r\nПо стълб „Високи постижения в научната област“ ЕК ще предостави възможност за финансиране както по „Бъдещи и навлизащи технологии“, така и по дейностите „Мария Склодовска-Кюри“. Ще бъдат обявени и 17 конкурса по програма „ЕВРАТОМ“, по направление „Разпространение на върховите постижения и разширяване на участието“ и по програма „Наука с и за обществото“.", "date": "2018.12.31", "title": "МОН: Европейската комисия обяви 335 конкурсa за научни изследвания по Рамкова програма „Хоризонт 2020“"}
{"url": "http://www.focus-news.net/news/2018/12/31/2607127/blagoevgrad-politseyski-patrul-e-razpolozhen-na-p-v-simitli.html", "text": "Полицейски патрул с номер 5207 е разположен на п. в. „Симитли“, предаде репортер на  Агенция „Фокус“ .", "date": "2018.12.31", "title": "Благоевград: Полицейски патрул  е разположен на п. в. „Симитли“"}
{"url": "http://www.focus-news.net/news/2018/12/31/2607129/blagoevgrad-politseyski-patrul-e-razpolozhen-na-vhoda-na-kresna-v-posoka-sofiya.html", "text": "Полицейски патрул с регистрационен номер 2905 е разположен на входа на Кресна в посока София, предаде репортер на  Агенция „Фокус“ .", "date": "2018.12.31", "title": "Благоевград: Полицейски патрул е разположен на входа на Кресна в посока София"}
{"url": "http://www.focus-news.net/news/2018/12/31/2607131/gencho-genchev-kmet-na-svishtov-otvaryaneto-na-tsarkvata-sveto-preobrazhenie-gospodne-v-svishtov-e-edin-ot-osnovnite-prioriteti-na-obshtinata-namereniyata-ni-sa-tya-da-zaraboti-prez-proletta.html", "text": "Отварянето на църквата „Свето преображение Господне“ в Свищов е един от основните приоритети на Общината. Намеренията на местната администрация са храмът да заработи през пролетта на 2019 година. Това каза за  Радио „Фокус“ – Велико Търново  кметът на Свищов Генчо Генчев. Той припомни, че реконструкцията на църквата приключи. Сега предстои стенописване.  \r\n„В момента се влага собствен ресурс, за да може на Великден тя да отвори и да се празнува Христовото Възкресение в нея. Също така ще настояваме пред държавата за отпускане на средства за възстановяване на храма на „Св. Св. Кирил и Методий“, който е затворен заради разруха. Това е църква, която е уникална със своята архитектура и ние трябва да й върнем блясъка, да й отдадем заслуженото“, посочи още градоначалникът.  \r\nСредства ще се търсят от Комисията по вероизповедания към Министерски съвет. В края на настоящата година  Министерство на културата обяви храма в село Хаджидимитрово, който е разрушен, за обект с национално значение. Предстои Националния институт за материално културно наследство да даде становище и протокол за укрепването му. \r\nЛуиза ТРАНЧЕВА", "date": "2018.12.31", "title": "Генчо Генчев, кмет на Свищов: Отварянето на църквата „Свето преображение Господне“ в Свищов е един от основните приоритети на Общината, намеренията ни са тя да заработи през пролетта"}
{"url": "http://www.focus-news.net/news/2018/12/31/2607132/tass-zadarzhani-sa-39-dushi-sled-kato-londonskata-politsiya-e-otkrila-mazh-s-tezhka-probodna-rana.html", "text": "Близо четирийсет души бяха задържани в Лондон в понеделник вечерта, след като полицията откри човек с тежка рана в градска улица в района на Хамърсмит. Това съобщи представител на Скотланд ярд, цитиран от  TACC .  \r\n\"Общо 39 души са били арестувани в една от сградите близо до мястото на инцидента по подозрение в опит за убийство. Всички те са били отведени в различни полицейски управления\", се казва в съобщение на полицията. \r\nСпоред него около 01:00 часа (03:00 часа българско време) полицаите са били извикани на мястото на инцидента на Фулъм Роуд, където е намерен ранен човек. След като му е оказала спешна помощ, пострадалият е отведен в болница. Според полицията нараняванията му са животозастрашаващи. \r\nЛондонската полиция не е обяснила  защо са задържани необичайно голям брой хора. Известно е само, че те не се намират на едно място, а са задържани в няколко полицейски управления.  Юлиян Марков", "date": "2018.12.31", "title": "ТАСС:  Задържани са 39 души след като лондонската полиция е открила мъж с тежка прободна рана"}
{"url": "http://www.focus-news.net/news/2018/12/31/2607134/petar-paunov-kmet-na-kyustendil-izprashtame-godinata-s-polezni-rezultati-v-infrastrukturata-i-v-turizma.html", "text": "Изпращаме годината с полезни резултати в инфраструктурата и в туризма. Това каза пред  Радио „Фокус” – Кюстендил  Петър Паунов, кмет на Община Кюстендил. „Слава Богу, годината беше балансирано успешна, след като сме живи и здрави. Мисля, че в областта на инфраструктурата имаше полезни резултати. Ръстът на туризма също е задоволителен. Естествено, че всичко това трябва да ни амбицира допълнително за следващата година. Нови инвестиции и най – вече да преодолеем негативният тренд в миграцията. Това става със сериозни инвестиции и най – вече с повишаване на нивата на възнагражденията”, отбеляза Петър Паунов.  \r\nПо думите му през 2019 година се очаква финансиране на проекта за саниране на сградата на общинския драматичен театър в Кюстендил. Надеждата е, че при преразпределението на средствата Министерство на регионалното развитие и благоустройството, отчитайки постигнатите положителни индикатори от страна на Община Кюстендил, ще подкрепи отново обекти от образователната инфраструктура и от парковата ни инфраструктура. „Ключовото са големите инвеститори, това предстои. Знаете, че има инвеститор който се е насочил към бившето военно поделение. Надявам се, че ще се реши проблемът със собствеността. Продължаваме с довършителните дейности по медико-балнеоложкия център, както и подкрепа за всяка една от частните инвестиции”, каза Петър Паунов. \r\nВенцеслав ИЛЧЕВ", "date": "2018.12.31", "title": "Петър Паунов, кмет на Кюстендил: Изпращаме годината с полезни резултати в инфраструктурата и в туризма"}
{"url": "http://www.focus-news.net/news/2018/12/31/2607135/varna-avtobusite-ot-avtogarata-v-grada-patuvat-po-razpisanie-ima-namalenie-na-kursovete-po-nyakoi-napravleniya.html", "text": "Автобусите от Автогара „Варна” пътуват по всички направления, като съгласно предварителния график за празничните дни има намаление на курсовете по някои направления. Това съобщиха за  Радио „Фокус” – Варна  от автогарата. Към момента обстановката на автогарата в града е спокойна и не се наблюдава струпване на много хора. Пътуват автобусите до Каварна, Добрич, Русе, Истанбул, Търговище, София и Кърджали. Нормално се осъществява работата на жп гарата във Варна. Влаковете се движат по разписание, няма необслужвани направления. Осигурени са допълнителни места за новогодишните празници. \r\nМарияна ВАЛЕНТИНОВА", "date": "2018.12.31", "title": "Варна: Автобусите от автогарата в града пътуват по разписание, има намаление на курсовете по някои направления"}
{"url": "http://www.focus-news.net/news/2018/12/31/2607136/blagoevgrad-s-bogata-muzikalna-programa-obshtina-bansko-shte-posreshtne-2019-godina-na-gradskiya-ploshtad.html", "text": "С богата музикална програма Община Банско ще посрещне новата 2019 година на градския площад „Никола Вапцаров“, предаде репортер на  Радио „Фокус“-Пирин . Точно в полунощ започва празничният концерт с участието на самодейци към читалище „Никола Вапцаров – 1894 “ и народната певица Дафинка Димитрова. На 1 януари отново на градския площад ще се проведе Традиционния кукерски празник, чието начало е обявено за 11.00 часа. В него ще се включат групи от населеното място. \r\nНатали СТЕФАНОВА", "date": "2018.12.31", "title": "Благоевград: С богата музикална програма Община Банско ще посрещне 2019 година на градския площад"}
{"url": "http://www.focus-news.net/news/2018/12/31/2607137/sliven-507-dvoyki-sa-sklyuchili-grazhdanski-brak-v-ritualnata-zala-na-obshtinata-prez-2018-godina.html", "text": "507 двойки са сключили граждански брак в Ритуалната зала на Община Сливен през 2018 година. От тях броят на смесените бракове е 26. Това съобщиха от пресцентъра на  Община Сливен . \r\nВъв все по-популярни се превръщат изнесените сватбени церемонии. Тази година общо 16 двойки са си казали заветното „Да“ извън ритуалната зала. \r\nОт дейност „Обредни домове и зали“ в Община Сливен съобщиха, че вече имат заявени дати за бракосъчетания и за следващата 2019 година. \r\nПрез 2017 година близо 640 двойки са сключили граждански брак.", "date": "2018.12.31", "title": "Сливен: 507 двойки са сключили граждански брак в Ритуалната зала на Общината през 2018 година"}
{"url": "http://www.focus-news.net/news/2018/12/31/2607138/blagoevgrad-s-bogata-programa-na-otkrito-obshtina-simitli-shte-otbelezhi-nastapvaneto-na-novata-2019-godina.html", "text": "С богата програма на открито Община Симитли ще отбележи настъпването на новата 2019 година, предаде репортер на  Радио „Фокус“ – Пирин . Тържествата ще се проведат на площад „Септември“, въпреки ремонтните дейности, които се извършват там. По традиция всяка година стотици жители и гости на Симитли изпращат старата и посрещат заедно новата година, като винаги има осигурена музикална програма, както и пищна заря. \r\nЛивия НИНОВА", "date": "2018.12.31", "title": "Благоевград: С богата програма на открито Община Симитли ще отбележи настъпването на новата 2019 година"}
{"url": "http://www.focus-news.net/news/2018/12/31/2607126/dha-novogodishnoto-poslanie-na-erdogan-turtsiya-e-na-stranata-na-podtisnatite-i-onepravdanite-no-nyama-da-stane-zhertva-na-sabitiyata-v-rayona.html", "text": "Президентът Реджеп Тайип Ердоган отправи Новогодишно послание към нацията, в което прави равносметка на изминаващата 2018 година, предаде  информационната агенция ДХА .  \r\nОсновни акценти в изказването му: \r\n- окончателно приключи периодът на превратите в страната; \r\n- Турция е била и ще бъде винаги на страната на подтиснатите и онеправданите; \r\n- това не означава, че страната ни ще стане жертва на събитията в района; \r\n- почитаме с уважение и тъга дадените скъпи жертви в борбата за отстояване на националните интереси. \r\n„Очевидната истина, че без да разреши проблемите в района, Турция не може да гарантира своето собствено бъдеще; точно тя ни насочи към една по-активна политика в областта на дипломация и в действията на терен. Страната ни не е причинно-следствена връзка на събитията в района; няма да бъде и жертва на тези събития. Всички стъпки, които предприемаме, се планират с това разбиране и точно по пози начин се претворяват в живота. Събитията в Сирия са в резултат точно на тези  наши усилия.”, декларира Ердоган, цитиран от ДХА.  Георги Димов", "date": "2018.12.31", "title": "ДХА: Новогодишното послание на Ердоган: Турция е на страната на подтиснатите и онеправданите, но няма да стане жертва на събитията в района"}
{"url": "http://www.focus-news.net/news/2018/12/31/2607133/tass-gazovata-instalatsiya-vav-vzriveniya-blok-v-magnitogorsk-e-obsluzhena-prez-mesets-mart-2018-godina.html", "text": "Газовата инсталация във взривения блок в Магнитогорск е обслужена през месец март 2018 година, предава  TACC , като се позовава на местните власти. \r\nСпоред Министерството на строителството  през 2017 г. „Газпром газоразпределение Челябинск“  е извършила замяната на газоснабдителните мрежи по фасадата на къщата. \"В 7-мия вход (този, в който е станал инцидента) не е имало реконструкции, преоборудване [на газовите мрежи], имаше реконструкции с разрешителни от собствениците в 1-ви, 2-ри вход\", отбеляза пресслужбата на газоснабдителното предприятие  \r\nКакто по-рано съобщава, взривът в един от входовете на десет етажна жилищна сграда възникна, според предварителните оценки, поради експлозията на газ за битови нужди. Според последните данни са загинали четирима души, петима други са били хоспитализирани. \r\nНе ясна съдбата на 68 души, съгласно списъците на регистрираните обитатели. \r\nВ две училища в града е осигурен временен престой на евакуираните обитатели, като властите са се ангажирали с осигуряване на временни жилища на лицата останали без жилища  в кратки срокове.  Юлиян Марков", "date": "2018.12.31", "title": "ТАСС: Газовата инсталация във взривения блок в Магнитогорск е обслужена през месец март 2018 година"}
{"url": "http://www.focus-news.net/news/2018/12/31/2607141/pazardzhik-prodalzhava-organiziranoto-hvarlyane-na-otrovna-hrana-za-bezdomnite-kucheta-v-tsentralnata-chast-na-grada-edno-kuche-veche-pochina.html", "text": "Продължава организираното хвърляне на отровна храна за бездомните кучета в централната част на Пазарджик, съобщиха за  Радио „Фокус“ – Пазарджик  природозащитници от града. По думите им това е продължение на акцията от преди месец, когато няколко бездомни животни в центъра бяха отровени, а част от тях спасени с помощта на ветеринарни лекари. Отровата е разхвърляна в парковете и градинките в центъра, като е поставена в салам или друг вид месен продукт. Първата жертва на недоброжелателите от преди два дни бе добродушно бездомно куче, което от дълго време обитава зоната около сградата на Общината. То бе намерено да агонизира през заведение за хранене в центъра и закарано от природозащитници в местна ветеринарна клиника, където за съжаление почина. Сред отровените животни от последните дни се оказа и домашно куче на мъж от София, който гостувал в Пазарджик. Ветеринари успяха да му окажат първа помощ и да го спасят. Сигналите за умъртвените животни заляха и социалните мрежи през последните дни.  \r\nМайките в града се предупреждават да пазят децата си, тъй като част от отровата била посипана и по парковете, където играят децата. Активистите настояват Зоополицията в Пазарджик да подобри дейността си и да бъде в полза на опазването на бездомните животни и наказване на виновниците за масовото изтравяне. Апелът им е хората да бъдат по-отговорни и бдителни и в случай, че забележат храна, разпръсната по градинките, да сигнализират на тел. 112. Също така е желателно всеки, който види съмнителни лица да хвърлят храна или да имат съприкосновение с бездомни кучета, да направи снимки или видео клип, които да бъдат предоставени на полицията. Според природозащитниците, това е масова практика за изтравяне на бездомните кучета, която се повтаря всяка година по това време. Въпреки многократните им сигнали към Общината и полицията, към момента наказан за това посегателство няма. В края на ноември тази година от разхвърляна отрова в Пазарджик бяха натровени около 15 кучета и една 4 от тях бяха спасени. \r\nАлбена ЖИЛЕКОВА", "date": "2018.12.31", "title": "Пазарджик: Продължава организираното хвърляне на отровна храна за бездомните кучета в централната част на града, едно куче вече почина"}
{"url": "http://www.focus-news.net/news/2018/12/31/2607143/veliko-tarnovo-novogodishna-magiya-mnogo-iznenadi-i-bezplaten-transport-shte-ima-v-gorna-oryahovitsa-tazi-vecher.html", "text": "Празник под надслов „Новогодишна магия“ организират в Горна Оряховица. Програмата ще се проведе на открита сцена в кв. „Пролет“, а поканени да се включат в него са всички жители и гости на железничарския град, съобщават за  Радио „Фокус“ – Велико Търново  от Общината. От там са подготвили много изненади, танцови и музикални изпълнения. В концерта ще се включат Вокална формация „Графити“ при Народно читалище „Напредък – 1869“, певецът Искрен Тончев – Искрата и фолклорните състави при НЧ „Братя Грънчарови – 2002“. \r\nЧетвърт час преди полунощ кметът инж. Добромир Добрев ще отправи приветствие към всички жители и гости на общината. Началото на Новата 2019 г. ще възвестят празнични илюминации. Началото на празника ще е в 22.30 часа. \r\nВъв връзка с провеждането Новогодишната програма на Община Горна Оряховица, от 22.00 часа днес до приключване на мероприятието (около 03.00 часа) на 1-ви януари, ще бъде затворен за движение на МПС участък от улица „Васил Левски” от кръстовището й с улиците „Славянска” и „П. Р. Славейков” до кръстовището й с ул. „Борима” и ул. „Ангел Кънчев”. Движението ще бъде отбито по обходни маршрути, включващи улиците „Ангел Кънчев”, „П. Р. Славейков” и „Славянска”. \r\nИ тази година Община Горна Оряховица е организирала безплатен автобусен транспорт за всички, които желаят да се включат в посрещането на Новата 2019 година на открито в кв. „Пролет“. Повече информация за тях можете да откриете на интернет сайта. \r\nМария НЕДЕВА", "date": "2018.12.31", "title": "Велико Търново: „Новогодишна магия“, много изненади и безплатен транспорт ще има в Горна Оряховица тази вечер"}
{"url": "http://www.focus-news.net/news/2018/12/31/2607144/angela-merkel-demokratsiyata-protsaftyava-ot-promenite.html", "text": "Демокрацията живее в промените, заяви германският канцлер в традиционното си коледно обръщение, цитирано от  Deutsche Welle .  \r\nВ традиционното си новогодишно обръщение германският канцлер първо се обърна към хората в собствената си страна: \"Скъпи съграждани.\" Но тези думи трябва да бъдат внимателно изслушани и извън границите на Германия. Когато Ангела Меркел оцени изминалата година, като \"изключително трудна политическа година\", тя го прави от две гледни точки: национална и международна, пише агенцията. \r\nКанцлерът започна речта си с поглед върху дългия и труден процес на формиране на правителство след федералните избори през 2017 г. Процесът продължи шест месеца \"и докато той беше в ход, имаше много спорове и загриженост за бъдещето на страната.\" Меркел, член на Християндемократите (ХДС), не спомена никакви примери. Агенцията припомня  постоянните спорове с министъра на вътрешните работи Хорст Зеехофер от Християнсоциалния съюз (ХСС) – баварската посестрима  на ХДС и спънките на социалдемократите (СПД). Повечето от тях бяха в областта на миграционната политика на Германия. \r\nМеркел не иска напрегнатият климат в коалицията да се разбира като причина за намерението й да се оттегли като канцлер в края на този законодателен период през 2021 година. Дългият й мандат, който продължава 13 години, е достатъчна \"причина\". Ние градим върху това, което нашите предшественици са ни оставили и оформяме настоящето за онези, които идват след нас. \"Демокрацията,\" казва тя, \"процъфтява от промените.\" \r\nМеркел е убедена, че предизвикателствата на времето могат да се овладеят \"ако се държим заедно и работим с другите страни\". Тези предизвикателства включват не само \"съдбовния въпрос за изменението на климата\", но също и миграцията и борбата срещу международния тероризъм. \"Търсим решения на всички тези въпроси, защото това е в наш интерес.\" \r\nВ световен план канцлерът подчерта, че традиционната сигурност на международното сътрудничество е подложена на натиск отново без да дава примери. „Но няма съмнение, че това включва националистическа политика от двете страни на Атлантика“. Нейният извод: „В такава ситуация трябва да се застъпваме, да спорим и да се борим за нашите убеждения с по-голяма убеденост”. \r\nВъв връзка със членството на Германия в Съвета за сигурност на ООН , което ще започне на 1 януари за двугодишен период, Меркел казва, че Германия ще се застъпва за \"глобални\" решения. \"Ние продължаваме да увеличаваме нашето финансиране за хуманитарна помощ и помощ за развитие и също така увеличаваме разходите си за отбрана.\" Германия ще работи и за превръщането на Европейския съюз (ЕС) в \"по-силен и способен\" и ще се стреми да поддържа \"тясно партньорство\" с Обединеното кралство, въпреки планираното оттегляне от ЕС. Канцлерът също призова германците да помогнат на ЕС да остане \"проект за мир, просперитет и сигурност\", на фона на предстоящите европейски избори през май. \r\nКъм края на своето обръщение Меркел отново насочи вниманието си към вътрешнополитическата обстановка. Работейки в посока към \"равни условия на живот\", тя заяви, че германското правителство иска да гарантира, че \"всеки ще има добър достъп до образование, жилище и здравеопазване\". Тя подчерта, че се опитва да намери \"най-добрите решения\" на тези проблеми. \r\n\"Все повече и повече обаче става дума и за стила на нашето взаимодействие, за нашите ценности: откритост, толерантност и уважение.\" Меркел е обезпокоена от политическия климат в Германия, който стана по-тежък през 2018 г. Но тя остава уверена: \"Когато вярваме в нашите ценности и прилагаме идеите си с енергия, може да се появи нещо ново и добро.\"  Юлиян Марков", "date": "2018.12.31", "title": "Ангела Меркел: Демокрацията процъфтява от промените"}
{"url": "http://www.focus-news.net/news/2018/12/31/2607130/eli-marinova-numerolog-prez-2019-g-balgariya-shte-bade-po-populyarna-vidima-i-razlichima-no-shte-sme-sledeni-kakvi-angazhimenti-poemame-i-izpalnyavame.html", "text": "През 2019 г. България ще бъде по-популярна, видима и различима, но ще сме следени какви ангажименти поемаме и изпълняваме. Това каза нумерологът Ели Маринова в интервю за  Агенция „Фокус“  за зодиакалния знак на 2019 г. „Универсалната година е 12-3. Година на всяка една Света троица на всяко едно ниво. Това е година, когато целият свят ще трябва да внимава с парите и материалните ценности. Трябва да се внимава с взимането и даването на кредити, инвестиции и лихви по тях“, посочи тя, като уточни, че за България годината е малко по-особена, тя е царска и отново попада на числата 33-6. „Царските числа ни правят по-ярко видими, различими и популярни, за добро или за лошо. Отново ще бъдем във фокуса. По-голямата част от Европа ще бъде в България и ще се следи какви ангажименти сме поели и какви ангажименти сме спазили. За България 33-6, това са род, родови корени, култура, древност история и всичко, което е издържало на изпитанията на времето. Тук всяко нещо и всяка тема ще бъде в малко по-класически вид, дори бих казала, че туризмът ще бъде екотуризъм или културен туризъм, от колкото другите застъпени видове“, допълни нумерологът. По думите й  тройката означава не само пари, но и писано слово. „На всички сцени, на които се дава израз да покажем, какво знаем и какво можем, ще сме доста изявени. Било то театрални сцени, било киносалони, било политически. Можем да очакваме и нови открития или интересни разкрития. Тройката отговаря за писаното слово, може наша книга или наш автор да получи международна известност“, посочи още Ели Маринова.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.12.31", "title": "Ели Маринова, нумеролог: През 2019 г. България ще бъде по-популярна, видима и различима, но ще сме следени какви ангажименти поемаме и изпълняваме"}
{"url": "http://www.focus-news.net/news/2018/12/31/2607147/burgas-mladi-pluvtsi-roditeli-i-trenyori-izpratiha-2018-g-v-baseyna-na-meden-rudnik.html", "text": "Клуб по водни  спортове „Бургас“ стартира дейността си през настоящата 2018 година и я изпрати подобаващо в басейна на ж. к. „Меден рудник“. Това съобщиха от пресцентъра на  Община Бургас . Младите възпитаници на школата се насладиха на празнична торта и влязоха във водата, където с помощта на  „Синхрон спорт“ и Иво Стаменов от Клуб „Приятели на морето“ проведоха водолазно гмуркане с истински водолазни апарати. Клуб по водни спортове „Бургас“ ще започне новата 2019 година с над 20 картотекирани плувци, а ватерполистите им ще вземат участие в турнири от 3 възрастови групи – U11, U13 и девойки U17. Предстои и преструктуриране на клуба. Плуването и водната топка ще се разделят в две отделни структури, както изисква новият закон за спорта.", "date": "2018.12.31", "title": "Бургас: Млади плувци, родители и треньори изпратиха 2018 г. в басейна на „Меден рудник“"}
{"url": "http://www.focus-news.net/news/2018/12/31/2607146/vidin-hvanaha-sluzhitel-na-protivopozharnata-sluzhba-v-kula-da-shofira-sled-upotreba-na-kanabis.html", "text": "На 30 декември, около 11.50 часа, в местността „Поповец“ в землището на Кула полицейски служители спрели за проверка лек автомобил „Ситроен“, управляван от 27-годишен местен жител – служител на противопожарната служба в града, съобщиха от  ОДМВР – Видин . Униформените констатирали, че превозното средство не било регистрирано по надлежния ред. При проверка с техническо средство за наличие на наркотични вещества, пробата на шофьора реагирала положително на канабис. Полицаите съставили акт и връчили талон за медицинско изследване. Водачът бил придружен до спешния център в града, където отказал да даде кръвна проба. Местопроизшествието било посетено и от следовател. По случая е образувано следствено дело по описа на Окръжен следствен отдел към Окръжна прокуратура – Видин.", "date": "2018.12.31", "title": "Видин: Хванаха служител на противопожарната служба в Кула да шофира след употреба на канабис"}
{"url": "http://www.focus-news.net/news/2018/12/31/2607142/iva-ivanova-astrolog-prez-2019-g-lavovete-tryabva-da-se-postarayat-da-zapazyat-dobrite-si-otnosheniya-s-drugite-hora.html", "text": "През 2019 г. Лъвовете трябва да се постараят да запазят добрите си отношения с другите хора. Това каза астрологът Ива Иванова в интервю за  Агенция „Фокус“  за астрологичните прогнози за 2019 г. \r\n„Сега е моментът Лъвовете да пътуват в рамките на България и да опознаят родината си. Следващата година за тях ще бъде подходяща и за купуване на къща или собствено жилище. А дали ще се реализират плановете, които те ще си направят, зависи от това, доколкото почтени и търпеливи ще бъдат по отношение на хората около тях“, заяви Иванова. \r\nТя посочи, че през новата година ги очакват добри романтични отношения, ако добре обмислят момента, в който да сключат брак или да заживеят заедно със своята половинка. „Трябва да бъдат много внимателни при шофиране и особено при употреба на алкохол и други подобни опияняващи средства. Ако научат това, което им предлага животът, и се държат отговорно в работата си, представителите на този зодиакален знак ще имат възможност за промяна или като месторабота, или като професионална позиция. И това ще е за добро, защото Юпитер, който дава късмета в живота, им е добре разположен тази година и им дава късмет за реализация на всички планове“, обясни Иванова. \r\nЦветилена СИМЕОНОВА Пълния текст на интервюто четете в „Мнение”", "date": "2018.12.31", "title": "Ива Иванова, астролог: През 2019 г. Лъвовете трябва да се постараят да запазят добрите си отношения с другите хора"}
{"url": "http://www.focus-news.net/news/2018/12/31/2607150/burgas-blagotvoritelen-kontsert-pod-nadslov-da-pomognem-na-david-shte-provede-v-kulturniya-dom-na-neftohimika-na-5-yanuari.html", "text": "В 17.00 часа на 5 януари ще започне благотворителен концерт под надслов „Да помогнем на Давид“, който ще проведе в Културния дом на нефтохимика в Бургас. Това съобщиха от пресцентъра на  Община Бургас . Ще участват Коце Дянков, танцова формация „Estrella“, Калина Енчева, клуб по латино танци „Бургаски делфини“, Пени Ставрева и др. Давид е роден в началото на седмия месец с кръвоизлив в мозъка. От 3-месечна възраст той посещава център за рехабилитация. Когато е на година и половина, започва да работи и с психолог. Давид е с диагноза спастична квадре пареза, но е умствено съхранен и вече говори. През октомври 2017 година му е направена операция (фибротомия) в Сърбия за отпускане на спастичноста, крачетата му са по-добре и сега е много важно да не се прекъсва неговата рехабилитация. В момента Давид е на 4 годинки, започва да стои все по-стабилно, но все още не може да върви и да се обслужва самостоятелно. „И най-малката помощ може да бъде ценна! Заповядайте на концерта“, призовават от Община Бургас.", "date": "2018.12.31", "title": "Бургас: Благотворителен концерт под надслов „Да помогнем на Давид“ ще проведе в Културния дом на нефтохимика на 5 януари"}
{"url": "http://www.focus-news.net/news/2018/12/31/2607151/sport-yasen-e-sapernikat-na-grigor-dimitrov-za-vtoriya-krag-na-turnira-v-brizbeyn.html", "text": "Тенис: Ясен е съперникът на Григор Димитров за втория кръг на турнира в Бризбейн. Това е австралиеца Джон Милман, който победи американеца Тенис Сандгрен с 2:1 сета (7:6, 6:7, 6:0). \r\nТова е повторение на миналогодишния осминафинал, спечелен от българина. Това е и единствения мач между двамата тенисисти. Милман е 38-ми в световната ранглиста. Мачът ще се играе в ранните часове на 2 януари българско време. \r\nДнес по-рано Димитров победи Йошихиро Нишиока от Япония с 2:0 сета.", "date": "2018.12.31", "title": "Спорт: Ясен е съперникът на Григор Димитров за втория кръг на турнира в Бризбейн"}
{"url": "http://www.focus-news.net/news/2018/12/31/2607149/vidin-obraha-kabineta-po-matematika-v-uchilishteto-v-bregovo.html", "text": "Във времето от 21 до 30 декември неизвестно лице отворило с взлом два прозореца и проникнало в сградата на училището в град Брегово, съобщиха от  ОДМВР – Видин . От кабинета по математика била извършена кражба на два мултимедийни проектора и принтер. Работата на разследващите по случая продължава, образувано е досъдебно производство.", "date": "2018.12.31", "title": "Видин: Обраха кабинета по математика в училището в Брегово"}
{"url": "http://www.focus-news.net/news/2018/12/31/2607140/kmetat-yordanka-fandakova-zhiveeshtite-na-teritoriyata-na-sofiya-shte-se-dvizhat-bez-vinetki-po-severnata-tangenta-do-postigane-na-dogovorenost-s-api.html", "text": "Ще има гратисен период до постигане на договореност с АПИ и живеещите на територията на София да се движат без винетки по Северната тангента. Това каза кметът на Столична община Йорданка Фандъкова в предаването 12+3 по  БНР . \r\n„Във връзка с притеснението на гражданите, които живеят в Нови Искър и останалите райони, днес проведох поредния разговор с ръководството на Пътната агенция. Тъй като имаме договореност всички трасета на Околовръстния път за хората, които живеят в София, да могат да ги ползват без винетки“, каза още Фандъкова.  \r\nПо думите ѝ разговорът продължава по отношение на Северна скоростна тангента. „Имаме договореност на 2 януари да се проведе следващата среща. Надяваме се тогава да финализираме преговорите и да може хората, които живеят на територията на Столичната община, да се движат с леките си автомобили без винетки по Северна скоростна тангента, до тогава постигнахме договореност да има гратисен период, така че хората да посрещнат спокойно Нова година и да се чувстват спокойни за първите дни, докато приключим с преговорите и подпишем съответните споразумения“, допълни още кметът на София.", "date": "2018.12.31", "title": "Кметът Йорданка Фандъкова: Живеещите на територията на София ще се движат без винетки по Северната тангента до постигане на договореност с АПИ"}
{"url": "http://www.focus-news.net/news/2018/12/31/2607139/eli-marinova-numerolog-prez-fevruari-i-noemvri-2019-g-sa-vazmozhni-problemi-v-sferata-na-patishtata-prevoznite-sredstva-i-infrastrukturata.html", "text": "През февруари и ноември от 2019 г. са възможни проблеми в сферата на пътищата, превозните средства и инфраструктурата. Това каза нумерологът Ели Маринова в интервю за  Агенция „Фокус“  за зодиакалния знак на 2019 г. „Когато говорим за царски числа, обикновено те носят повече трудности и предизвикателства. При тях е характерно това, че те са доста взискателни, за да получиш нещо, то трябва да жертваш нещо друго. Когато погледнем годината 2019-а, то първото число е 2-ка, тя си е с лихви, натрупани за добро или зло, и не само във финансов план. 19 обаче е число за изпитания на здравия разум. Тук има опасност от непредвидени случки, които са предизвикани от изпреварващи реакции. 19-о число е доста сериозно на изпитания“, коментира тя, като изтъкна, че числата не показват особено добри периоди през 2019 г. „Април и декември са месеци, в които могат да бъдат направени интересни открития или разкрития. „Първите ще предизвикат интерес и надежда за просперитет, вторите съответно скандали“, посочи нумерологът. По думите й през 2019 г. е много важно също така да се обърне внимание на социалните дейности, като посочи, че проблемите в сферата трябва да бъдат решени съвкупно, за да има резултатност. „Банковите кредити и инвестиции ще бъдат във фокуса през януари, февруари и септември и октомври. Февруари и ноември са възможни проблеми в сферата на превозните средства, пътищата и инфраструктурата. Тук може да има и ориентация за по-разумно изразходване на материални средства, което не изключва в определени моменти и определени ситуации да бъде демонстриран лукс и разкош, което съответно ще получи негативни сериозни оценки“, изтъкна още Ели Маринова.   \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.12.31", "title": "Ели Маринова, нумеролог: През февруари и ноември 2019 г. са възможни проблеми в сферата на пътищата, превозните средства и инфраструктурата"}
{"url": "http://www.focus-news.net/news/2018/12/31/2607152/varna-s-praznichen-kontsert-i-lazerno-shou-gradat-shte-posreshtne-novata-2019-godina.html", "text": "С празничен концерт и лазерно шоу Варна ще посрещне новата 2019 година, предаде репортер на  Радио „Фокус“ – Варна .  Началото на концерта на площад „Независимост“ ще бъде в 22.00 часа, а програмата ще продължи до 2.00 часа на 1 януари 2019 година. Поп звездата Любо Киров, Deep Zone Project и италианският DJ Fabrizio Parisi ще бъдат част от изпълнителите в празничния концерт, за който ще бъде монтирана специална 3D сцена. В концерта ще участват още Атанас Колев, Константин Трендафилов – Papi Hans.  \r\nКато подкрепа на млади варненски таланти е дадена възможност за изява на Виктория Георгиева, която ще изпълни свои песни,  а любими български и чужди хитове ще представят Кристина Христова, Габи Петрова и Жанет Светославова, носители на много награди от различни конкурси и фестивали за поп и рок музика. Купонът ще бъде воден от Надя Петрова и Иван Тишев. По традиция в  полунощ небето над града ще бъде озарено от празнични илюминации със светлинно и лазерно шоу, а фолклорен ансамбъл „Варна” ще поведе „Дунавско хоро“ на площада. Освен с грейналата елха и с красивата празнична украса, варненци ще могат да се снимат с интересни ледени фигури.  \r\nВ празничните дни работят и къщичките от коледния базар. Ледената пързалка, монтирана на площада в близост до паметника на загиналите в Сръбско-българската война, ще бъде отворена на 1 януари от 11.00 до 18.00 часа, с почивка от 14.00 до 15.00 часа. Спортните бази няма да работят на 1 януари. \r\nМарияна ВАЛЕНТИНОВА", "date": "2018.12.31", "title": "Варна: С празничен концерт и лазерно шоу градът ще посрещне новата 2019 година"}
{"url": "http://www.focus-news.net/news/2018/12/31/2607154/varna-treta-donorska-situatsiya-prez-dekemvri-e-realizirana-v-umbal-sv-marina.html", "text": "В навечерието на 2019 година в операционните на УМБАЛ „Света Марина“ във Варна бе реализирана нова донорска ситуация, която е третата за месец декември. Това съобщиха от пресцентъра на  Медицински университет – Варна . Пациентката е 35-годишна жена от Търговище, изпаднала в мозъчна смърт вследствие на хеморагичен мозъчен инсулт. Въпреки лечението и усилията на лекарите, жената развива клинични белези за мозъчна смърт и е приведена в университетската болница, която е лицензиран донорски център. След потвърждаване на мозъчната смърт, семейството приема благородното решение и дарява възможност за нов живот на тежко болни пациенти.  Повече от 30 часа работиха екипите от „Св. Марина“ – Варна, обясни проф. д-р Вилиян Платиканов, началник на Клиника по анестезиология и интензивно лечение. При експлантацията на черния дроб и бъбреците лекарите работят съвместно с екипи от Германия и Холандия. \r\nМедицинските екипи на УМБАЛ „Св. Марина“ – Варна изказват своите съболезнования към близките, както и уважението си към тях за взетото благородно решение в този тежък момент.", "date": "2018.12.31", "title": "Варна: Трета донорска ситуация през декември е реализирана в УМБАЛ „Св. Марина“"}
{"url": "http://www.focus-news.net/news/2018/12/31/2607156/blagoevgrad-normalno-natovaren-e-trafikat-po-osnovnite-patni-napravleniya-v-oblastta.html", "text": "Нормално натоварен е трафикът по основните пътни направления в област Благоевград. Това съобщи за  Радио „Фокус“ – Пирин  дежурният служител в Областно пътно управление – Благоевград. По думите му към този момент към тях не са постъпвали сигнали за затруднено движение по автомагистрала „Струма“, главен път Е-79 и второкласен път 19 Симитли – Гоце Делчев. Не са регистрирани пътнотранспортни произшествия до този момент. Дежурният служител апелира към хората да карат с повишено внимание, спазвайки правилата за движение, за да бъдат избегнати инциденти. По данни от Главна дирекция „Гранична полиция“ към този час без забавяния се извършва преминаването през граничните пунктове в Югозападна България – „Кулата“, „Илинден“, „Златарево“ и „Станке Лисичково“. \r\nЛивия НИНОВА", "date": "2018.12.31", "title": "Благоевград: Нормално натоварен е трафикът по основните пътни направления в областта"}
{"url": "http://www.focus-news.net/news/2018/12/31/2607148/tass-vse-oshte-v-neizvestnost-38-dushi-ot-postradaliya-blok-v-magnitogorsk.html", "text": "Съдбата на 38 души все още не е известна след експлозия на газ в жилищна сграда в Магнитогорск, каза кметът на града Сергей Бердников , цитиран от  ТАСС . \r\nБердников добави, че спасителите не могат да използват тежка техника, за да отстранят отломки поради заплахата от срутване на две стени на сградата. \r\n\"Сградата е голяма има 12 входа, един вход е срутен, двете най-близки стени са много деформирани. Сега не може да се използва тежка техника, защото може да стане по-голямо срутване. В момента се обследват по-горните етажи, като се слиза надолу\", съобщи кметът на града.  Юлиян Марков", "date": "2018.12.31", "title": "ТАСС: Все още в неизвестност 38 души от пострадалия блок в Магнитогорск"}
{"url": "http://www.focus-news.net/news/2018/12/31/2607157/mihaela-krumova-obshtinski-savet-kyustendil-nadyavam-se-che-i-prez-sledvashtata-godina-shte-rabotim-za-podobryavane-na-infrastrukturata-v-obshtinata.html", "text": "Надявам се, че и през следващата година ще работим за подобряване на инфраструктурата в община Кюстендил. Това каза пред  Радио „Фокус” – Кюстендил  Михаела Крумова, председател на Общински съвет – Кюстендил. По думите й Община Кюстендил като цяло е ориентирана социално, социалната политика е доста добра. „Влизаме в година с два регулярни избора. Считам, че напрежението в Общинския съвет ще се повишава, това е и очевидно. Надявам се да успея да овладявам ситуацията, за да може Общинският съвет да работи и до края на мандата и да взима решения само и единствено в интерес на гражданите на общината”, каза Михаела Крумова. По думите й до момента Общинският съвет и администрацията в Община Кюстендил са работили много добре. \r\nВенцеслав ИЛЧЕВ", "date": "2018.12.31", "title": "Михаела Крумова, Общински съвет – Кюстендил: Надявам се, че и през следващата година ще работим за подобряване на инфраструктурата в общината"}
{"url": "http://www.focus-news.net/news/2018/12/31/2607145/kmetat-na-sofiya-yordanka-fandakova-shte-bade-osigureno-spokoystvieto-i-sigurnostta-na-grazhdanite-v-novogodishnata-nosht.html", "text": "Обстановката в столицата е предпразнична - ще бъде осигурено спокойствието и сигурността на гражданите в новогодишната нощ. Това каза кметът на Столична община Йорданка Фандъкова в предаването 12+3 по  БНР.   „Към момента на територията на Столична община обстановката е спокойна и предпразнична. На пл. „Княз Александър I“ се подготвя сцената за концерта, на който каня всички софиянци, гости на столицата, които са решили да посрещнат под звездите Нова година“, каза  Фандъкова. Тя уточни, че служителите на СДВР, Общинска полиция, Звеното за аварийно-спасителна са на терен, за да могат да осигурят спокойствието и сигурността за гражданите в новогодишната нощ. „Ще се движи метрото, част от линиите на градския транспорт също ще се движат през цялата нощ, за да могат хората да бъдат спокойни. Пожелавам една много приятна вечер и успешна и здрава Нова година“, каза още кметът на София.", "date": "2018.12.31", "title": "Кметът на София Йорданка Фандъкова: Ще бъде осигурено спокойствието и сигурността на гражданите в новогодишната нощ"}
{"url": "http://www.focus-news.net/news/2018/12/31/2607158/varna-mezhdu-2-i-10-leva-e-tsenata-na-survachkite-v-grada-v-navecherieto-na-nova-godina.html", "text": "Между 2 и 10 лева е цената на сурвачките във Варна в навечерието на Нова година, предаде репортер на  Радио „Фокус“ – Варна . От няколко дни по пазарите, сувенирните магазини и около големите търговски обекти във Варна търговците предлагат традиционните за първия ден на новата година сурвачки. Цената на дряновите клонки варира, като сурвачки могат да бъдат намерени и за 2 лева, но те са изработени предимно от цветна хартия. Има търсене и на автентични български сурвачки от дрян, които са по-скъпи. Масово те се предлагат по 5 лева. Цената се определя и от големината на дряновата клонка. Те са украсени ръчно, предимно със сушени плодове, пуканки и шарени вълнени конци. Тенденцията е автентичните сурвачки да се купуват и за украса на дома в новогодишната нощ. \r\nСурвакането е характерен за Нова Година обичай и е типично български, известен в цялата страна. Изпълнява се в ранните часове на Васильовден – в първия ден от Новата година, с пожелания за здраве, плодородие и късмет. \r\nВ миналото жителите на Варненско, които са наричали новогодишния празник „Сурваки“, са започвали подготовката още от предния ден. Мъжете от семейството, заедно с по-големите деца, са отивали в гората, за да отсекат дряновите пръчки за сурвачките. В края на 19 век и началото на 20 век сурвачките представлявали големи дълги и голи дряновици, като на върха им са завързвали нещо червено или лютива чушка. Едва през 30-те години на 20 век започват да се кичат с пуканки, сушени плодове, разноцветни книжни ленти, ябълки, кърпи, здравец. Това е свързано с пожеланието за богата и плодородна година. В нощта на 31  декември срещу 1 януари сурвачките престояват на покрива на курника, за да ги опеят петлите и да придобият още по-голяма магическа сила. След като пропеят петлите, едва тогава сурвачката се сваля от курника и се внася в дома от най-възрастния в семейството. \r\nМарияна ВАЛЕНТИНОВА", "date": "2018.12.31", "title": "Варна: Между 2 и 10 лева е цената на сурвачките в града в навечерието на Нова година"}
{"url": "http://www.focus-news.net/news/2018/12/31/2607161/emil-gushterov-obshtinski-savet-dupnitsa-izprashtame-edna-uspeshna-i-polzotvorna-godina.html", "text": "Изпращаме една успешна и ползотворна година. Това каза пред  Радио „Фокус” – Кюстендил  Емил Гущеров, председател на Общински съвет – Дупница. По думите му през тази година е започнало изпълнението на два изключително важни проекта, които ще променят коренно облика на Дупница. „Това е проектът в жилищен комплекс „Бистрица”, с който най – големият квартал в Дупница коренно промени своята инфраструктура. В момента тече и другият мащабен проект – „Интегриран градски транспорт”, който дава възможност доста улици в тежко състояние да бъдат с нова инфраструктура и това допринася за по – добрия вид на нашия град. Относно общинския съвет мисля, че има политическо единомислие а общите цели, за хората, за общината.имаше разбирателство, имаше и дебати по много от темите, но мисля, че конструктивният тон надделяваше”, каза Емил Гущеров. По думите му през 2018 година всеки един проблем в Общински съвет, с много дискусии, с много срещи и разговори, е разрешаван. „През последните няколко години темата общинска болница беше постоянно на дневен ред, но с избирането на прокурист в началото на 2018 година, тази тема започна да работи в положителна насока, тъй като за пръв път от много години общинската болница не е на загуба, тоест успява вече да покрива и стари задължения”, каза Емил Гущеров. \r\nВенцеслав ИЛЧЕВ", "date": "2018.12.31", "title": "Емил Гущеров, Общински съвет – Дупница: Изпращаме една успешна и ползотворна година"}
{"url": "http://www.focus-news.net/news/2018/12/31/2607160/burgas-barzite-avtobusni-linii-b1-i-b2-shte-vozyat-bezplatno-ot-2300-do-0200-chasa.html", "text": "От 23.00 до 02.00 ч. тази нощ по бързите линии Б1 и Б2 в Бургас ще се движат автобуси на всеки кръгъл час – 23.00, 00.00, 01.00 и 02.00, като возенето с тях ще е безплатна. Това съобщиха от пресцентъра на  Общината . Останалите промени в разписанията на „Бургасбус“ и работното време на касовите салони на дружеството за предстоящите празнични и почивни дни, можете да видите  \r\n\"Засилено полицейско присъствие ще има във всички райони на Бургас, за да посрещнем спокойно и с настроение новата година. Но това зависи и от всички нас! Не употребявайте опасни пиротехнически изделия, инструктирайте децата си, пазете себе си, но и останалите!\", призовават от Общината.", "date": "2018.12.31", "title": "Бургас: Бързите автобусни линии Б1 и Б2 ще возят безплатно от 23.00 до 02.00 часа"}
{"url": "http://www.focus-news.net/news/2018/12/31/2607159/api-ot-1-yanuari-2019-g-vliza-v-sila-elektronnata-vinetka-veche-sa-prodadeni-13-000-i-sa-konvertirani-47-000-hartieni-stikera.html", "text": "От 1 януари 2019 г. в България се въвежда електронна винетка за ползване на платената пътна мрежа. За тежкотоварните автомобили над 3,5 тона е-винетките ще са валидни до 15 август 2019 г. включително. От 16 август 2019 г. за тях се въвежда тол като съвременен начин за събиране на такси. Това съобщиха от пресцентъра на  Агенция \"Пътна инфраструктура\" .  \r\nОт началото на продажбата на е-винетки на 17 декември 2018 г., вече са купени 13 000 броя за 1,3 млн. лв. Цените на всички видове винетки остават непроменени и през 2019 г. \r\nСистемата за събиране на пътни такси е базирана на съвременни технологии, които позволяват удобни начини за плащане и осъществяване на контрол.  \r\nС влизане в сила на е-винетката отпада необходимостта да се залепва хартиен стикер на предното стъкло на пътното превозно средство. При проверка от контролните органи на пътя, шофьорите не са задължени да представят документ, удостоверяващ купена e-винетка. \r\nКонвертирането към е-винетка е препоръчително \r\nВсички хартиени винетни стикери, купени през 2018 г. и които изтичат след 1 януари 2019 г., запазват своята валидност. Шофьорите трябва да ги запазят, залепени на предното стъкло на автомобила до датата, на която изтичат.  \r\nСайтът www.bgtoll.bg дава възможност за конвертиране на валидните хартиени винетки към електронни, като операцията не е задължителна. Тя обаче се препоръчва за улеснение при пътуването. При спиране от тол контрола, шофьорите няма да се считат за нарушители, след като имат валидна винетка, залепена на стъклото. \r\nДо момента през www.bgtoll.bg са конвертирани 47 000 хартиени винетки. \r\nПокупката – стъпка по стъпка  \r\nЕлектронна винетка може да се купи чрез сайта www.bgtoll.bg, мобилно приложение и терминалите за самотаксуване в ГКПП и търговските обекти. Запазва се и традиционният начин за продажба - в брой в търговски обекти и в областните пътни управления на Агенция “Пътна инфраструктура”.  \r\nПри покупка чрез www.bgtoll.bg и на терминалите може да се плаща с кредитна и дебитна карта, а през уеб сайта е възможен и банков трансфер. Ако шофьорите изберат последната възможност, трябва да предвидят 1-2 дни, които са необходими, за да се отрази плащането в системата, както е при всички банкови плащания. \r\nНеобходимо е първо да се избере какъв продукт ще се ползва - уикенд, седмична, месечна, тримесечна или годишна  винетка за леките автомобили и дневна, седмична и месечна за тежкотоварните. За улеснение в сайта и в мобилното приложение автоматично е посочена българска националност на регистрационния номер. Чужденците, които трябва да купят електронна винетка, ще могат да го направят на още седем езика – английски , немски, руски, турски, гръцки, сръбски и румънски.  \r\nСлед избор на държавата, в която е регистриран автомобилът, за който се купува е-винетка, се въвежда регистрационният му номер. Графичният вид на символите от регистрационния номер трябва да отговаря на графичното изписване на буквите в номера, независимо дали се използва клавиатура на кирилица или на латиница. При изписването на номера се въвеждат само букви и цифри. В случай, че регистрационният номер съдържа тире, точка или интервал, те не се въвеждат. Буквените символи от регистрационния номер се изписват с главни букви.  \r\nСлед това се избира период на валидност на винетката. Системата автоматично изчислява коя е крайната дата за валидността й. Всички шофьори трябва да изберат категорията на автомобила си и да внимават за правилното вписване на регистрационния номер. Системата позволява е-винетката да бъде активирана с дата най-късно 30 дни след  момента на купуването ѝ.  \r\nПо желание може да бъде посочена електронна поща, на която да се получи обратна разписка. Не е нужно да тя да се разпечатва, нито да се носи в автомобила си, нито да се представя на контролните органи. След получаване на идентификационен номер на транзакцията за купена е-винетка, може да се изтегли файла с разписка или да се въведе електронен адрес, на който да я получи, и след това да се приключи процедурата по покупката.  \r\nВ рамките до 5 минути след купуване на винетката, тази информация ще бъде въведена в системата и всеки сам ще може да провери дали тя е валидна чрез специалния бутон “Проверка на е-винетка”. \r\nЕ-винетката е държавна такса и съответно при сгрешена транзакция или покупка, в съответните областни пътни управления трябва да бъде подадена писмена молба в свободен текст. Ако шофьорът има разпечатана разписка за покупката, това би помогнало много за бързото разясняване на случая. \r\nС един банков превод - много винетки  \r\nСистемата за купуване на електронни винетки позволява с помощта на един банков превод юридическите лица да купуват до 100 електронни винетки, при това такива, които са с различен срок на действие и за различни категории превозни средства. Целта е максимално улеснение на фирмите с голям автопарк. \r\nВзети са всички мерки за сигурността на посещаващите страницата www.bgtoll.bg. \t \r\nХората с увреждания ще продължат да ги получават безплатно  \r\nХората с увреждания могат да подадат заявление-декларация за получаване на безплатна електронна винетка лично в дирекция “Социално подпомагане” по настоящ адрес, с писмо чрез лицензиран пощенски оператор или по електронен път съгласно Закона за електронния документ и електронните удостоверителни услуги.  \r\nПо информация от Министерството на труда и социалната политика подаването на заявленията може да започне от 2 януари 2019 г. \r\nДирекциите „Социално подпомагане” обработват и одобряват документите в 7-дневен срок от подаването им. \r\nАгенцията за социално подпомагане ще изготвя и предоставя по електронен път чрез защитен канал на Агенция „Пътна инфраструктура” дневна заявка по образец за издаване на безплатни годишни електронни винетки.  \r\nВ срок до края на работния ден, следващ деня на получаване на дневната заявка, Агенция “Пътна инфраструктура” ще издава безплатна годишна електронна винетка със срок на валидност една година. Няма да е необходимо хората с увреждания да ходят втори път до дирекциите “Социално подпомагане”.  \r\nПлащане на компенсаторна такса спестява акт за нарушение \r\nПри проверка специализираните мобилни екипи на Националното тол управление ще установяват на първо място дали има валиден хартиен винетен стикер на предното стъкло на автомобила. Ако такъв липсва, ще се прави проверка в системата за валидна електронна винетка. \r\nАко няма валидна електронна винетка, тогава на нарушителя ще му бъде предложено да заплати компенсаторна  - така ще може да довърши спокойно пътуването си в рамките на деня и ще му бъде спестено налагане на акт за установяване на административно нарушение. Компенсаторната такса може да бъде платена на място само с дебитна или кредитна карта и е съответно: 70 лева за лек автомобил до 3,5 тона; 125 лева за тежкотоварен камион от 3,5 до 12 тона; и 175 лева за тировете над 12 тона. При заплащане на компенсаторна такса на водача се издава документ, с който да удостовери плащането при последваща проверка на пътя. \r\nАко не бъде платена компенсаторната такса на място при тол контрола, тя ще може да бъде погасена по банков път, както и в пунктовете за продажба  – в брой или чрез картово разплащане. На ГКПП ще бъде възможно и плащане в брой, отчитайки че автомобилът не може да напусне страната в противен случай. При проверка от служителите на МВР няма да може да бъде плащана компенсаторна такса на място.  \r\nСлед заплащане на компенсаторна такса пътуването ще може да продължи без купена винетка, но до края на астрономическия ден. На следващия ден липсата й отново ще се смята за нарушение.  \r\nАко водачът откаже да плати на място компенсаторна такса и оспори нарушението, му се съставя акт за установяване на административно нарушение. За да продължи пътя си в този случай, ще трябва да плати стойността на най-евтината винетка за съответната категория автомобили – уикенд винетка за 10 лева за леките коли и седмична винетка за тежкотоварните автомобили. Плащането отново е само с дебитна или кредитна карта  \r\nВ случай, че водачът не плати компенсаторната такса в 14-дневен срок, влиза в сила наказателно постановление, в резултат на което нарушителите ще дължат глоба – за леките автомобили тя е 300 лева, а за тежкотоварните автомобили над 3,5 тона е 1800 лв.", "date": "2018.12.31", "title": "АПИ: От 1 януари 2019 г. влиза в сила електронната винетка, вече са продадени 13 000 и са конвертирани 47 000 хартиени стикера"}
{"url": "http://www.focus-news.net/news/2018/12/31/2607162/pazardzhik-okolo-1500-leva-izliza-posreshtaneto-na-nova-godina-v-spa-hotelite-vav-velingrad.html", "text": "Около 1500 лева излиза посрещането на Нова година в спа хотелите във Велинград, показа репортерска проверка на  Радио „Фокус” – Пазарджик . Четиризвездните хотели в курортния град предлагат тридневни и петдневни Новогодишни пакети, като престоят включва използването на закрити минерални басейни, спа и рехабилитационни процедури, безплатен интернет и празнична вечеря, придружена с музикално-артистична програма. Тридневният престой е от 900 до 1700 лева, като условието е предварително да бъде заплатен 50% депозит. Празничното меню в хотелите е изключително богато и включва освен празнична вечеря, много деликатеси, предястия, маркови вина и алкохол, безалкохолни напитки и шоколадови лакомства. Тризвездните хотели предлагат пакети на цени от 600 до 800 лева за 5 дни, като посетителите също могат да ползват спа процедурите и да се насладят на богата Новогодишна нощ. \r\nАлбена ЖИЛЕКОВА", "date": "2018.12.31", "title": "Пазарджик: Около 1500 лева излиза посрещането на Нова година в спа хотелите във Велинград"}
{"url": "http://www.focus-news.net/news/2018/12/31/2607153/iva-ivanova-astrolog-prez-2019-g-devite-ne-tryabva-da-sklyuchvat-finansovi-sdelki.html", "text": "През 2019 г. Девите не трябва да сключват финансови сделки. Това каза астрологът Ива Иванова в интервю за  Агенция „Фокус“  за астрологичните прогнози за 2019 г. \r\n„Девите няма да бъдат най-щастливите в любовта в рамките на 2019 г., защото ще има възможност за изневери, за загуба на партньор, за скандали, за запознанства с неподходящи хора, които имат прекалено големи очаквания към тях, и т.н. А пък Девите са подредени хора, на които всичко трябва да им е ясно, и изпадайки в подробности, може и да не видят голямата картина. Така че е добре, ако си наложат да мислят по-мащабно – някои от тях го могат, защото като цяло притежават доста аналитичен ум“, заяви Иванова. \r\nТя посочи, че през 2019 г. представители на този зодиакален знак не трябва да сключват финансови сделки. „Но пък годината ще им даде възможност, ако се трудят достатъчно, да получат всичко, което си поставят за цел – могат да учат езици например. Девите, които имат проблеми с ендокринната система, не трябва да прекаляват със захарта“, посочи астрологът. \r\nЦветилена СИМЕОНОВА Пълния текст на интервюто четете в „Мнение”", "date": "2018.12.31", "title": "Ива Иванова, астролог: През 2019 г. Девите не трябва да сключват финансови сделки"}
{"url": "http://www.focus-news.net/news/2018/12/31/2607164/blagoevgrad-dopalnitelni-politseyski-sili-sa-razpolozheni-na-mesta-kadeto-se-provezhdat-praznichni-meropriyatiya-po-povod-nova-godina-v-oblastta.html", "text": "Допълнителни полицейски сили са разположени на места, където се провеждат празнични мероприятия по повод Нова година в Област Благоевград. Това съобщиха за  Радио „Фокус“ – Пирин  от Областна дирекция на МВР – Благоевград. По време на дните около 31 декември е осигурено полицейско присъствие в районите, където ще се провеждат мероприятията, търговските центрове, районите на Новогодишни базари, църкви, храмове, манастири, курортни комплекси и други. За обезпечаване сигурността на обществените места в обслужваната територия са проведени срещи със собствениците и ползвателите на увеселителни заведения по отношение на техните задължения, свързани с охраната, сигналната и разяснителна дейност по отношение пропускателния режим в обектите, действията им при струпване на посетители пред тези обекти, недопускане превишаване на определения допустим капацитет на заведенията, поддържането в изправност на аварийните и други изходи.  \r\nОт страна на органите на реда ще бъде завишен и контролът при пренасянето, законната употреба и съхранението на взривни вещества, огнестрелно оръжие и боеприпаси. Същевременно се предприемат и мерки за недопускане продажба на пиротехнически изделия без издадени полицейски разрешения за търговия, в нестандартни опаковки или без упътване и сертификат за качество, като ежедневно по места ще бъдат извършени проверки по линия на контрола над общоопасните средства в тържища, пазари и търговските обекти за недопускане продажбата на пиротехнически изделия без издадени полицейски разрешения за търговия, както и в нарушение на изискванията за качество и тяхната безопасност. Там където се предвижда използването на фоерверки или други пиротехнически изделия в новогодишната нощ контрола ще се осъществи лично от инспекторите отговарящи пряко за контрола над общоопасните средства. На територията на всички общински центрове по време на празненствата за Нова година са осигурени допълнително полицейски сили, като в град Банско са командировани сили от ОДМВР-Благоевград, Гърция и Румъния. \r\nЛивия НИНОВА", "date": "2018.12.31", "title": "Благоевград: Допълнителни полицейски сили са разположени на места, където се провеждат празнични мероприятия по повод Нова година в областта"}
{"url": "http://www.focus-news.net/news/2018/12/31/2607163/varna-osigureno-e-zasileno-politseysko-prisastvie-za-novogodishniya-kontsert-na-ploshtad-nezavisimost-v-grada.html", "text": "Осигурено е засилено полицейско присъствие за новогодишния концерт на площад „Независимост“ във Варна. Пред  Радио „Фокус“ – Варна  Ивана Милева, говорител на Областната дирекция на МВР във Варна, заяви, че на срещи с представителите на местната власт са планирани и координирани мерките за безпроблемното протичане на организираните масови мероприятия. „Създадена е организация да бъде използван целият наличен състав, както и целият автомобилен парк с цел осигуряване на видимо полицейско присъствие във всички обекти с масово струпване на хора и автомобили, както и в малките населени места. Предварително бе събрана информация за местата, на които ще се провеждат празнични събирания. Дадени са препоръки за бдителност, своевременно информиране на компетентните органи при необходимост, начините за координация на съвместни действия. Проведени са срещи със собственици и управители на частни охранителни фирми“, добави Ивана Милева. \r\nПо отношението на ползването на пиротехнически изделия Ивана Милева припомни, че фирмите и търговците, съхраняващи и търгуващи с увеселителни пиротехнически изделия, следва да знаят, че за извършване на такава дейност трябва да имат надлежно издадено разрешение от МВР, както и да разполагат със специално проектирани, изградени и узаконени за този вид изделия складове и магазини. \r\nСъздадена е организация за полицейско присъствие по входовете и изходите на града в дните, в които се очаква засилен поток от автомобили от и към Варна, край църкви, храмове и манастири за обезпечаване опазването на обществения ред. Предвиждат се и засилени полицейски проверки на водачи с рисково поведение, както и засилени проверки за управление на моторни превозни средства след употреба на алкохол или наркотични вещества, управление без свидетелство за правоспособност и с превишена скорост. \r\nМарияна ВАЛЕНТИНОВА", "date": "2018.12.31", "title": "Варна: Осигурено е засилено полицейско присъствие за новогодишния концерт на площад „Независимост“ в града"}
{"url": "http://www.focus-news.net/news/2018/12/31/2607167/plovdiv-avtobusite-na-gradskiya-transport-v-grada-se-dvizhat-s-praznichno-razpisanie.html", "text": "Автобусите на градския транспорт в Пловдив се движат с празнично разписание, съобщиха от  Общинско предприятие „Организация и контрол на транспорта“ . Това се прави във връзка със затварянето на бул. „Цар Борис III Обединител“ по повод откриването на „Пловдив – Европейска столица на културата 2019“, като целта е да се облекчи трафикът. \r\nЗа да се осигури нормалното транспортно обслужване на гражданите днес бяха извършени извънредни курсове с час на тръгване на първия курс сутринта по делнично разписание двете посоки по автобусни линии №6, 12, 16, 20, 21, 37 и 222.", "date": "2018.12.31", "title": "Пловдив: Автобусите на градския транспорт в града се движат с празнично разписание"}
{"url": "http://www.focus-news.net/news/2018/12/31/2607155/patriarh-neofit-navlizame-v-novata-godina-s-nadezhda-za-mir-i-blagodat-vav-vseki-balgarski-hristiyanski-dom-i-vsyaka-hristiyanska-dusha.html", "text": "И така, благодарили на Господа, навлизаме в новата година с нова надежда за възход и укрепване на нашата Православна църква и скъпото ни Отечество, за мир и благодат във всеки български християнски дом и всяка християнска душа. Това казва Българският патриарх Неофит в обръщението си по повод настъпването на Новата 2019 година. „Надежда, която, по думите на апостола, “не посрамя, защото любовта Божия се изля в нашите сърца чрез дадения нам Дух Светий” (Рим. 5:5). А спасението ни е в надеждата “за вечен живот, който неизменният в словото Си Бог обеща преди вечни времена” (Тит. 1:2)“, посочва патриархът. „Въоръжени с тази надежда и с вярата в Христа Иисуса и в благия Божи Промисъл, и през новата година ще се стремим да отдадем всичките си сили и таланти, които Господ Бог ни е дарувал, така щото Църквата и Родината ни да вървят към мирни и благодатни дни и години, неизменно уповавайки се на Бога и търсейки Неговата свята воля ¬ както всеки ден се молим с молитвата Господня: “Да бъде, Господи, Твоята воля” (Мат. 6:10)“, казва още той. „Измина още една година от дългия низ на времето, което Господ Бог ни е дарувал, за да възрастваме и да се спасяваме в Него. Да възрастваме във вярата и добродетелите, в следването на Господния път, в нашето богоуподобяване и в съграждането на Църквата, която Господ ни е оставил като сигурен спасителен кораб сред бурите на житейското море“, заявява патриарх Неофит. „В края на изминалата и началото на новата година ние благодарим на Бога за всичките Негови щедрости, за великата Му милост и дълготърпение към нас, недостойните, но дълбоко в сърцата си предани Нему и обичани от Него чеда“, казва още патриархът.  Пълния текст на обръщението четете по-късно в „Мнение”", "date": "2018.12.31", "title": "Патриарх Неофит: Навлизаме в новата година с надежда за мир и благодат във всеки български християнски дом и всяка християнска душа"}
{"url": "http://www.focus-news.net/news/2018/12/31/2607165/varna-bezplaten-gradski-transport-shte-bade-osiguren-v-grada-za-novogodishnata-nosht.html", "text": "Безплатен градски транспорт ще бъде осигурен във Варна за новогодишната нощ. Това каза за  Радио „Фокус“ – Варна  инж. Злати Златев, изпълнителен директор на „Градски транспорт”.  Той отбеляза, че за посрещането на Нова година на пл. „Независимост”, градският транспорт във Варна ще работи през нощта на 31 декември срещу 1 януари, като ще бъдат осигурени автобуси от кварталите към центъра и обратно. Ще се движат автобусите по линия №17, №22, №31 и №148, като след 22.00 часа пътниците ще пътуват безплатно. Автобусите ще се движат до 02.30 часа на 1 януари, когато се очаква да приключи и концертът на площада. През деня на 31 декември и 1 януари автобусите по всички линии ще обслужват пътниците нормално – по графика, установен за празнични дни, допълни инж. Злати Златев. \r\nМарияна ВАЛЕНТИНОВА", "date": "2018.12.31", "title": "Варна: Безплатен градски транспорт ще бъде осигурен в града за новогодишната нощ"}
{"url": "http://www.focus-news.net/news/2018/12/31/2607169/vladimir-toshev-gerb-vidin-za-novata-2019-g-pozhelavam-na-horata-ot-vidinskiya-region-kurazh-uspehi-zdrave-i-da-badem-edinni.html", "text": "За новата 2019 г. пожелавам на хората от Видинския регион кураж, успехи, здраве и да бъдем единни, за да постигнем още по-добри успехи за всеки един от нас, за семействата ни, за града и областта ни. Това каза пред  Радио „Фокус“ – Видин  народният представител от ГЕРБ Владимир Тошев. „С добро и весело настроение да посрещнем Новогодишната нощ, нека всички да прекарат празника в най-приятната семейна среда. За настъпващата 2019 година ще кажа, че такива са нещата, каквито ние си ги направим, такива са чувствата, каквито ние пожелаем. Нека да ни е честита 2019 година, да бъде мирна, щастлива и успех на всички!“, заяви той. \r\nАнна ЛОЗАНОВА", "date": "2018.12.31", "title": "Владимир Тошев, ГЕРБ-Видин: За новата 2019 г. пожелавам на хората от Видинския регион кураж, успехи, здраве и да бъдем единни"}
{"url": "http://www.focus-news.net/news/2018/12/31/2607171/pazardzhik-natovareno-e-dvizhenieto-po-dvete-planinski-patni-otsechki-varvara-velingrad-i-peshtera-batak-dospat.html", "text": "Натоварено е движението по двете планински пътни отсечки Варвара-Велинград и Пещера-Батак-Доспат, предаде репортер на  Радио „Фокус“ – Пазарджик . На места в дефилето се образуват колони от автомобили заради ниската скорост, с която се преминава през участъците с поредица от опасни завои. Патрули на „Пътна полиция“ са разположени на изхода на Пазарджик в посока Белово, на разклона за село Варвара и на кръстовището за Велинград и Ракитово. По другата планинска отсечка повече автомобили се движат в посока Батак и Цигов чарк. Полицейски патрули са разположени на входа на Пещера, както и на изхода на Батак. Пътните настилки са преобладаващо сухи. \r\nАлбена ЖИЛЕКОВА", "date": "2018.12.31", "title": "Пазарджик: Натоварено е движението по двете планински пътни отсечки Варвара-Велинград и Пещера-Батак-Доспат"}
{"url": "http://www.focus-news.net/news/2018/12/31/2607172/sport-robert-levandovski-vaznameryava-da-ostane-v-bayern.html", "text": "Футбол: Роберт Левандовски възнамерява да остане в Байерн. Той отхвърли слуховете, че се готви да премине  в Реал Мадрид. Договорът му в баварския клуб е до 2021 година с клауза за удължаване. Левандовски е в Байерн Мюххен вече пети сезон и отборът неизменно печели шампионската титла на Германия. Други двама водещи играчи обаче със сигурност се разделят с тима след края на сезона – Ариен Робен и Франк Рибери.", "date": "2018.12.31", "title": "Спорт: Роберт Левандовски възнамерява да остане в Байерн"}
{"url": "http://www.focus-news.net/news/2018/12/31/2607175/vidin-nivoto-na-reka-dunav-se-pri-novo-selo-se-e-povishilo-s-56-sm-za-poslednoto-denonoshtie.html", "text": "Нивото на река Дунав се при Ново село се е повишило с 56 см за последното денонощие. Водният стоеж там е 298 см, съобщиха от  Хидрометеорологична станция - Ново село . Нивото на реката край Видин е 315 см, регистрираното повишение е от 34 см. При Лом през последното денонощие е измерено повишение от 24 см, а водният стоеж е 312  см. Нивото на реката край Оряхово е 179 см. Там е регистрирано повишение от 23 см.  \r\nТемпературата на водата край Ново село е 3.1 градуса, а край Оряхово - 5.3 градуса.", "date": "2018.12.31", "title": "Видин: Нивото на река Дунав се при Ново село се е повишило с 56 см за последното денонощие"}
{"url": "http://www.focus-news.net/news/2018/12/31/2607166/tass-vladimir-putin-pristigna-v-magnitogorsk.html", "text": "Руският президент Владимир Путин пристигна в Магнитогорск, където в понеделник сутринта имаше експлозия на газ в жилищна сграда, съобщава  ТАСС . \r\nОт летището Путин се e насочил към мястото на трагедията. Той пристигнал в оперативния щаб на Министерството на извънредните ситуации близо до срутения вход. В централата, спасителите координират работата за ликвидиране на последиците от експлозията. \r\nПредполага се, че държавният глава в Магнитогорск ще се срещне с пострадалите от експлозията  и с ръководството на Челябинска област.  Юлиян Марков", "date": "2018.12.31", "title": "ТАСС: Владимир Путин пристигна в Магнитогорск"}
{"url": "http://www.focus-news.net/news/2018/12/31/2607177/petar-paunov-kmet-na-kyustendil-nadyavam-se-che-poveche-mladi-hora-shte-nameryat-svoeto-spokoystvie-i-badeshte-v-edna-zdravoslovna-sreda.html", "text": "Надявам се, че повече млади хора ще намерят своето спокойствие и бъдеще в една здравословна среда. Това каза пред  Радио „Фокус” – Кюстендил  Петър Паунов, кмет на Община Кюстендил. По думите му в общинския бюджет за 2019 година ще бъдат запазени основните акценти и от настоящата година.  \r\n„Акцентите са образование, здравеопазване, социална дейност и повече млади хора. Повече млади хора да намерят своето спокойствие и бъдеше в една здравословна, както екологична така и общностна среда”, отбеляза Петър Паунов. По думите му има добра оценка относно изучаването на предмета Религия в детските градини и общинските учебни заведения. „Можем само да бъдем благодарни на екипа който се зае и за благословията, дадена ни от Светия Синод. Благодарение на това Кюстендил ще бележи успехи, защото когато Бог е в сърцето ти неминуемо си истински и достоен човек”, каза Петър Паунов.  \r\nПо повод настъпващата 2019 година кметът на Кюстендил отправи пожелания към всички жители на общинския център и малките населени места. „Благословена и щастлива 2019 година. Благодатно преуспяване във всяко едно добро начинание”, пожела Петър Паунов. \r\nВенцеслав ИЛЧЕВ", "date": "2018.12.31", "title": "Петър Паунов, кмет на Кюстендил: Надявам се, че повече млади хора ще намерят своето спокойствие и бъдеще в една здравословна среда"}
{"url": "http://www.focus-news.net/news/2018/12/31/2607176/blagoevgrad-obshtina-gotse-delchev-posreshta-praznichno-2019-godina.html", "text": "Община Гоце Делчев посреща празнично 2019 година. Това съобщи за  Радио „Фокус“-Пирин  Даниела Крантева, експерт  по връзки с обществеността в Общината. Програмата започва в 23.00 часа на площад „Македония“ и ще продължи до 02.30 часа. В концерта ще вземат участие народните изпълнители Радостина Паньова, Боряна Карпузова, Мария Христова и оркестъра на Велко Попов. \r\nНатали СТЕФАНОВА", "date": "2018.12.31", "title": "Благоевград: Община Гоце Делчев посреща празнично 2019 година"}
{"url": "http://www.focus-news.net/news/2018/12/31/2607174/blagoevgrad-zasileno-e-politseyskoto-prisastvie-po-osnovnite-patni-arterii-v-oblasta-vodeshti-kam-obshtinskite-tsentrove-i-punktovete-na-granitsata-s-gartsiya-i-makedoniya.html", "text": "Засилено е полицейското присъствие по основните пътни артерии в област Благоевград, водещи към общинските центрове и контролно-пропусквателните пунктове на границата с Гърция и Македония. Това съобщиха за  Радио „Фокус“ – Пирин  от Областна дирекция на МВР – Благоевград. От там уточниха, че е създадена организация за подпомагане на пътното движение от служители на сектор „Пътна полиция”. Днес и утре на територията на главен път Е-79 и път II-19  по направление от и към ГКПП „Кулата“ и ГКПП „Илинден“, дейността на служителите, работещи по контрол на пътното движение, ще бъде насочена основно към подпомагане и регулиране на движението по пътищата, както и към контрол над водачи с рисково поведение, свързано с неправилно изпреварване, неправилни маневри и отнемане на предимство.  \r\nВременна организация на движението, по ПП1 Е-79 и път II-19, ще бъде въведена за товарни автомобили над 12 тона, като движението им ще бъде спряно от 10.00 до 20:00 часа на 1 януари 2019 година. При рязко влошаване на метеорологичната и пътнотранспортна обстановка, внезапно появили се опасности за движението по пътищата и други, затрудняващи трафика, незабавно съвместно с Областно пътно управление – Благоевград ще бъде въвеждана временна организация на движението, за което своевременно ще бъде подавана информация до медиите. \r\nЛивия НИНОВА", "date": "2018.12.31", "title": "Благоевград: Засилено е полицейското присъствие по основните пътни артерии в областа, водещи към общинските центрове и пунктовете на границата с Гърция и Македония"}
{"url": "http://www.focus-news.net/news/2018/12/31/2607178/haskovo-dvama-dushi-sa-postradali-pri-pozhar-v-apartament-evakuirani-sa-zhiveeshtite-na-gorniya-etazh.html", "text": "Двама души са пострадали при пожар в апартамент в ж.к. „Бадема“ в града. Това съобщиха от пресцентъра на  ГД „Пожарна безопасност и защита на населението“ . Пострадалите са жена на 22 години и момиче на 15 години. Те са били обгазени от пожара и транспортирани в болница. Сигналът за пожара е подаден в 18.23 часа на 30 декември. Петима души от горния етаж са били евакуирани.", "date": "2018.12.31", "title": "Хасково: Двама души са пострадали при пожар в апартамент, евакуирани са живеещите на горния етаж"}
{"url": "http://www.focus-news.net/news/2018/12/31/2607181/afp-vatikanat-osvobodi-direktora-na-informatsionnata-sluzhba-i-negoviya-zamestnik.html", "text": "Ватиканът освободи директора на Информационната служба, който е и официален говорител на Светия престол – американецът  Грег Бърк и неговия заместник испанката Палома Гарсия Овехеро,която беше първата жена, заемаща толкова висок пост в Информационната служба на Ватикана, предава  AFP . \r\nПапа Франциск \"прие оставката на директора и заместник-директора на пресслужбата на Ватикана, Грег Бърк и Палома Гарсия Овехеро и назначи Алесандро Гизоти за временно-изпълняващ длъжността директор\", се казва в изявление. \r\nАмериканецът Бърк, член на ултраконсервативното и влиятелно движение Опус Деи, беше назначен през юли 2016 г., след като беше заместник-говорител. \r\n59-годишният Бърк е работил преди това като журналист в Рим за седмичника National Catholic Reporter, за списание Time и за американската телевизионна мрежа Fox News. \r\nТой е вторият член на Опус Деи, който заема поста след испанеца Хоакин Наваро Валс, влиятелен ръководител на комуникациите на папа Йоан Павел II. \r\n43-годишната Гарсия Овехеро е първата жена, заемаща толкова висока длъжност в пресслужбатта. Преди това е била кореспондент във Ватикана за испанската радиомрежа Cadena COPE.  Юлиян Марков", "date": "2018.12.31", "title": "AFP: Ватиканът освободи директора на Информационната служба и неговия заместник"}
{"url": "http://www.focus-news.net/news/2018/12/31/2607179/inzh-metodi-chimev-kmet-na-dupnitsa-izprashtame-edna-rabotna-godina-s-realiziraneto-na-dva-golemi-infrastrukturni-proekta.html", "text": "Изпращаме една работна година с реализирането на два големи инфраструктурни проекта. Това каза пред  Радио „Фокус” – Кюстендил  инж. Методи Чимев, кмет на Община Дупница. „Наближавайки края на един програмен период, общините, които са допустим бенефициент по Оперативна програма „Региони в растеж”, гонят изпълнение на програми, гледат да усвоят това, което са заложили. Община Дупница е една от 36-те общини, които са допустим бенефициент по тази програма. Два сериозни проекта се работеха, единият не е довършен, имайки предвид и метеорологичните условия, в които влязохме, инфраструктурни проекти. Това са проблемите, за които и друг път сме говорили”, заяви Методи Чимев. По думите му на територията на Община Дупница най – сериозен проблем е и си остава инфраструктурата и затова всички усилия са в тази посока. „Тук е мястото да спомена, че дни преди Коледа, благодарение на министерско постановление, Община Дупница беше смело мога да кажа ощастливена с 2 милиона лева, които ще бъдат отново в посока инфраструктура. Така че в тези няколко изречения мога да събера каква беше годината”, каза Методи Чимев. \r\n„Нямаме намерение да променяме данъците на територията на Община Дупница”, отбеляза инж. Чимев. „Афиширахме преди близо две седмици, имайки предвид периода, в който се работи по проектобюджета за следващата 2019 година, че ние нямаме намерение да променяме нивото на данъците. Опитваме се да ги задържим на нивото, на което бяха”, посочи Методи Чимев. По думите му през годината са разрешавани различни въпроси от страна на общинска администрация, свързани с решаване проблемите на живущите на територията на общината. Във връзка с пълноправното членство на Община Дупница в обособената ВиК асоциация, което стана факт през 2018 година, кметът Методи Чимев каза, че това е тема, която в продължение на близо две години стои на дневен ред. „Идеята е от влизането на Община Дупница в консолидираната ВиК асоциация е една – единствена. Решаване на проблема със старата водопреносна мрежа. Не е тайна за никого, че не само на територията на община Дупница, а може би и на територията на цяла България, водопреносните мрежи са с давност 40 – 50-годишен период. И когато влезеш в един такъв период на експлоатация, е нормално съоръженията вече да дефектират непрекъснато. Очакванията са ни да получим ресурс, с който да решим този проблем”, заяви Методи Чимев. \r\nВенцеслав ИЛЧЕВ", "date": "2018.12.31", "title": "Инж. Методи Чимев, кмет на Дупница: Изпращаме една работна година с реализирането на два големи инфраструктурни проекта"}
{"url": "http://www.focus-news.net/news/2018/12/31/2607183/sliven-obshtinata-kani-vsichki-zhiteli-i-gosti-na-grada-na-obshtogradsko-veselie-za-posreshtane-na-novata-2019-godina.html", "text": "Община Сливен кани всички жители и гости на града на общоградско веселие за посрещане на новата 2019 година. То ще започне от 23.30 часа на пл. „Цар Освободител“, пред сградата на Общината. Това съобщиха от пресцентъра на  Община Сливен . \r\nТочно в полунощ градът ще посрещне Новата година с вино, баница с късмети и празнични илюминации, които ще озарят небето над площада. \r\nСпециален гост на вечерта ще бъде известната народна певица Славка Калчева. В празника ще се включат и Ансамбъл за народни песни и танци – Сливен. \r\nПреди настъпването на новата година своето обръщение към сливналии ще отправи кметът Стефан Радев. \r\nВасилиева света литургия ще бъде отслужена утре, 1 януари 2019 г. в Катедрален храм „Св. Димитър”.", "date": "2018.12.31", "title": "Сливен: Общината кани всички жители и гости на града на общоградско веселие за посрещане на новата 2019 година"}
{"url": "http://www.focus-news.net/news/2018/12/31/2607184/ria-novosti-siriyskoto-pravitelstvo-obyavi-demobilizatsiya-na-prizovanite-prez-2010-godina-nabornitsi.html", "text": "Сирийското правителство обяви демобилизация на призованите през 2010 година наборници, предава  РИА Новости .  \r\nЗаедно с това правителството е обявило и освобождаване на запасните офицери и сержанти, призовани преди 1 юли 2012 година. На 9 октомври президентът Башар Асад обяви обща амнистия на всички отклонили се от военна служба или укрили се от такава, ако сами се регистрират в срок от шест месеца, като обаче им се забранява да заемат държавни длъжности.  Юлиян Марков", "date": "2018.12.31", "title": "РИА Новости: Сирийското правителство обяви демобилизация на призованите през 2010 година наборници"}
{"url": "http://www.focus-news.net/news/2018/12/31/2607170/iva-ivanova-astrolog-prez-parvata-polovina-na-2019-g-veznite-mozhe-da-imat-problemi-sas-semeystvoto-i-v-satrudnichestvoto-s-horata.html", "text": "През първата половина на 2019 г. Везните може да имат проблеми със семейството и в сътрудничеството с хората. Това каза астрологът Ива Иванова в интервю за  Агенция „Фокус“  за астрологичните прогнози за 2019 г. \r\n„През предстоящата година Везните ще имат възможност да променят нещата, които не им харесват, в партньорствата им – и като семейство, и като бизнес. В семейството, ако човекът, с когото са, не отговаря не техните нужди и разбирания за съпружество, сега е моментът да вземат решение да се разделят или след спокоен и смислен разговор да настъпят огромни промени, които ще бъдат за добро. Но тези разговори не трябва да включат изречения от типа „ти си виновен“, защото това приканва за боксов мач“, каза още Иванова и посочи, че в решаването на проблемите при партньорствата ще окажат съдействия близки и роднини – братя, сестри, братовчеди, които ще помогнат за това, да се открие къде точно е проблемът.  \r\n„Защото ако трябва да каже къде им е проблемът на Везните за тази година, това е семейството и сътрудничеството с хората. По един или друг начин нещата не са така, както биха ги направили щастливи, и това може да ги докара и до проблеми със здравето. Това обаче ще се случи в началото на годината, а после нещата ще се наредят по местата си. Везните през 2019 г. ще бъдат харесвани и ще имат възможност и за нова любовна връзка, ако решат“, заяви Иванова. \r\nЦветилена СИМЕОНОВА Пълния текст на интервюто четете в „Мнение”", "date": "2018.12.31", "title": "Ива Иванова, астролог: През първата половина на 2019 г. Везните може да имат проблеми със семейството и в сътрудничеството с хората"}
{"url": "http://www.focus-news.net/news/2018/12/31/2607168/patriarh-neofit-da-bade-blagoslovena-skapata-ni-rodina-bozhiyata-milost-i-lyubov-da-badat-vinagi-s-nas.html", "text": "Да бъде благословено и прославено името Господне, да бъде благословена и нашата скъпа Родина България ¬ за слава Божия и за доброто и благопреуспяването на обичния ни православен народ. Това казва Българският патриарх Неофит в обръщението си по повод настъпването на Новата 2019 година. „Божията милост и Неговата всещедра и всепобеждаваща любов да бъдат винаги с нас, Божията крепка Десница да ни ръководи във всяко наше лично и общностно дело, с което и през Новата 2019 година ще продължим да изграждаме нашите съдбини“, заявява патриархът. „“Господня е земята и онова, що я изпълня” (1 Кор. 10:28), Господни сме и ние, които сме творение на Неговите ръце, и никой не знае “времената или годините, които Отец е положил в Своя власт” (Де¬ян. 1:7). Вярваме и знаем, че нашият Творец и Всеблаг Небесен Отец всичко е сътворил премъдро, че Той не иска да бъдат напразни делата на Неговата Премъдрост (вж. Прем. Сол. 14:5) и затова в отреденото ни от Него време полагаме своите усилия да бъдем достойни Божии чеда, усърдно принасящи всеки ден своя дял в общото богочовешко дело, към което Бог ни призовава да Му бъдем съработници“, посочи патриарх Неофит. „В това дело и в това наше, от Бога определено, предназначение с нас винаги е силата на Божията благодат, която ни укрепва в немощта ни и възпълва онова, което не ни достига“, казва още Българският патриарх.  Пълния текст на обръщението четете по-късно в „Мнение”", "date": "2018.12.31", "title": "Патриарх Неофит: Да бъде благословена скъпата ни родина, Божията милост и любов да бъдат винаги с нас"}
{"url": "http://www.focus-news.net/news/2018/12/31/2607187/ministerstvoto-na-finansite-ochakva-izlishak-v-razmer-na-1635-mln-leva-po-konsolidiranata-fiskalna-programa-za-2018-g.html", "text": "На база на предварителни данни и оценки се очаква салдото по консолидираната фискална програма (КФП) на касова основа за 2018 г. да бъде положително в размер на 163,5 млн. лв. или 0,2 % от прогнозния БВП. Това съобщиха от пресцентъра на Министерството на финансите. За трета поредна година се отчита излишък по консолидираната фискална програма, което осигурява гъвкавост при управлението на държавния дълг и поддържане на фискални буфери. България затвърждава позицията си сред държавите-членки на ЕС с най-ниско съотношение на дълга на сектор „Държавно управление“ към БВП, като в средносрочен план се предвижда този показател да продължи да намалява през целия програмен хоризонт до 2021 г. Спрямо заложената цел с разчетите към ЗДБРБ за 2018 г. бюджетното салдо по КФП отчита номинално подобрение с близо 1,3 млрд. лева. Силното фискално представяне на България намери отражение и в годишните доклади на международните рейтингови агенции, като анализаторите посочват, че постигнатата финансова стабилност, ниският държавен дълг и присъединяването към валутния механизъм II (ERM II) ще засилят допълнително доверието към страната ни и са фактор за бъдещо повишение на рейтинга. Основни параметри по КФП на база предварителни данни и оценки: Приходите и помощите по КФП  за 2018 г. се очаква да бъдат в размер на 39 644,3 млн. лв. (103,7 % спрямо годишния разчет), като спрямо 2017 г. се отбелязва ръст от 4 327,6 млн. лева. Ръстът спрямо предходната година се дължи основно на по-високите данъчни и неданъчни приходи, които нарастват с 3 748,8 млн. лв. (11,1 %). Увеличение в размер на 578,8 млн. лв. се отчита и при постъпленията от помощи. Разходите по консолидираната фискална програма  (вкл. вноската на Република България в бюджета на ЕС) за 2018 г. са в размер на 39 480,8 млн. лв., което е 100,4 % спрямо годишния разчет. Номиналното нарастване на разходите спрямо предходната година се дължи както на по-високия размер на разходите по националния бюджет, така и на нарастването на разходите по сметките за средства от Европейския съюз. Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври, както и новото увеличение на пенсиите от юли 2018 г.), по-високите разходи за персонал основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи. Частта от вноската на Република България в бюджета на ЕС , изплатена  към 31.12.2018 г. от централния бюджет, възлиза на 1 083,4 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година. \r\nСтатистическите данни и Информационният бюлетин за изпълнението на държавния бюджет и основните показатели на консолидираната фискална програма, на база на данни от месечните отчети за касовото изпълнение на бюджетите на първостепенните разпоредители с бюджет за 2018 г. ще бъдат публикувани на интернет страницата на Министерството на финансите в края на месец януари 2019 година.", "date": "2018.12.31", "title": "Министерството на финансите очаква излишък в размер на 163,5 млн. лева по консолидираната фискална програма за 2018 г."}
{"url": "http://www.focus-news.net/news/2018/12/31/2607185/burgas-dvama-dushi-sa-postradali-pri-verizhna-katastrofa-na-patya-za-aheloy-uchastakat-burgas-nesebar-e-zatvoren.html", "text": "Двама души са пострадали при катастрофа на пътя за Ахелой. Това потвърди за  Радио „Фокус“ – Бургас  дежурният в ОДМВР-Бургас. Възникнало е пътно транспортно произшествие между 3 автомобила, вследствие на катастрофата има 2 пострадали, които по сигнал на 112 в момента се нуждаят от спешна помощ. Пътят Бургас – Несебър е затворен, минава се през село Каменар. \r\nМария КУРТЕВА", "date": "2018.12.31", "title": "Бургас: Двама души са пострадали при верижна катастрофа на пътя за Ахелой, участъкът Бургас-Несебър е затворен"}
{"url": "http://www.focus-news.net/news/2018/12/31/2607186/angel-geraksiev-obshtinski-savet-gotse-delchev-ima-dobar-dialog-mezhdu-grupite-obshtinski-savetnitsi-i-obshtinskata-administratsiya.html", "text": "Има добър диалог между групите общински съветници и общинската администрация в Гоце Делчев. Това каза за  Радио „Фокус“-Пирин  Ангел Гераксиев, председател на Общински съвет (ОбС)-Гоце Делчев. Според него това е много важно, защото на базата на този диалог се решават въпросите, които се поставят от гражданите. „Резултатите, които постигна Общинският съвет през 2018 година, са следствие на плана за работа на Общинския съвет, който изпълнихме – точките, които се включваха в дневния ред, и приоритетите, които си беше поставил ОбС-Гоце Делчев. Приоритетите ни бяха: максимално усвояване на средства по европейски програми, за да може да се промени обликът на град Гоце Делчев; разпоредителни сделки за връщане на имоти, които през годините не са успели да се върнат на собствениците; преструктуриране на собствеността в общината“, посочи той.  \r\nГераксиев отбеляза, че разпореждането за продажба на имоти - общинска собственост, е пряко свързано с инвестиционния процес, който се осъществява в общината. По думите му с разбирането на всички съветници и на всички техни политически групи тази политика се осъществява от началото на мандата на Общински съвет-Гоце Делчев до момента. \r\nНатали СТЕФАНОВА", "date": "2018.12.31", "title": "Ангел Гераксиев, Общински съвет-Гоце Делчев: Има добър диалог между групите общински съветници и общинската администрация"}
{"url": "http://www.focus-news.net/news/2018/12/31/2607190/pazardzhik-ot-fondatsiya-chetiri-lapi-apelirat-za-bditelnost-kam-domashnite-zhivotni-po-vreme-na-praznichnata-vecher.html", "text": "И тази година се очаква да има увеличаване на случаите на изгубени домашни кучета в дните непосредствено преди новогодишната нощ, съобщиха за  Радио „Фокус“ – Пазарджик  от Фондация „Четири лапи“.  Според експертите на международната организация за защита на животните, това се дължи най-вече на стреса, който причиняват пиратките и фойерверките. Силните и внезапни гърмежи и ярките светлини предизвикват паника и дезориентация при много домашни животни. Първоначалната реакция на много от тях е да избягат колкото се може по-бързо от мястото. Тогава животните са изложени на най-голям риск, защото бягат напосоки и не се пазят от преминаващи автомобили. След преминаване на първоначалния стрес, животното търси да се скрие някъде, докато почувства, че опасността е преминала. Допълнителен фактор, който допринася за дезориентацията на животните е и ранното смрачаване.  \r\nОт „Четири лапи“ съветват по Нова година кучетата да бъдат извеждани на повод и на кратки разходки, по възможност в светлата част на деня. Добре е кучето да има светеща каишка, която би спомогнала то да бъде забелязано отдалеч. За хората, които предпочитат да разхождат четириногия си приятел свободно, най-добрият вариант е проследяващо GPS устройство. „Ако все пак домашният Ви любимец се изгуби, трябва да бъдат следвани няколко основни правила: Не изпадайте в паника, организирайте търсене с повече хора, като един винаги трябва да остане на мястото, където животното е изгубено и един – пред дома Ви. Публикувайте съобщение в групите за изгубени и намерени домашни любимци в социалните мрежи, както и в специализирани сайтове и приложения, като www.bezdom.info или Help A Paw. Ако не откриете домашния си любимец в рамките на няколко часа, разлепете обяви със снимка около мястото, където е изгубен, в парка, където най-често го извеждате и около ветеринарните клиники, магазините за храни и аксесоари за животни и супермаркетите в квартала. Проверете и в приютите за бездомни животни. Ако попаднете на изгубено и дезориентирано куче, опитайте да го успокоите и да го задържите. Проверете в социалните мрежи или специализираните сайтове и приложения дали вече няма обяви за и него и ако не откриете, публикувайте своя. Отведете кучето в най-близкия ветеринарен кабинет, където да проверят дали няма поставен чип, по който да бъде открит собственика“, съветват от Фондация „Четири лапи“.  \r\nОт „Четири лапи“ припомнят, че от началото на 2017 г. всяко домашно куче задължително трябва да има поставен микрочип, но за съжаление поради недостатъчния контрол от страна на Българска агенция по безопасност на храните и на местната власт, все още повечето домашни любимци не са идентифицирани, а много от ветеринарните лекари не въвеждат данните от поставените чипове в системата на БАБХ. От „Четири лапи“ обръщат внимание, че гърмежите предизвикват изключителен стрес и дезориетнация и у дивите животни и съветват празнуващите да използват безшумни фойерверки. \r\nРадослава МУРДЖЕВА", "date": "2018.12.31", "title": "Пазарджик: От Фондация „Четири лапи“ апелират за бдителност към домашните животни по време на празничната вечер"}
{"url": "http://www.focus-news.net/news/2018/12/31/2607189/burgas-semeystvo-chiyto-dom-e-izgoryal-na-koleda-posreshta-nova-godina-v-obshtinsko-zhilishte.html", "text": "Пенка, двете й деца, брат й и майка й ще посрещнат Нова година в ремонтирано и обзаведено с всичко необходимо общинско жилище. Това съобщиха от пресцентъра на  Община Бургас . Семейството остана без дом, след като апартаментът им в блок 94 в ж. к. „Меден рудник“ в Бургас изгоря навръх Коледа. Новият им дом се също е в „Меден рудник“. Те получиха ключовете за апартамента и веднага пренесоха багажа си там. Малките не скриха радостта си, че ще имат хубава детска стая. Жилището разполага с 3 стаи и кухня, оборудвани с всичко необходимо, включително отоплителни, кухненски уреди и посуда. Веднага след оповестяването на трагедията, кметът на Бургас Димитър Николов разпореди на пострадалото семейство да бъде отпуснато общинско жилище.", "date": "2018.12.31", "title": "Бургас: Семейство, чийто дом е изгорял на Коледа, посреща Нова година в общинско жилище"}
{"url": "http://www.focus-news.net/news/2018/12/31/2607182/eli-marinova-numerolog-prez-2019-g-shte-ima-po-zasilena-borba-s-koruptsiyata-i-nezakonniya-trafik-na-hora-i-stoki-prez-granitsite.html", "text": "Девизът на 2019 година ще бъде „трябва да има ред и закон“. Ще има по-засилена борба с корупция и незаконен трафик на хора и стоки през границите. Това каза нумерологът Ели Маринова в интервю за  Агенция „Фокус“  за зодиакалния знак на 2019 г.  „Възможно е съдебни власти да са повече натоварени, но по-скоро с имуществени и финансови дела“, посочи нумерологът. По думите й през новата 2019 г. на хората с четен път в живота, с числата 2,4,6,8 ще им бъде по-трудно и ще е необходимо да се докажат, а останалите не трябва да бързат и да разпределят правилно своите приоритети. „2019 година ще бъде добра за знаците коза, тигър и куче, а трудна за дракон, змия, кон и петел“, заяви Ели Маринова. „Годината ще е добра за коза, тигър, куче. Евентуално и за плъх и маймуна, но те трябва да се пазят, защото глиганът не обича шегите, игрите и закачките, а плъхът и маймуната много си падат по тях. Годината ще бъде трудна за дракон, змия, кон и петел. Това са тези, които са по-претенциозни и по-шумни“, коментира тя.  \r\nДаяна ДЮЛГЕРОВА  Пълния текст на интервюто четете в „Мнение”", "date": "2018.12.31", "title": "Ели Маринова, нумеролог: През 2019 г. ще има по-засилена борба с корупцията и незаконния трафик на хора и стоки през границите"}
{"url": "http://www.focus-news.net/news/2018/12/31/2607180/iva-ivanova-astrolog-2019-g-shte-bade-mnogo-dobra-za-skorpionite-vav-finansovo-otnoshenie.html", "text": "2019 г. ще бъде много добра за Скорпионите във финансово отношение. Това каза астрологът Ива Иванова в интервю за  Агенция „Фокус“  за астрологичните прогнози за 2019 г. „През новата година Скорпионите, ако не бъдат настъпвани, ще се държат прилично. Те наистина са такива – ако не ги закача човек, са един разкош. Следващата година ще им бъде доста по-добра от миналата, защото ще я започнат с това, че другите ги виждат и по-симпатични, и по-хубави, и с по-благ характер. А те всъщност просто са се уморили от всички промени, които им се случват през последните две години, и са решили малко да гледат отгоре-отгоре на проблемите“, посочи Иванова. \r\nТя уточни, че Скорпионите започват годината с достатъчно физически сили, за да могат да се оправят с нещата в живота. „След това годината ще им е много добра от гледна точка на финансите. 2019 г. ще бъде добра за тях и от гледна точка на здраве и работа. Но няма да бъде много добра в любовните отношения, ако са по-придирчиви за партньорите си или нямат реален поглед върху това, с кого си имат работа. Така че не трябва да си позволяват да гледат желателно. Скорпионите имат нужда от интелигентни партньори, за тях няма значение толкова външният вид, колкото какво има в главата. В професионално отношения нещата също са добри, като по-добра ще бъде втората половина на годината. Около рождения им ден трябва да бъдат по-внимателни в общуването. Голяма част от тях имат многопластово мислене, което ще рече, че съвсем спокойно могат да използват този период да уредят проблемите си, защото другите хора стават по-разсеяни“, каза още Иванова. \r\nЦветилена СИМЕОНОВА Пълния текст на интервюто четете в „Мнение”", "date": "2018.12.31", "title": "Ива Иванова, астролог: 2019 г. ще бъде много добра за Скорпионите във финансово отношение"}
{"url": "http://www.focus-news.net/news/2018/12/31/2607191/nikolay-antov-predstavitel-na-turoperatorska-firma-za-poredna-godina-vidinchani-shte-posreshtnat-novata-godina-v-pogranichnite-srabski-gradove-zaychar-i-negotin.html", "text": "За поредна година видинчани ще посрещнат Новата година в пограничните сръбски градове Зайчар, Неготин и Крагуевац, каза за  Радио „Фокус“ – Видин  Николай Антов, представител на туроператорска фирма. Той посочи, че през последните две години фирма организира туристически групи за посрещане на Новогодишната нощ в сръбския град Крагуевац.  \r\n„Пакетите са две нощувки с новогодишна вечеря за 450 лв. 1 автобус с група от 50 души вече потегли от Видин за Крагуевац“, каза Антов. В масовия случай видинчани предпочитат да пътуват с личните си автомобили до Зайчар, който е на 50 км от Видин или до Неготин, който е по близко до Видин – само 30-тина километра. „Там предварително си запазват стая в хотел – 1 нощувка. Още през ноември се резервират маси в различни заведения за новогодишната нощ. Вечерята е около 30-40 евро на човек“, допълни Антов.  \r\nТой посочи, че сръбските ресторанти са предпочитани заради качествената храна, която се поднася и обслужването. „Месото в менюто е производство на местни фермери. Предлага се печено прасенце, или месо печено на жар, плескавици, наденици, червени чушки, обилно полети със зехтин, различни разядки, направени с каймак, сметана и маслини. Хлябът, който се сервира е прясно изпечен“, заяви Николай Антов. Според него заради тази качествена храна и живата музика във всеки ресторант интересът към сръбските заведения не секва за поредна година. \r\nАнна ЛОЗАНОВА", "date": "2018.12.31", "title": "Николай Антов, представител на туроператорска фирма: За поредна година видинчани ще посрещнат Новата година в пограничните сръбски градове Зайчар и Неготин"}
{"url": "http://www.focus-news.net/news/2018/12/31/2607192/sport-pochinal-e-dalgogodishen-futbolist-na-livarpul.html", "text": "Футбол: Починал е дългогодишният футболист на Ливърпул Питър Томпсън на 76-годишна възраст. \r\nТомпсън е привлечен в Ливърпул от мениджъра Бил Шенкли през 1963 г. и изиграва над 400 мача с червения екип във всички турнири. За десетте години, които изкарва като играч на Ливърпул, той печели две титли, както и веднъж ФА Къп.  \r\nТомпсън е английски национал между 1964 и 1970 г., като за това време записва 16 мача за \"трите лъва\". Томпсън обаче така и не става част от знаменития отбор на Алф Рамзи, спечелил световната титла през 1966 г. като домакин.", "date": "2018.12.31", "title": "Спорт: Починал е дългогодишен футболист на Ливърпул"}
{"url": "http://www.focus-news.net/news/2018/12/31/2607188/tass-sedem-detsa-mozhe-da-se-namirat-pod-ruinite-na-sruteniya-zhilishten-blok-v-magnitogorsk.html", "text": "Седем деца може да се намират под руините на срутения жилищен блок в Магнитогорск, предава  TACC .  \r\nВ момента в неизвестност са 35 души от живеещите във въпросния вход, с които все още не е установена връзка или тяхното местонахождение не е известно на спасителите, съобщи губернаторът на Челябинска област, като уточни, че за съжаление между тях има седем деца. Властите са разпространили списък на издирваните лица, като се надяват техни близки или познати да съобщят, ако знаят нещо за тяхното местонахождение. Формираният на мястото на инцидента оперативен щаб е съобщил, че разполага с достатъчно техника и човешки ресурси за справяне с извънредната ситуация. На територията на цялата Челябинска област е обявено извънредно положение.Президентът Владимир Путин е пристигнал на мястото на аварията. \r\nЗасега се знае, че четирима души са загинали, а други петима са ранени и се намират в болница, като сред тях има и две деца.  Юлиян Марков", "date": "2018.12.31", "title": "ТАСС: Седем деца може да се намират под руините на срутения жилищен блок в Магнитогорск"}
{"url": "http://www.focus-news.net/news/2018/12/31/2607193/kyustendil-intenziven-e-trafikat-po-avtomagistrala-struma-patishtata-v-oblastta-sa-prohodimi-pri-zimni-usloviya.html", "text": "Интензивен е трафикът по автомагистрала „Струма”, пътищата в Кюстендилска област са проходими при зимни условия. Това съобщи за  Радио „Фокус” – Кюстендил  дежурният в Областно пътно управление – Кюстендил. Интензивен е трафикът и по път Е-79, както и по направлението София – Кюстендил. Слаб трафик има в посока от и за ГКПП „Гюешево”. Пътните настилки навсякъде са сухи. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализират с пътни знаци. Срокът е до 1 февруари 2019 година. \r\nВенцеслав ИЛЧЕВ", "date": "2018.12.31", "title": "Кюстендил: Интензивен е трафикът по автомагистрала „Струма”, пътищата в областта са проходими при зимни условия"}
{"url": "http://www.focus-news.net/news/2018/12/31/2607195/dezhurni-apteki-shte-rabotyat-vav-vidin-belogradchik-i-kula-na-1-yanuari.html", "text": "Дежурни аптеки ще работят във Видин, Белоградчик и Кула на 1 януари 2019 г., каза за  Радио „Фокус” – Видин  Зоя Василева от ръководството на видинската организация на Съюза на фармацевтите. „Това не създава проблеми за хората от малките населени места, те предварително са си осигурили лекарствата за хроничните си заболявания, а майките с малки деца обикновено разполагат с лекарства, които са необходими, ако детето вдигне температура внезапно“, обясни Зоя Василева. Днес всички аптеки във Видин бяха отворени. „Няма денонощна аптека във Видин, защото нито един от собствениците няма финансова възможност да открие такава“, заяви Зоя Василева. \r\nАнна ЛОЗАНОВА", "date": "2018.12.31", "title": "Дежурни аптеки ще работят във Видин, Белоградчик и Кула на 1 януари"}
{"url": "http://www.focus-news.net/news/2018/12/31/2607202/sport-vladimir-zografski-e-preodolyal-kvalifikatsiite-v-garmish-partenkirhen.html", "text": "Ски скокове: Владимир Зографски е преодолял квалификациите  в Гармиш-Партенкирхен и спечели място в официалния старт. Той зае 23-то място и ще стартира в двубой срещу германеца Мартин Хаман. Зографски скочи 128 метра, като скокът му донесе 122, 7 точки.  \r\nПобедител в квалификацията е Давид Кубацки от Полша със скок от 135, 5 метра и 138, 1 точки.", "date": "2018.12.31", "title": "Спорт: Владимир Зографски е преодолял квалификациите  в Гармиш-Партенкирхен"}
{"url": "http://www.focus-news.net/news/2018/12/31/2607199/pazardzhik-v-navecherieto-na-nova-godina-ot-rdpbzn-otnovo-pripomnyat-na-grazhdanite-da-badat-osobeno-bditelni-pri-izpolzvaneto-na-pirotehnicheski-izdeliya.html", "text": "В навечерието на Нова Година от Регионална дирекция „Пожарна безопасност и защита на населението“ (РДПБЗН)-Пазарджик отново припомнят на гражданите да бъдат особено бдителни при използването на пиротехнически изделия, съобщи за  Радио „Фокус“-Пазарджик  Мирослав Стоянов, говорител на ОДМВР-Пазарджик. Огнеборците припомнят, че употребата на пиротехнически изделия е забранена в превозни средства, закрити помещения, в близост до леснозапалими материали, както и в районите на болници, детски градини, училища църкви и приюти и др. При възпламеняване на пиратки, римски свещи, пиротехнически батерии в близост до лицето или в затворени помещения, могат да предизвикат локални изгаряния и травми. Травми на крайниците може да предизвика и натискането им с крак. Особено опасна и тревожна е практика да се възпламеняват пиратките, след като се поставят в бутилка или друг съд. Детонацията в тясното пространство разбива бутилката и отхвърчащите стъкла могат да причинят сериозни наранявания не само на ползващия пиротехническото изделие, но и на случайно преминаващи хора.", "date": "2018.12.31", "title": "Пазарджик: В навечерието на Нова Година от РДПБЗН отново припомнят на гражданите да бъдат особено бдителни при използването на пиротехнически изделия"}
{"url": "http://www.focus-news.net/news/2018/12/31/2607200/metodi-biserkov-obshtina-petrich-traditsiya-na-stanchinarskite-igri-se-spazva-ot-mnogo-godini.html", "text": "На 1 януари в Петрич ще се проведат традиционните Станчинарски игри. Това каза за  Радио „Фокус“-Пирин  Методи Бисерков, началник на отдел „Образование“ към Община Петрич. Той поясни, че тази традиция се спазва от много години. Бисерков допълни, че тази година за участие са се записали 11 групи, като всяка група е съставена от представители от един квартал. Той добави още, че всяка група започва да обикаля къщите от квартала си още тази вечер и това обикаляне продължава до утре сутрин. Утре от 11.00 е организирано представяне на всяка една от групите, като съответно трябва да се вместят в определено време. По думите му преди да излязат на сцената всички групи ще се представят в дефиле по маршрут с начало кръстовището на улиците „Яне Сандански“ и „Цар Борис III“ по улицата към кръговото пред сградата на Община Петрич. Бисерков подчерта, че станчинарите със специални обреди ще прогонват злото и ще пожелават плодородна и успешна година, докато мъце пременени в народни носии ще играят русалийски игри, характерни за района. \r\nНатали СТЕФАНОВА", "date": "2018.12.31", "title": "Методи Бисерков, Община Петрич: Традиция на Станчинарските игри се спазва от много години"}
{"url": "http://www.focus-news.net/news/2018/12/31/2607196/blagoevgrad-lek-avtomobil-i-lineyka-sa-katastrofirali-pri-pazara-v-sandanski.html", "text": "Лек автомобил и линейка са катастрофирали при пазара в Сандански. Това съобщи слушател на  Радио „Фокус“ – Пирин . По думите му специализираната кола е ударила лекия автомобил, който в този момент е извършвал маневра за изпреварване на друго спряло моторно превозно средство. Няма пострадали, нанесени са само материални щети. Полицейски екип се е отзовал на мястото на инцидента.", "date": "2018.12.31", "title": "Благоевград: Лек автомобил и линейка са катастрофирали при пазара в Сандански"}
{"url": "http://www.focus-news.net/news/2018/12/31/2607198/tass-spasitelite-v-magnitogorsk-sa-zapochnali-da-razchistvat-po-golemite-otlomki-ot-sgradata-sas-spetsializirana-tehnika.html", "text": "Спасителите в Магнитогорск са започнали да разчистват по-големите отломки от сградата със специализирана техника, предава  TACC .  \r\nИзползва се така нареченият манипулатор, който внимателно отстранява отломките от сградата, съобщава кореспондентът на ТАСС от мястото на събитието. \r\nОт своя страна спасител, който е ръководил много спасителни операции на Министерството на извънредните ситуации в Русия и в чужбина, е обяснил на ТАСС, че Министерството на извънредните ситуации използва математически изчисления, за да отмества бързо и безопасно отломките. \"Спасителите използват математически изчисления, след това премахват плочите, и запазват тишина, за да чуят евентуално за наличието на затрупани хора. \r\nСпоред опитния спасител, в такива условия тежката техника се използва до минимум, за да не се рискуват живота на възможните пострадали под развалините.  Юлиян Марков", "date": "2018.12.31", "title": "ТАСС: Спасителите в Магнитогорск са започнали да разчистват по-големите отломки от сградата със специализирана техника"}
{"url": "http://www.focus-news.net/news/2018/12/31/2607205/kyustendil-patyat-v-posoka-gkpp-gyueshevo-e-prohodim-pri-zimni-usloviya-normalno-se-osashtestvyava-preminavaneto-na-motorni-prevozni-sredstva-prez-punkta.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Пътните настилки са предимно сухи. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.12.31", "title": "Кюстендил: Пътят в посока ГКПП „Гюешево” е проходим при зимни условия, нормално се осъществява преминаването на моторни превозни средства през пункта"}
{"url": "http://www.focus-news.net/news/2018/12/31/2607203/gencho-genchev-kmet-na-svishtov-shte-tarsim-sredstva-za-remont-na-ploshtadkite-vav-vsichki-uchilishta-v-grada-prez-2019-g.html", "text": "Средства за ремонт на площадките във всички училища в Свищов ще търси Общината през 2019-та година. Това съобщи пред  Радио „Фокус“ – Велико  Търново кметът на Свищов Генчо Генчев. Първата реконструкция ще бъде  направена в Средно училище „Димитър Благоев“ и парите за нея са договорени.  \r\n„Няма да спрем дотук. Ще се търсят средства за ремонт на площадките на всички училища в Свищов, за да отговарят те на модерните изисквания и да са безопасни за всички ученици и младежи. Безопасността на децата е на първо място за нас“, категоричен бе кметът. Той уточни, че предстои и облагородяване на паркове и зони за отдих, които в момента са в лошо състояние. „Много са нещата. Ще бъде ремонтиран изцяло парка на детска градина „Слънце“- единствената градина, която е с парк от 70-те години, за да стане той модерен и безопасен за децата. Мисля, че имаме опит, сили и средства, за да реализираме всичко“, посочи още Генчев.  \r\nТой уточни, че предстоят много предизвикателства през 2019-та, но Общината ще направи всичко възможно, за да реализира поставените си задачи. \r\nЛуиза ТРАНЧЕВА", "date": "2018.12.31", "title": "Генчо Генчев, кмет на Свищов: Ще търсим средства за ремонт на площадките във всички училища в града през 2019 г."}
{"url": "http://www.focus-news.net/news/2018/12/31/2607204/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас. Това съобщи за  Радио „Фокус“ – Бургас  дежурният в Областното пътно управление. Възстановено е движението по пътя Бургас – Несебър, който беше затворен вследствие на верижна катастрофа. \r\nИнтензивно е движението по централните улици в Бургас „Иван Вазов“, „Христо Ботев“, „Уилям Гладстон“, „Булаир“ и „Цар Симеон“, по пътя от и към ж. к. „Меден Рудник“, на кръстовището с кръгово движение „Трапезица“, в района на кръстовището между улиците „Спортна“ и „Индустриална“, както и по булевардите „Демокрация“, „Сан Стефано“ и „Тодор Александров“. \r\nМария КУРТЕВА", "date": "2018.12.31", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2018/12/31/2607206/blagoevgrad-normalno-natovaren-e-trafikat-po-avtomagistrala-struma-glaven-pat-e-79-i-vtoroklasen-pat-19-simitli-gotse-delchev.html", "text": "Нормално натоварен е трафикът по автомагистрала „Струма“, главен път Е-79 и второкласен път 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Няма данни за образували се задръствания или колони от автомобили. Пътните настилки са сухи, само по високите и усойни места са мокри, но са обработени със смеси срещу заледяване. До този момент няма регистрирани тежки пътнотранспортни произшествия. В региона няма въведени ограничения за движението на леки и товарени автомобили. Полицейското присъствие е засилено, като на различни места са позиционирани патрули, които следят за спазване на Закона за движение по пътищата. Повишена опасност от падащи камъни има в Кресненското дефиле и в района на прохода Предел. \r\nЛивия НИНОВА", "date": "2018.12.31", "title": "Благоевград: Нормално натоварен е трафикът по автомагистрала „Струма“, главен път Е-79 и второкласен път 19 Симитли – Гоце Делчев"}
{"url": "http://www.focus-news.net/news/2018/12/31/2607208/ria-novosti-rusiya-e-registrirala-nad-hilyada-razuznavatelni-samoleta-okolo-granitsite-si.html", "text": "Военно-космическите сили на Русия са регистрирала над хиляда разузнавателни самолета около границите на страната, предава  РИА Новости  .  \r\nОбщо за 2018 година радиотехническата служба е отчела и проследила около 980 хиляди летателни обекта, като измежду тях поне три хиляди са чуждестранни военни самолети.  \r\nСпоред командира на радиотехническите войски генерал-майор Андрей Кобан в подразделенията за противовъздушна отбрана на бойно дежурство застъпват повече от шест хиляди военнослужещи, които участват и във внезапни и регулярни проверки на бойната готовност.   Юлиян Марков", "date": "2018.12.31", "title": "РИА Новости: Русия е регистрирала над хиляда разузнавателни самолета около границите си"}
{"url": "http://www.focus-news.net/news/2018/12/31/2607210/pazardzhik-patruli-na-patna-politsiya-sa-razpolozheni-po-patishtata-kam-turisticheskite-tsentrove-na-teritoriyata-na-oblastta.html", "text": "Нормално натоварен е трафикът в област Пазарджик, предаде репортер на  Радио „Фокус“-Пазарджик . Има обичайното за този час натрупване на автомобили в централната градска част, по входно-изходните булеварди и пред хипермаркетите в областния център. По-натоварено е движението по бул. „Бенковски“, „България“, „Пловдивски“ и Околовръстното шосе. По основните и най-натоварени пътни отсечки в областта са разположени екипи на сектор „Пътна полиция“ и районните управления. Патрули на „Пътна полиция“ са разположени към туристическите центрове на територията на областта: Велинград, „Цигов чарк“, „Свети Константин“, Юндола, Стрелча. \r\nРадослава МУРДЖЕВА", "date": "2018.12.31", "title": "Пазарджик: Патрули на „Пътна полиция“ са разположени по пътищата към туристическите центрове на територията на областта"}
{"url": "http://www.focus-news.net/news/2018/12/31/2607209/vidin-s-normalna-intenzivnost-e-trafikat-po-glaven-pat-e-79-v-oblastta.html", "text": "С нормална интензивност е трафикът по главен път Е-79 във Видинска област, каза за  Радио „Фокус“ – Видин  дежурният служител в Областно пътно управление. Пътните настилки са сухи, температурата на въздуха е положителна. Движението по път E-79 от пътно кръстовище Дунавци до с. Ружинци е ограничено за автомобили  над 12 тона. Ограничението е във връзка с изпълнението на авариен ремонт на дилатационна фуга на открит тип на съоръжение. Мокри  са пътните настилки в област Видин. Трафикът е спокоен, като в посока за Дунав мост 2, пътуват много малко тежкотоварни автомобили.  \r\nТрафикът във Видин е с нормална интензивност, най-много автомобили  се движат на кръговото край жп гарата, по бул. „Панония“ и в централната градска част. \r\nАнна ЛОЗАНОВА", "date": "2018.12.31", "title": "Видин: С нормална интензивност е трафикът по главен път Е-79 в областта"}
{"url": "http://www.focus-news.net/news/2018/12/31/2607194/iva-ivanova-astrolog-prez-2019-g-streltsite-shte-imat-vazmozhnosti-za-mnogo-patuvaniya-koito-shte-im-donesat-novi-poznaniya.html", "text": "През 2019 г. Стрелците ще имат възможности за много пътувания, които ще им донесат нови познания. Това каза астрологът Ива Иванова в интервю за  Агенция „Фокус“  за астрологичните прогнози за 2019 г. „През предстоящата година на Стрелците Господ ще им помага. Това обаче може да ги доведе до финансови проблеми, защото представителите на този зодиакален знак са хипербола – каквото и да стане, те преувеличават и не защото са лъжци, а просто така виждат света. Неприятното е, че в рамките на тази и миналата година има твърде много промени в живота на Стрелците, докато се стигне до придобиване на богатство през 2020 г. – ако те са разумни, тогава могат да станат богати хора“, заяви Иванова. Тя посочи, че е добре Стрелците да гледат реалистично на  възможностите за промени и на промените, които се случват в техния живот. „През следващата година ще имат възможности за много пътувания, които ще им донесат нови познания. А Стрелците са твърде любопитни хора и не трябва да бъдат подканяни много-много, за да учат и пътуват. За сметка на това в рамките на 2019 г. ще имат възможности за проблеми с мястото, на което живеят – дали това ще се изрази в забравено кранче и наводнен апартамент, или в късо съединение няма значение, но хубавото е, че няма да има фатални последици. Нещото, което ще ги затруднява през годината, са битовите проблеми в дома, но това за някои е нормално, така че не е нещо тежко. През 2019 г. в живота им може да се появи някой особено интересен човек – това са от онези срещи, които променят мирогледа ни и които ни карат да гледаме по-нашироко. Така че това е хубавото нещо, което може да им се случи, и им препоръчвам в бързината да се опитат да не го пропуснат. Стрелците ще имат възможност и за проблеми със здравето в началото на пролетта, така че трябва да се пазят повече в този период“, заяви Иванова и посочи, че в края на годината има възможност да се окажат с излъгани надежди. \r\nЦветилена СИМЕОНОВА Пълния текст на интервюто четете в „Мнение”", "date": "2018.12.31", "title": "Ива Иванова, астролог: През 2019 г. Стрелците ще имат възможности за много пътувания, които ще им донесат нови познания"}
{"url": "http://www.focus-news.net/news/2018/12/31/2607201/iva-ivanova-astrolog-2019-g-e-podhodyashta-za-kozirozite-da-smenyat-myastoto-na-koeto-zhiveyat.html", "text": "През 2019 г. е подходяща за Козирозите да сменят мястото, на което живеят. Това каза астрологът Ива Иванова в интервю за  Агенция „Фокус“  за астрологичните прогнози за 2019 г. „Новата година е моментът, в който Козирозите могат да направят всичко онова, което са планували през последните десетина години. Ще имат и приятелите, които да ги подкрепят, ще имат и помощта на Господ. През предстоящата година ще могат да придобиват и нови познания, но като си седят повече вкъщи и по-малко пътуват. Подходящо време е да сменят мястото, на което живеят, което означава и промяна в професионалното развитие. Иначе няма да имат проблеми, свързани със семейство, деца и здраве“, заяви Иванова. Тя посочи, че Козирозите не са склонни да се отдават на рискове, което ще ги предпази от много грешки през 2019 г. „Към края на годината ще усетят как се променят неща и условията и в обществото, и в света като цяло, което ще доведе до едно по-добро развитие на личния им живот. В средата на лятото трябва да мислят малко повече и да не вярват на клюки и на това кой какво им е казал, защото може да вземат грешни решения, за които после да съжаляват. Но годината за тях като цяло ще бъде успешна“ каза още астрологът. \r\nЦветилена СИМЕОНОВА Пълния текст на интервюто четете в „Мнение”", "date": "2018.12.31", "title": "Ива Иванова, астролог: 2019 г. е подходяща за Козирозите да сменят мястото, на което живеят"}
{"url": "http://www.focus-news.net/news/2018/12/31/2607197/pazardzhik-kukeri-shte-gonyat-zlite-sili-v-novogodishnata-nosht-v-selo-varvara.html", "text": "В село Варвара, община Септември, в новогодишната нощ и първия ден от новата година кукери се събират да гонят злите сили, съобщи за  Радио „Фокус“ - Пазарджик  секретарят на читалището в селото Петя Пенева. Празникът ще започне тази вечер с раздаването на греяно вино и отслужване на молитва за здраве и благоденствие, последвана от кръшно хоро на площада. В първия ден на новата година участници и гости на празника ще се съберат на центъра в село Варвара, където се организира томбола. Очаква се броят на участниците да надвиши 100 души. Всеки един от тях ще бъде със саморъчно изработена кукерска маска. \r\nАлбена ЖИЛЕКОВА", "date": "2018.12.31", "title": "Пазарджик: Кукери ще гонят злите сили в новогодишната нощ в село Варвара"}
{"url": "http://www.focus-news.net/news/2018/12/31/2607214/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Слаби превалявания от сняг има по високите райони на областта. Пътните настилки са предимно сухи, на места по усойните части са заледени и заснежени, но обработени с пясък и сол. Повишена е опасността от падащи камъни и дървета по пътищата в региона, затова водачите трябва да шофират с повишено внимание и съобразена скорост. През деня не се получавани сигнали за инциденти по пътищата в област Смолян. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.31", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/12/31/2607212/sofiya-zadarzhan-e-18-godishen-mladezh-shofiral-chuzhda-kola-bez-knizhka-koyto-ne-spryal-na-podaden-ot-politsai-signal-i-blasnal-5-parkirani-koli.html", "text": "18-годишен младеж е задържан в полицията след неподчинение на служители на реда. Това съобщиха от пресцентъра на  МВР . Тази сутрин, около 4.50 часа, на бул. „Александър Малинов“ водач на лек автомобил „БМВ Х 3“ не спрял на подаден сигнал и продължил. При оттеглянето си, в района  ж. к. „Дружба“, реализирал пътнотранспортно произшествие с пет паркирани автомобила, изоставил колата и избягал. В резултат на незабавни заградителни действия служители на Осмо Районно управление го задържали. При извършената проверка било установено, че той не притежава свидетелство за правоуправление на моторно превозно средство, а колата му е предоставена от негов приятел. По случая е образувана преписка. Работа по документирането му  продължава.", "date": "2018.12.31", "title": "София: Задържан е 18-годишен младеж, шофирал чужда кола без книжка, който не спрял на подаден от полицаи сигнал и блъснал 5 паркирани коли"}
{"url": "http://www.focus-news.net/news/2018/12/31/2607216/telma-makedoniya-vazrastna-zhena-ot-shtip-e-pochinala-ot-layshmanioza.html", "text": "Пенсионерка на 65 години от източния македонски град Щип е починала  от лайшманиоза, а трима души са заболели от същата болест, като диагнозата им е потвърдена от епидемиолози от Центъра за обществено здраве, съобщава скопският телевизионен канал  „Телма“ .   \r\nСпециалистите отбелязват, че наличието на това заболяване през 21-ви век е тревожно. \r\nТропическата болест не се лекува с антибиотици. Според епидемиолозите резервоарът на това заболяване са кучетата. \r\nБездомните кучета са един от най-големите проблеми на местната власт и има инициатива от кметовете на Източна Македония за откриване на регионален приют за бездомни кучета.  Юлиян Марков", "date": "2018.12.31", "title": "„Телма“ (Македония): Възрастна жена от Щип е починала от лайшманиоза"}
{"url": "http://www.focus-news.net/news/2018/12/31/2607217/veliko-tarnovo-zasilen-e-trafikat-po-osnovnite-patni-arterii-na-teritoriyata-na-oblastta.html", "text": "Засилен е трафикът по основните пътни артерии на територията на област Велико Търново, предаде репортер на  Радио „Фокус“ – Велико Търново . Засилено е и полицейското присъствие в по-натоварените участъци в областта. Патрули на „Пътна полиция“ са разположени и в районите с концентрация на пътни произшествия. Полицейски патрули следят за реда и сигурността и в областния град. Екипи са разположени на входовете и изходите на града. Интензивно е движението по главните булеварди и кръстовища. Органите на реда призовават водачите да шофират внимателно и със съобразена скорост. \r\nПроходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. На пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. Движението по пътя Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на път Чешма - Кесарево, също поради намален габарит на пътя. Срокът за организацията на движение е до 11 януари 2019 година. Обходният маршрут е Чешма - Сливовица - Горско Ново село - Джулюница - Кесарево. \r\nМария НЕДЕВА", "date": "2018.12.31", "title": "Велико Търново: Засилен е трафикът по основните пътни артерии на територията на областта"}
{"url": "http://www.focus-news.net/news/2018/12/31/2607219/gabrovo-predimno-mokri-sa-patnite-nastilki-na-teritoriyata-na-oblastta.html", "text": "Предимно мокри са пътните настилки на територията на област Габрово. По усойните и планински райони те са частично заледени, но обработени и проходими при зимни условия. Това казаха за  Радио „Фокус“ – Велико Търново  от Областно пътно управление – Габрово.  Проходът Шипка е отворен за движение. Там остава в сила ограничението за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари 2019 г. Движението по пътя между селата Селище и Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът е до 28 февруари 2019 г. \r\nМария НЕДЕВА", "date": "2018.12.31", "title": "Габрово: Предимно мокри са пътните настилки на територията на областта"}
{"url": "http://www.focus-news.net/news/2018/12/31/2607213/silistra-trima-mladezhi-sa-zadarzhani-za-pritezhanie-na-narkotitsi-v-oblastniya-grad.html", "text": "Трима младежи са задържани за притежание на наркотици вчера в областния град. Това съобщиха от пресцентъра на  МВР . Около 17.30 часа служители на група „Охрана на обществения ред“ при Районно управление-Силистра реагирали на сигнал за сбиване между група младежи в централната част на града и след проверка у един от тях - на 20 години, открили 25.02 грама канабис. Със същата дрога били установени двама непълнолетни снощи около 22.10 часа по ул. „Бесарабия“. Те били засечени при обход от полицейски автопатрул и след извършена проверка у единия - 16-годишен, били намерени 5.7 грама канабис, а у другия, на 17 години - 1.9 грама от същото наркотично вещество. Тримата са задържани за срок до 24 часа, образувани са досъдебни производства.", "date": "2018.12.31", "title": "Силистра: Трима младежи са задържани за притежание на наркотици в областния град"}
{"url": "http://www.focus-news.net/news/2018/12/31/2607222/aktualna-patna-obstanovka.html", "text": "Температурите са в интервала от - 6° до + 11°. Времето над страната е предимно облачно. Слаб до умерен вятър духа областите: Търговище, Силистра, Варна, Добрич, и Кюстендил. Дъжд вали в района на Поморие и Айтоски проход /обл.Бургас/. Сняг вали в района на Смолян. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция „Пътна инфраструктура“ . \r\nОграничена видимост поради мъгла: \r\n- До 100 м има в района на: проход „Петрохан“. \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници а именно: \r\nНа 01.01.2019 г. от 14 до 20 часа. \r\nОграниченията важат само за участъците от републиканската пътна мрежа, както следва: \r\n•Всички автомагистрали;  \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•път I-1 Благоевград-ГКПП „Кулата“; \r\n•път I-4 п. в. „Коритна“-Велико Търново-Шумен; \r\n•път I-5 Русе-Велико Търново; \r\n•път I-8 ГКПП „Калотина“-София; \r\n•път I-9 Варна-Бургас; \r\n•път II-18 Околовръстен път София; \r\n•път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г. \r\nОбласт Стара Загора: \r\nВременно движението по АМ „Тракия“ от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nДвижение в една лента по АМ „Тракия“ от км 156 до км 157 в посока София поради ремонт на мантинела в средно разделителната ивица. Временно се затваря изпреварващата лента и движението на МПС се пренасочва в активната лента за движение. Регулира се от сигналисти. Срок до 03.01.2019 г. \r\nОбласт Сливен: \r\nВременно движението в района на с. Биково от км 254+500 до км 254+750 посока Бургас се осъществява с повишено внимание поради съборена мантинела. Участъка е сигнализиран с пътни знаци и скоростта е намалена на 110 км/ч. Срок до 03.01.2019 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС; \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\n\tПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян, в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян, обходен път на гр. Ловеч от  \r\nкм 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма ограничения. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в дясната лента, поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.31", "title": "Актуална пътна обстановка"}
{"url": "http://www.focus-news.net/news/2018/12/31/2607221/prof-kostadin-dinchev-folklorist-osnoven-aktsent-v-otbelyazvaneto-na-novogodishnite-praznitsi-se-postavya-varhu-semeystvoto.html", "text": "Основен акцент в отбелязването на новогодишните празници се поставя върху семейството. Това каза за  Радио „Фокус“ – Пирин  проф. Костадин Динчев, фолклорист и почетен граждани на Благоевград. Според него съвременното общество отделя повече внимание върху тържественото отбелязване на Нова година, но в българската народна традиция цикълът на коледните и новогодишните празници винаги е вървял заедно и хората са отдавали значимото на всички празници, включени в тях.  \r\n„По времето на социализма управниците се опитаха да преправят малко тези празници, но въпреки новата форма, която се опитаха да въведат, те си останаха по същество онова, което традицията ни е завещала, а традицията е нещо устойчиво във времето и затова тя трябва да се познава“, коментира проф. Динчев. Фолклористът посочи, че в днешно време хората са свободни да избират кои празници и по какъв начин да отбелязват, но не трябва да забравяме, че в новогодишната нощ се събират семействата, което означава дух, създаване на родова памет, принадлежност и близост, на взаимност, на желание за добруване и почит към по-възрастните. \r\nЛивия НИНОВА", "date": "2018.12.31", "title": "Проф. Костадин Динчев, фолклорист: Основен акцент в отбелязването на новогодишните празници се поставя върху семейството"}
{"url": "http://www.focus-news.net/news/2018/12/31/2607220/predstoyashti-sabitiya-v-stranata-za-1-yanuari-agentsiya-fokus.html", "text": "*** \r\nОт 09.00 часа в УМБАЛСМ „Н. И. Пирогов“ ще се проведе традиционният новогодишен брифинг.  \r\n*** \r\nВ катедралата „Св. Александър Невски“ ще бъдат отслужени св. Василиева Литургия и молебен за новата 2019 г., предстояван от Българския патриарх Неофит.  \r\n*** \r\nОт 11.00 часа на градския площад „Никола Вапцаров“ ще се проведе традиционния кукерски празник.  \r\n*** \r\nВ 11.00 часа в пространството пред паметника на Антон Попов ще започнат традиционните Станчинарски игри.  \r\n*** \r\nОт 10.00 часа в храм „Св. вмца Марина“ пловдивският митрополит Николай ще оглави Архиерейска света Литургия и Новогодишен молебен.  \r\n*** \r\nОт 12.00 часа в двора на СУ „Св. св. Кирил и Методи“ ще се проведе кукерско дефиле.  \r\n*** \r\nОт 09.30 часа в храм „Св. Николай Мирликийски Чудотворец“ ще започне празнична света Литургия, възглавена от архимандрит Висарион.  \r\n*** \r\nОт 09.30 часа в Катедрален храм „Св. Николай“ ще бъде отслужена св. Василиева литургия.", "date": "2018.12.31", "title": "Предстоящи събития в страната за 1 януари (Агенция „Фокус“)"}
{"url": "http://www.focus-news.net/news/2018/12/31/2607223/sport-yasni-sa-sapernitsite-na-ludogorets-po-vreme-na-podgotovkata-im-v-turtsiya.html", "text": "Футбол: Ясни са съперниците на Лудогорец по време на подготовката им в Турция. Българският шампион ще се срещне с Ботошани от Румъния на 15 януари, с полския Лехия Гданск на 25 януари, с лидера в Сърбия Цървена Звезда на 2 февруари и с лидера в Румъния ЧФР Клуж на все още неопределена дата. Очакват се поне още две контроли, които вече са договорени, но ще бъдат обявени на по-късна дата.", "date": "2018.12.31", "title": "Спорт: Ясни са съперниците на Лудогорец по време на подготовката им в Турция"}
{"url": "http://www.focus-news.net/news/2018/12/31/2607207/iva-ivanova-astrolog-prez-2019-g-shte-priklyuchat-finansovite-problemi-na-vodoleite.html", "text": "През 2019 г. ще приключат финансовите проблеми на Водолеите. Това каза астрологът Ива Иванова в интервю за  Агенция „Фокус“  за астрологичните прогнози за 2019 г. „Водолеите ще започнат годината добре. Няма да имат неприятности в сферата на финансите, каквито имаха през 2018 г. – този период вече отминава. Новата година ще им донесе чудесни възможности за промяна и на работата и на начина на работа в работата. Пред Водолеите ще се разкрие и възможност за завързване на нови приятелства, както и за възобновяване на стари познанства. Хубаво е това, че от края на януари ще има промяна във финансовото положение на Водолеите към добро“, заяви Иванова и посочи, че те ще успяват да се ориентират правилно в процесите, които вървят, и това ще им донесе добри възможности за професионално развитие.  \r\n„И дори и да има някой, който им завижда, няма да успее по никакъв начин да промени оптимизма им, който ще е съвсем основателен. Няма да имат здравословни проблеми или проблеми с изневери и алкохол. Ще имат възможност да променят и мястото, на което живеят, а онези от тях, които живеят извън България, спокойно могат да се върнат в родината. В края на 2019 г. около Коледните празници ще бъде много добър период за тях“, каза още астрологът. \r\nЦветилена СИМЕОНОВА Пълния текст на интервюто четете в „Мнение”", "date": "2018.12.31", "title": "Ива Иванова, астролог: През 2019 г. ще приключат финансовите проблеми на Водолеите"}
{"url": "http://www.focus-news.net/news/2018/12/31/2607211/alsat-m-makedoniya-nakazatelniyat-sad-v-skopie-e-priel-zayavleniyata-na-pet-litsa-poiskali-amnistiya.html", "text": "Наказателният съд е приел заявленията на още петима  кандидати за амнистия за събитията от 27 април., съобщава скопският телевизионен канал, излъчващ на албански  “Алсат М“ . \r\nСъдът информира, че девет други молби са отхвърлени като неоснователни и предадени на страните. Според Закона за амнистията подсъдимите имат право да обжалват решенията в тридневен срок пред Върховния съд. Всички останали искания, за които срокът за вземане на решение все още е в ход, са в етап на изготвяне на решение и в следващите дни ще бъдат предадени на страните.  Юлиян Марков", "date": "2018.12.31", "title": "„Алсат-М“ (Македония): Наказателният съд в Скопие е приел заявленията на пет лица, поискали амнистия"}
{"url": "http://www.focus-news.net/news/2018/12/31/2607225/sliven-natovareno-e-dvizhenieto-po-patishtata-v-oblastta.html", "text": "Натоварено е движението по пътищата в област Сливен. Пътните настилки са сухи и нормално проходими. Това съобщиха за  Радио „Фокус“- Сливен  от Областно пътно управление. Затворени за автомобили над 10 т. са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти има по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.12.31", "title": "Сливен: Натоварено е движението по пътищата в областта"}
{"url": "http://www.focus-news.net/news/2018/12/31/2607227/inzh-georgi-parmakov-rdpbzn-blagoevgrad-izpolzvaneto-na-pirotehnicheski-sredstva-tryabva-da-stava-dalech-ot-gorimi-materiali.html", "text": "Използването на пиротехнически средства трябва да става далеч от горими материали. Това каза за  Радио „Фокус“ – Пирин  инж. Георги Пармаков, директор на Регионална дирекция „Пожарна безопасност и защита на населението“ (РДПБЗН) – Благоевград. По думите му като цяло посрещането на Нова година е свързано с употребата на най-различни фойерверки, „пиратки“  и други подобни, затова призова хората да бъдат особено внимателни при боравенето с тях. Инж. Пармаков препоръча гражданите да използват само стандартни и одобрени средства, които са закупени от магазини с лиценз и разрешително за продажбата на илюминации. „Апелирам пиротехниката да се използва само и единствено съобразно указанията, които са дадени към тях от производителите, и най-важното - да се използват далеч от горими материали. Това означава, че ако ще работим с такива средства, то трябва да сме на достатъчно голямо разстояние от сградите. Освен това е важно до фойерверките да няма хора, а тези, които искат да наблюдават светлинното шоу, е важно да са на достатъчно и безопасно разстояние“, каза още инж. Пармаков. Той прикани  родителите да осъществят строг контрол върху детската игра с опасни материали като бенгалски огън, фойерверки и др. \r\nИнж. Георги Пармаков подчерта, че по време на празниците и особено в новогодишната нощ е много важно да се спазват правилата за пожарна безопасност. Той обясни, че това важи и при използването на отоплителни и нагревателни уреди, тъй като това са периоди в годината, в които те масово се използват както за отопление, така и при приготвяне на трапезите. „Освен това трябва да се установи строг контрол върху играта на децата с пиротехнически средства и други такива подобни. Нека гражданите още веднъж да прегледат отоплителните си инсталации и, ако забележат някаква неизправност, да бъде отстранена своевременно“, каза още инж. Пармаков. \r\nЛивия НИНОВА", "date": "2018.12.31", "title": "Инж. Георги Пармаков, РДПБЗН – Благоевград: Използването на пиротехнически средства трябва да става далеч от горими материали"}
{"url": "http://www.focus-news.net/news/2018/12/31/2607224/angel-geraksievobshtinski-savet-gotse-delchev-rabotim-varhu-prioritetite-koito-sme-si-postavili-oshte-v-nachaloto-na-mandata-i-taka-shte-protsedirame-i-prez-2019-godina.html", "text": "Работим върху приоритетите, които сме си поставили още в началото на мандата, и така ще процедираме и през 2019 година. Това каза за  Радио „Фокус“-Пирин  Ангел Гераксиев, председател на Общински съвет-Гоце Делчев. Той подчерта, че Общинският съвет работи в интерес на гражданите и колкото по-добри са условията, в които живеят хората, толкова по-удовлетворени са съветниците, като по този начин те усещат резултата от работата си. \r\n„Опитваме са да търсим максимален консенсус по проблемните въпроси, за да изчистим проблемите, които се появяват в процеса на работа. Осъществяваме перфектна комуникация с Общинска администрация, респективно - кмета. Нямаме проблеми, тъй като има взаимно изслушване, взаимно вникване в проблематиката и, съответно, отчитане на всички предложения, които се дават, както от съветниците, така и от кмета. Бих могъл да кажа, че комуникацията ни е на много добро ниво“, заяви председателят на Общински съвет-Гоце Делчев.  \r\nАнгел Гераксиев пожела на всички слушатели на  Радио „Фокус“  успешна 2019 година, изпълнена с много здраве, щастие и късмет. \r\nНатали СТЕФАНОВА", "date": "2018.12.31", "title": "Ангел Гераксиев,Общински съвет-Гоце Делчев: Работим върху приоритетите, които сме си поставили още в началото на мандата, и така ще процедираме и през 2019 година"}
{"url": "http://www.focus-news.net/news/2018/12/31/2607218/iha-podkrepyanata-ot-turtsiya-svobodna-siriyska-armiya-dostigna-na-400-metra-do-manbidzh-siriyskata-armiya-e-v-zapadnite-pokraynini.html", "text": "Подкрепяната от Турция Свободна сирийска армия (ССА) се доближа на 400 метра разстояние до град Манбидж, където са позициите на Отрядите за народна самозащита (ОНС) на Партията на демократичното единство (ПДЕ) на сирийските кюрди, предаде информационната агенция  Ихляс хабер ажансъ (ИХА) . ССА напълно приключи подготовката си за операция в Манбидж. В рамките на тази операция, подкрепяна от Анкара,  точно дивизията „Султан Мурад” от състава на ССА е на 400 метра от града. \r\nМеждувременно руските медии започнаха да тиражират фотографии, показващи навлизането в Манбидж на сирийската армия. Според информация на руската държава новинарска агенция „Спутник”, войските на „режима на Башар Асад” са разположени по западните граници на Манбидж, който е в състава на провинция Алепу.  \r\nОт 2016 година досега град Манбидж е под контрола на Сирийските демократични сили (СДС), чийто гръбнак според Турция са именно ОНС на сирийските кюрди, посочва още ИХА.  Георги Димов", "date": "2018.12.31", "title": "ИХА: Подкрепяната от Турция Свободна сирийска армия достигна на 400 метра до Манбидж; сирийската армия е в западните покрайнини"}
{"url": "http://www.focus-news.net/news/2018/12/31/2607215/iva-ivanova-astrolog-prez-2019-g-ribite-shte-badat-v-dobro-psihichesko-sastoyanie-i-shte-pravyat-mnozhestvo-kratki-patuvaniya.html", "text": "През 2019 г. Рибите ще бъдат в добро психическо състояние и ще правят множество кратки пътувания. Това каза астрологът Ива Иванова в интервю за  Агенция „Фокус“  за астрологичните прогнози за 2019 г. \r\n„На Рибите ще им бъде малко трудно в началото на годината. През януари и февруари те ще бъдат малко депресирани, но след като минат студовете ще имат прилив на енергия и ще реализират всичките си планове. На първо място, ще имат успех в професионалното си развитие, който ще се увенчае с големи финансови постъпления. Ще се появят приятелски настроени хора и възможности за пътешествие в България и в други държави. И ако не се оставят да ги излъжат в края на март, годината за Рибите ще бъде много добра“, обясни Иванова и посочи, че измамата може да бъде свързана с любовни или финансови отношения.  \r\n„Ако изведнъж получат признание в любов например, трябва хубаво да осмислят това и да не вярват безрезервно. Само това са двете неща, които могат да им донесат проблеми през годината, но ако бъдат достатъчно благоразумни, съвсем спокойно имат възможност да ги избегнат. Рибите през 2019 г. ще бъдат в добро психическо състояние и ще правят много кратки пътувания. Трябва да внимават със злоупотребата на алкохол и други опияняващи вещества“, каза още Иванова. \r\nЦветилена СИМЕОНОВА Пълния текст на интервюто четете в „Мнение”", "date": "2018.12.31", "title": "Ива Иванова, астролог: През 2019 г. Рибите ще бъдат в добро психическо състояние и ще правят множество кратки пътувания"}
{"url": "http://www.focus-news.net/news/2018/12/31/2607228/diana-todorova-etnograf-novogodishniyat-hlyab-vav-varnensko-se-ukrasyava-s-izobrazheniya-na-zmiyata-kato-pazitel-i-pokrovitel-na-kashtata-i-na-semeynoto-ognishte.html", "text": "Новогодишният хляб във Варненско се украсява с изображения на змията, като пазител и покровител на къщата и на семейното огнище. Това каза в интервю за  Радио „Фокус“ – Варна  Диана Тодорова, уредник в Етнографския музей във Варна. Тя отбеляза, че на новогодишната трапеза задължително присъства и баницата с късмети. Тя се върти три пъти от най-възрастния човек в семейството. Всеки, каквото му се падне, това ще му бъде късмета през годината. Вярва се, че най-късметлия ще бъде този, който намери паричката. Диана Тодорова допълни, че в миналото в градовете в следобедните часове на последния ден от старата година деца са обикаляли дюкяните и магазините с малки фенерчета, за да пожелават здрава и щастлива година. Дарявали са ги най-често със сушени плодове, мандарини, портокали. Само на близки и на роднински деца се е давала паричка и се връзвала кърпичка на сурвачката. \r\nМарияна ВАЛЕНТИНОВА", "date": "2018.12.31", "title": "Диана Тодорова, етнограф: Новогодишният хляб във Варненско се украсява с изображения на змията, като пазител и покровител на къщата и на семейното огнище"}
{"url": "http://www.focus-news.net/news/2018/12/31/2607231/varna-po-malko-taksita-se-dvizhat-v-grada-v-novogodishnata-nosht.html", "text": "По-малко таксита се движат във Варна в новогодишната нощ. Това каза за  Радио „Фокус“ – Варна  Димчо Иванов, таксиметров шофьор и председател на един от таксиметровите синдикати в града. По думите му години наред таксиметровите шофьори са били далеч от семействата си, за да гарантират спокойствието на жителите и гостите на Варна в новогодишната нощ. Тази година обаче голяма част от таксиметровите водачи, разочаровани от ситуацията в страната ни, ще бъдат на празника със семействата си и няма да работят в новогодишната нощ, отбеляза Димчо Иванов. Той допълни, че такситата във Варна по принцип не достигат дори и в делничните дни, особено в пиковите часове, когато обслужването е силно затруднено. Липсата на достатъчно средства и ниските минимални цени за таксиметров превоз са една от причините за по-малко автомобили, които ще обслужват жителите и гостите на Варна в новогодишната нощ. \r\nПреди дни, на своето последно за 2018 година заседание, Общинският съвет одобри увеличение на таксиметровите услуги с 13 стотинки, с което дневната тарифа става 0,88 лева, а нощната – 0,98 лева. Максималната цена се запазва 2 лева през деня и 3 лева през нощта. Без промени остават също първоначалната такса и цената за минута престой. Съгласно Закона за автомобилните превози общинският съвет е длъжен да определи долен и горен праг на тарифите за таксиметров превоз. От 2016 година насам цената за един километър пробег във Варна бе 0,75 лева през деня и 0,85 лева – през нощта. Димчо Иванов подчерта, че приетите промени все още не са влезли в сила и в момента клиентите се обслужват на старите цени. \r\nПо отношение на цените в новогодишната нощ Димчо Иванов коментира, че за услугата има определени цени, които няма как да бъдат надвишени. Репортерска проверка установи, че част от таксиметровите шофьори, които ще работят в новогодишната нощ, ще возят на нормални цени, но други ще заложат на максимата „Ден година храни“. Голяма част от жителите на Варна са готови да платят по-високи цени за таксиметровите услуги в новогодишната нощ, но настояват това да бъде предварително обявено, за да се предвидят необходимите разходи за придвижване, а също да не остават с впечатлението, че са били излъгани. Диспечери на централите в града са лаконични, коментирайки, че за новогодишната нощ във Варна ще има достатъчно таксита. Запознати съветват да се ползват онлайн платформите на таксиметровите компании, където при поръчка на такси може да се отбележи и бакшиш за водача. Така шансовете да се хване такси в новогодишната нощ са по-големи. \r\nАко цената на пътуване е по-висока от обявената, жителите и гостите на Варна могат да подадат сигнал до съответните институции – Изпълнителна агенция „Автомобилна администрация“ и Общината. Необходимо е да се изиска касова бележка, която се използва като доказателство. При съмнение в сметката изминатото разстояние може да бъде проверено и в интернет. Екипи на Изпълнителна агенция „Автомобилна администрация“ ще следят за измами на таксиметрови шофьори и на Нова година. \r\nМарияна ВАЛЕНТИНОВА", "date": "2018.12.31", "title": "Варна: По-малко таксита се движат в града в новогодишната нощ"}
{"url": "http://www.focus-news.net/news/2018/12/31/2607229/stara-zagora-25-godishen-mazh-ot-selo-kanchevo-se-izdirva-vav-vodite-na-edna-ot-presevnite-kray-kazanlashkoto-selo-rozovo.html", "text": "25-годишен мъж от село Кънчево се издирва във водите на една от пресевните край казанлъшкото село Розово. Това съобщиха за  Радио „Фокус”  от Районното управление на полицията в Казанлък. Сигналът за изчезналия мъж в този район е подаден от неговата съпруга. Водолазен екип е бил на оглед на посоченото място. Локализирано е местоположението на автомобил във водите на водоема. В утрешния ден водолазният екип тепърва ще установява дали в автомобила има човек. Районът на водоема е отцепен и се охранява от органите на реда. \r\nПресявната е известна сред местните жители още като „ мръсния гьол”, като до изграждането на пречиствателната станция на оръжейния завод е била негов утайник. В момента водите на водоема са обект на спортен риболов. \r\nСлавяна ГАЙДАРОВА", "date": "2018.12.31", "title": "Стара Загора: 25-годишен мъж от село Кънчево се издирва във водите на една от пресевните край казанлъшкото село Розово"}
{"url": "http://www.focus-news.net/news/2018/12/31/2607232/pazardzhik-narodniyat-pevets-nikolay-uchkunov-i-orkestar-siyanie-shte-zabavlyavat-s-folklornite-si-izpalneniya-doshlite-da-izpratyat-starata-i-da-posreshtnat-novata-godina-na-ploshtada-v-grada.html", "text": "Народният певец Николай Учкунов и оркестър „Сияние” ще забавляват с фолклорните си изпълнения дошлите да изпратят старата и да посрещнат новата година на площада в Пазарджик, съобщиха от  Пазарджик . Прогнозата на синоптиците е, че в полунощ температурата на въздуха ще бъде около нула градуса. Кметът на Пазарджик Тодор Попов ще поздрави жители и гостите на града с настъпващата 2019 година. Празничният новогодишен концерт, организиран от Община Пазарджик, който по традиция ще се проведе пред театър „Константин Величков”, ще започне в 23.00 часа.", "date": "2018.12.31", "title": "Пазарджик: Народният певец Николай Учкунов и оркестър „Сияние” ще забавляват с фолклорните си изпълнения дошлите да изпратят старата и да посрещнат новата година на площада в града"}
{"url": "http://www.focus-news.net/news/2018/12/31/2607233/d-r-velka-voynova-oblastna-direktsiya-po-bezopasnost-na-hranite-kyustendil-potrebitelite-tryabva-da-obrashtat-vnimanie-na-hranata-servirana-im-v-novogodishnata-nosht.html", "text": "Потребителите трябва да обръщат внимание на храната, сервирана им в новогодишната нощ. Това каза пред  Радио „Фокус” – Кюстендил  д-р Велка Войнова, началник на отдел „Контрол на храните” към Областна дирекция по безопасност на храните – Кюстендил. „Когато става въпрос за масови тържества, всички гости трябва добре да внимават за пресния вид на салатите и плодовете. Когато има нещо старо, нещо изсъхнало, нещо което дори органолептично на тях не им харесва, нека да не се тревожат, а да върнат ястието обратно на сервитьора или в кухнята, да ни сигнализират и нас. Много е важна първата реакция на клиента в момента, в който храната се сервира. Имали сме случаи когато даден човек казва, че храната не му е много харесала, но защото е дал пари – консумирал я е, а след това е получил стомашно-чревно неразположение”, каза д-р Велка Войнова.  \r\nПо думите й когато храната не ни харесва, не трябва да я консумираме. Клиентите са в центъра на вниманието, както на оператора, така и на контролния орган. Особено важно е да се обърне внимание и на месото. Готвеното ястие трябва да се поднася топло, а не да е изстинало или претоплено. Сладкарските изделия също са много важни – те трябва да имат свеж вид, специфичен аромат, да не е със изсъхнала повърхност. \r\nВенцеслав ИЛЧЕВ", "date": "2018.12.31", "title": "Д-р Велка Войнова, Областна дирекция по безопасност на храните – Кюстендил: Потребителите трябва да обръщат внимание на храната, сервирана им в новогодишната нощ"}
{"url": "http://www.focus-news.net/news/2018/12/31/2607236/2018-godina-na-fokus-obzor.html", "text": "Броени часове преди края на 2018 година отново е време за равносметка. Агенция „Фокус“ припомня някои от събитията и темите, които белязаха изминалата година.  Начело на Европа \r\n2018-а ще остане в българската история като годината на първото председателство на страната ни на Съвета на Европейския съюз. България бе в тройка с Естония и Австрия, с които от 1 юли 2017 г. до 31 декември 2018 г. трябваше да координират политиките на Съюза. Страната ни бе начело на Съвета през първите 6 месеца на година, по време на които бяха организирани над 300 събития с над 35 хил. делегати. Сред темите, които България постави в европейския дневен ред, бяха: бъдещето на Европа и младите хора, европейската перспектива и свързаност на Западните Балкани, цифровата икономика, стабилността и сигурността. В края на годината българското европредседателство бе определено като успешно изпълнена мисия от страна на ресорния министър Лиляна Павлова. Тя отчете, че страната ни е постигнала много по заложените приоритети. Като най-голям пробив Лиляна Павлова определи свършеното по отношение на Директивата за командированите работници, а сред темите, в които страната ни ще продължи да участва активно, очерта: продължаването на дебата за Многогодишната финансова рамка, постигането на съгласие по Единната европейска система за убежище, Единния цифров пазар и дигиталната трансформация и бъдещето на Брекзит. Според Лиляна Павлова председателството на Съвета на ЕС е повишило имиджа на България и е показало, че страната ни е достоен и честен партньор, изпълняващ своите ангажименти, но и защитаващ националния интерес. В края на годината министерството, отговарящо за провеждането на европредседателството, бе закрито.  Положителен доклад на ЕК \r\nПрез ноември Европейската комисия излезе с положителен доклад за напредъка на България по Механизма за сътрудничество и проверка, 11 години след въвеждането му. В документа Комисията отчете напредък по препоръките от 2017 г. и оцени усилията на страната ни за изпълнението им. За първи път се констатира, че показател 1 (Независимост на съдебната система), показател 2 (Правна рамка) и показател 6 (Организирана престъпност) се считат за условно затворени, а по показатели 3 (Продължаване на съдебната реформа), 4 (Корупция на високо ниво) и 5 (Корупция на местно ниво и по границите) е постигнат значителен напредък, като препоръките са много близо до изпълнение. В доклада си Комисията посочи още, че ако България продължи сегашната положителна тенденция, ще може да изпълни всички останали препоръки. Това ще даде възможност механизмът за България да бъде приключен преди края на мандата на сегашната Комисия. Управляващите очаквано останаха доволни от оценката в доклада и го определиха като обективен. Опозицията от своя страна изрази съмнение относно приключването на механизма през следващата година и наблегна на констатациите в документа, свързани с влошаването на медийната среда у нас. Договор за добросъседство с Македония \r\nБългария и Македония ратифицираха Договора за добросъседство и сътрудничество. Документът беше ратифициран първо от македонския парламент, а след това и от българския. Договорът беше подписан в Скопие на 1 август 2017 година от премиерите Борисов и Заев. Важен момент в договора е работата на Съвместна мултидисциплинарна експертна комисия по историческите и образователните въпроси.  Работата на Народното събрание \r\nПрез 2018 г. парламентът прие 146 закона и 138 решения. През годината 44-ото Народно събрание проведе 131 пленарни заседания, 7 от които извънредни. Игрите с кворума не бяха чужди на депутатите. Опити за регистрация, поименни проверки и процедурни хватки белязаха работата на народните представители. Ръководството на Народното събрание претърпя промени. Парламентът остана с един заместник-председател по-малко. Депутатите приеха искането на ГЕРБ за оставка на Валери Жаблянов заради твърдението му в декларацията на БСП против провеждането на „Луковмарш“, че Народният съд е „едно необходимо и неизбежно военновременно правосъдие“. Оставката се размина на друг заместник-председател на Народното събрание- Емил Христов от ГЕРБ. Предложението за оставка бе внесено от БСП, а повод стана решението да не се допуснат в парламента протестиращи хора с увреждания с тениски с надпис „Системата ни убива“. Без имунитети през 2018 г. останаха лидерът на „Воля“ Веселин Марешки и депутатите от групата му Кръстина Таскова и Пламен Христов. Свалени бяха имунитетите на  говорителя на ПГ на БСП Елена Йончева и депутата от левицата проф. Георги Михайлов, както и народния представител от ГЕРБ Борис Кърчев. През изминалата година групата на левицата остана с един депутат по-малко. Председателят на ЗС „Александър Стамболийски“ Спас Панчев стана независим. Вот на недоверие \r\nПрез годината БСП внесе три вота на недоверие към правителството. Първият вот на недоверие бе внесен самостоятелно от ПГ на БСП на 17 януари и бе за провала на правителството в борбата с корупцията. На 20 юни БСП внесе втория си вот на недоверие на тема „Сигурност“. Конкретните причини, посочени от опозицията бяха - бягството на двамата рецидивисти от Централния софийски затвор, битовата престъпност в Угърчин, страхът на хората от престъпници в Ботевград, както и катастрофата с военния хеликоптер в Пловдив. Това бе вотът на недоверие с най-кратки дебати, които продължиха само час и половина. Третият вот бе заради провала на правителството в областта на здравеопазването. Мотивите бяха разделени на три части: състоянието на здравеопазването, предложенията за реформа на управляващите и алтернативата на БСП в сектора. Кабинетът оцеля и при трите опита. Президентско вето \r\nПрез 2018 г. президентът Румен Радев върна в парламента 8 законопроекта за ново обсъждане. Преодоляно бе ветото му върху: Антикорупционния закон, Закона за посевния и посадъчния материал, Закона за банковата несъстоятелност, Административно-процесуалния кодекс, Закона за държавната собственост, Закона за корпоративното подоходно облагане, Наказателния кодекс. Парламентът прие единствено президентското вето върху Закона за приватизационен и следприватизационен контрол.  \r\nПрезидентското вето бе един от поводите за напрежение между „Дондуков“ 1 и 2 през годината. През ноември президентът Румен Радев покани на среща Бойко Борисов като председател на ГЕРБ, а премиерът Бойко Борисов прие поканата на президента за разговор. Премиерът Борисов изрази надежда, че до срещата им, държавният глава ще се запознае с четиригодишната програма за управление на кабинета, както и с последния доклад на Европейската комисия по Механизма за сътрудничество и проверка, за да ги дискутират заедно. Дни по-късно държавният глава Румен Радев заяви, че среща с Борисов ще има, когато водената от него коалиция разработи визия за справянето с корупцията и заяви: „нали не очаквате да коментираме управленската програма, която изкара хората на улицата“. До среща така и не се стигна. Конституционният съд определи Истанбулската конвенция за противоконституционна    \r\nВ края на юли Конституционният съд определи Истанбулската конвенция за противоконституционна. Делото по въпроса дали Конвенцията отговаря на основния закон на страната беше образувано на 8 февруари по инициатива на 75 народни представители от ГЕРБ. Те изтъкнаха „социалната и обществена значимост на Конвенцията, големият публичен интерес и високата степен на политическа ангажираност на обществото“ като мотив да сезират КС. В парламента постъпиха и положителни, и отрицателни становища относно Конвенцията. Според отрицателните документът въвежда понятия несъвместими с българския обществен ред и непознати в националната ни правна система. Според президента Конвенцията съдържа понятия и изрази с неясен смисъл, което дава основание за различни и противоречиви тълкувания, създава предпоставки за натоварването на тези понятия и изрази с „допълнителни” значения отвъд познатото им и утвърдено съдържание, но преди всичко – отвъд ядрото от ценности на българската Конституция. Министърът на външните работи счита, че „понятията, нормите и режимът на Конвенцията са в пълно съответствие с конституционните принципи, норми и традиции“. В становището на министъра на правосъдието се излага позицията, че Конвенцията изцяло съответства на Конституцията и поставя най-напред задължението за предотвратяване и борба с насилието срещу жени в по-широката рамка за постигане на равнопоставеност между жените и мъжете.  \r\nКонституционният съд намира, че въпреки безспорните си положителни страни, Конвенцията е вътрешно противоречива и това противоречие създава двупластовост в нея. Така съдържанието на част от разпоредбите й излиза извън декларираните цели на Конвенцията и нейното наименование. От Конституционния съд изтъкват, че правното равенство между половете е провъзгласено в основния закон, което не означава еднакво третиране на двата пола, а изисква съобразяване с биологичните особености и различията между тях. Социалното измерение в Конституцията не създава социален пол, независим от биологичния, както е предвидено в Конвенцията. Според конституционните съдии Конвенцията проправя път към внедряване на понятията „пол“, и „идентичност, основана на пола“, като това би наложило да се създадат процедури, осигуряващи правно признаване на пол, различен от биологичния, в разрез с Конституцията.  Сделката за ЧЕЗ  \r\nВ началото на годината вниманието на политиците и институциите бе ангажирано от сделката за продажбата на българските активи на най-голямото електроразпределително дружество у нас – ЧЕЗ. Общественото внимание към нея бе насочено, веднага щом стана ясно, че одобреният купувач е създадена година по-рано, не голяма фирма от Пазарджик - „Инерком“. Последва оставка от страна на министъра на енергетиката Теменужка Петкова заради появила се информация, че е в близки отношения със собственичката на фирмата Гинка Върбакова. Оставката на енергийния министър първоначално бе приета, но в последствие отхвърлена и тя остана на поста. Междувременно държавата обяви, че ще се опита да придобие част от активите на ЧЕЗ, но малко по-късно се отказа от това намерение. В средата на годината Комисията за защита на конкуренцията (КЗК) спря сделката и забрани на „Инерком“ да купи ЧЕЗ заради опасността да се заплаши конкуренцията на пазара. От фирмата на Върбакова реагираха с обжалване на решението във Върховния административен съд и внасяне на второ искане в КЗК за разрешаването на придобиването на ЧЕЗ.  Междувременно в началото на декември стана ясно, че чешката компания е започнала преговори за продажбата на българските си активи с индийската „Индия пауър”. Така развръзката на казуса, който през цялото време бе съпътстван от редица политически изказвания и взаимни обвинения между управляващи и опозиция, се очаква да стане ясна през следващата година.  Пакетът „Мобилност“ и българските превозвачи \r\nБългарските превозвачи се обявиха категорично против пакета „Мобилност“. Евродепутатите ни се обединиха в подкрепа на настояванията на превозвачите. Исканията им обаче не бяха приети. В пакета по решение на Съвета на ЕС остава задължителното връщане на автомобилите в България на всеки 4 седмици. Възможно е заради това изискване да се стигне до Европейския съд, тъй като според евродепутати то нарушава основни права и свободи в ЕС. Превозвачите апелираха, че мерките в пакета ще доведат до фалити. Те обявиха готовност през следващата година да протестират и в Брюксел. Очаква се пакетът „Мобилност“ да бъде приет по време на Румънското председателство.  Протест на майките на деца с увреждания и рокада в кабинета \r\nСтотици майки на деца с увреждания протестираха под прозорците на властта. С черни тениски с надпис „Системата ни убива”майките настояха за реформи в грижата за децата им. Заради недоволството социалният министър Бисер Петков подаде оставка. Майките обаче го подкрепиха и премиерът Бойко Борисов го върна на поста. Последва остра реакция на протестиращите майки заради думите на Валери Симеонов за Закона за хората с увреждания: „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“.  След близо месец протести с искане за извинение и оставка, Валери Симеонов освободи поста на вицепремиер и се върна в парламента като депутат. Мястото му зае Марияна Николова. След преговори с протестиращите майки бяха изработени три нови закона- за личната помощ, за хората с увреждания и за социалните услуги. Първите два закона вече са окончателно приети, предстои приемането и на третия закон. Кабинетът отпусна 150 млн. лева допълнително за хората с увреждания през следващата година.  Масови протести срещу цените на горивата \r\nВ края на октомври високите цени на горивата станаха повод за масови протести и блокиране на магистрали в страната. Тогава цената на петрола достигна до 86 долара за барел, а литър дизел у нас надхвърли 2,40 лв. Протестите прераснаха и в недоволство от ниския стандарт на живот и корупцията. Седмици наред в почти цялата страна имаше протестни акции. Трагедия на пътя и оставки  \r\nКраят на август бе белязан от тежка автобусна катастрофа на пътя София – Своге, при която загинаха 20 души. Трагедията предизвика вълна от недоволство и протести, насочени към институциите, заради лошото състояние на отсечката, въпреки многобройните сигнали, че се нуждае от ремонт. Прокуратурата повдигна обвинение на шофьора на автобуса. Последваха множество реакции, политически коментари и следствени експерименти. Заради инцидента оставките си подадоха трима министри от Кабинета „Борисов 3“. Така на мястото на министъра на транспорта Ивайло Московски застана Росен Желязков, регионалният министър Николай Нанков бе заместен от Петя Аврамова, а вътрешният Валентин Радев отстъпи поста си на Младен Маринов. Разследването на произшествието все още продължава. Жестоки убийства \r\nВ началото на месец януари посред бял ден в София беше разстрелян 49-годишния бизнесмен  . Той бе убит с няколко куршума на бул. „България“ на влизане в своя офис. Основният мотив за убийството, по който работят службите, е свързан с бизнеса му. Стрелецът все още не е заловен.  \r\nОтново през месец януари бе извършено шесторно убийство в  . Шестима души бяха разстреляни с по няколко куршума – баща, син, доведена дъщеря, приятелят ѝ и баба ѝ. На километри от къщата в кладенец бе открита убита и майката. Заподозрян бе 56-годишният Росен Ангелов – рецидивист с присъди за блудство с малолетна и кражби. В хода на разследването стана ясно, че той е имал интимна връзка с намерената в кладенец жена. Росен Ангелов избяга от полицията, а докато го издирваха, той се самоуби и бе намерен с куршум в главата. Издирването продължи четири дни. Според разследващите мотивът за убийството от една страна е емоционален заради приключила любовна връзка, а от друга – финансов заради отказ на жената да му помогне в обири на къщи, в които е работила.  \r\nВ края на септември бяха открити четири тела в частен имот в  . 28-годишна жена от село Мадара потърсила съдействие от служители на участък „Полиция“ – Каспичан, тъй като от два дни нямала връзка с майка си. След подадения от нея сигнал, тя и двама полицейски служители се отправили към дома. При отварянето на входната врата са открити две тела. При продължилия оглед на място са установени още двама починали. Жертвите са възрастно семейство на 81 и 70 години, и техните син и дъщеря - на 46 години и на 48 години. В присъствието на съдебен лекар по телата им са открити наранявания, причинени най-вероятно с нож или брадва. Изяснено е, че между семейството и техен съсед имало роднински спорове. Със съдействието на „Специализираните полицейски сили“ при ОДМВР-Шумен е проникнато в съседен имот, където е задържан 64-годишен мъж. Намерени са следи, съотносими към извършеното престъпление.  \r\nПрез октомври бе убита журналистката от Русе  . Тя бе открита мъртва на крайбрежната алея. Убийството е станало, докато жертвата е правила сутрешния си крос. В първите часове имаше широк международен отзвук заради появилата се информация, че нападението е свързано с професията на Виктория Маринова. 21-годишният убиец Северин Красимиров се опита да се скрие в Германия, но беше заловен и екстрадиран отново у нас. Той бе издирван в продължение на няколко дни. 21-годишният мъж направи самопризнания, че е извършил убийството, защото е бил под въздействието на наркотици и алкохол.    \r\nВ края на октомври 23-годишна жена и 1-годишната ѝ дъщеричка бяха застреляни от 26-годишния   – приятел на жената, с когото живеела на семейни начала, и баща на малкото момиченце. Майката на детето бе намерена в апартамент в столичния ж.к. „Надежда“, а малкото момиченце в изоставена постройка в безлюдна местност край Горни Богоров. Първоначално детето е намерено в тежко състояние с прострелна рано в окото, но по-късно момиченцето умира в болницата. Мъжът също опитал да се простреля в главата, но останал само с драскотина. Открито бе и оръжието, с което е извършено престъплението. Към момента Викторио Александров е с наложена мярка за неотклонение „Задържане под стража“.  \r\nВ средата на декември бе открита мъртва  . Като съпричастен към престъплението е задържан 37-годишен мъж. По случая беше образувано досъдебно производство под ръководството на прокуратурата за изясняване на всички факти и обстоятелства около тежкото престъпление. Показни арести \r\nПрез април кметът на столичния район „Младост“  , заместникът ѝ Биляна Петрова и бившия кмет на общината Петко Дюлгеров бяха задържани в София след получаване на 70 000 евро. Арестът продължи 6 часа в центъра на столицата. Разследването е продължило по-малко от 3 месеца. Иванчева и Петрова през цялото време твърдят, че са невинни и са станали жертва на инсценировка. Съдебният процес провокира редица скандали, свързани с конвоирането на арестантите и условията в арестите. Към момента и тримата обвиняеми са с мярка за неотклонение „домашен арест“, но дали тя ще бъде потвърдена от Апелативния специализиран съд, ще стане ясно след почивните дни.  \r\nАрестувани бяха   и семейство  . За издирване от Интерпол са обявени семейство  . Само синът им Вълчо Арабаджиев е в ареста от месец септември. Прокуратурата обяви, че милиони са открити в куфари, кутии за обувки и швейцарски сметки. Те са обвинени и в укриване на данъци и изпиране на милиарди.  \r\nБългария все още очаква екстрадицията от Турция на Димитър Желязков –  . В началото на август при съвместна операция на българските и турските служби той бе арестуван в луксозен хотел в Истанбул. Арестът на Желязков дойде само два дни след като беше обявен за издирване с червена бюлетина от Интерпол. Желязков бе обвинен за лидер на група за рекет и наркоразпространение. В Истанбул той бе в компанията на бившия депутат от ДПС Несрин Узун и общинския съветник от Бургас Бенчо Бенчев, който веднага бе изключен от БСП. Бягство от Централния софийски затвор \r\nПрез юни двама затворници – Владимир Пелов и Радослав Колев, избягаха от Централния софийски затвор. При бягството си двамата се разминават с друг затворник, който тръгва след тях. Чистачката също хуква в опит да ги спре, но безуспешно. Заради бягството последваха уволнения на директори и наказания. Няколко седмици след бягството Владимир Пелов загина при престрелка, а Радослав Колев все още е в неизвестност.  Търговският регистър спря да работи \r\nПрез август беше преустановен достъпът до Търговския регистър и регистъра на юридическите лица с нестопанска цел. От Агенцията по вписванията уточниха, че причините за възникналия проблем са изцяло технически и не са резултат от злонамерена външна намеса. Министърът на правосъдието Цецка Цачева сезира за проблема Прокуратурата, ДАНС и МВР. Приложен бе авариен План за действие за възстановяване на пълната функционалност на регистъра. На 16 август премиерът Бойко Борисов намекна за оставки в Агенцията. Той заяви, че не е доволен от работата на изпълнителния директор Зорница Даскалова, но ще изчака да бъде преодоляна кризата с Търговския регистър, преди да направи промени там. На 17 август беше възстановено подаването на данни от Търговския регистър и регистъра на юридическите лица с нестопанска цел към средата за междурегистров обмен (RegiX), поддържана от Държавната агенция „Електронно управление“. Същия ден изпълнителният директор на Агенцията по вписванията Зорница Даскалова подаде оставка, която правосъдният министър Цецка Цачева прие. На нейно място на поста беше назначена Габриела Козарева. Назначението ѝ предизвика спорове в „Обединени патриоти“. От НФСБ обявиха, че кандидатурата на Козарева не е обсъждана с тях и за нея е отговорна само „Атака“. Те възразиха срещу лансиране на кадри „през задния вход\" и то от името на коалицията. В отговор от „Атака“ заявиха, че Габриела Козарева е доказан специалист и не е активист на никоя партия. Лидерът на партията Волен Сидеров уточни, че кандидатурата е съгласувана с премиера Бойко Борисов. Работата на Търговския регистър и на регистъра на юридическите лица с нестопанска цел бе възстановена напълно около две седмици по-късно. Месец и половина по-късно Агенцията по вписванията обяви спешна поръчка за допълнителна памет за съхранение на данни.   Кипърската компания „Олимпик“ фалира \r\nПрез август фалира кипърската компания „Олимпик“ и така почти 200 000 автомобила останаха без застраховка „Гражданска отговорност“. Щетите за българските водачи са над 9 млн. лева. Заради скандала зам.-председателят на Комисията за финансов надзор (КФН) Ралица Агайн подаде оставка, а Народното събрание я прие. Междувременно по разпореждане на главния прокурор Сотир Цацаров Върховната касационна прокуратура и ДАНС започнаха проверка на Комисията за финансов надзор по отношение на това как е осъществяван държавният застрахователен надзор от страна на Комисията. Проверката трябваше да установи спазени ли са изискванията на закона за започване на дейността на клона на ЗК „Олимпик“ в България, как е упражнен надзорът след издадената забрана компанията да сключва нови договори и да удължава срока на досегашните.  Сагата „НИМХ-БАН“ \r\nСагата за излизането на Националния институт по метеорология и хидрология (НИМХ) от Българската академия на науките (БАН) започна през летните месеци. Метеоролозите изразиха недоволството си с няколко протеста относно разпределението на бюджета от страна на БАН. След поредица от проведени срещи се стигна до решението НИМХ да излезе от Българската академия на науките с цялото си имущество и в пълен състав. След 57 г. в Академията на 1 януари 2019 г. НИМХ става самостоятелно юридическо лице с бюджет в рамките на бюджета на Министерството на образованието и науката. НИМХ ще продължи да бъде националната хидрометеорологична служба на Република България. Ремонти на ремонтите в София \r\nНай-знаков беше ремонтът на ул. „Граф Игнатиев“. Столичните социалисти критикуваха кмета Йорданка Фандъкова и екипа й за качеството на ремонтните дейности. Гражданите се интересуваха от ремонта на знаковата улица в София и публикуваха забавни колажи в социалните мрежи. Недоволство се породи заради поставените плочки около църквата „Св. Седмочисленици“ и трамвайния път. Кметът Фандъкова възложи „контрол на контрола“ и глоби фирмата за строителен надзор със 100 хил. лева. От неправителствената организация „Спаси София“ поискаха оставките на кмета и на зам.-кмета по транспорт Евгени Крусев. Ремонтът на ул. „Граф Игнатиев“ се проверява от Прокуратурата и МРРБ. Започна и проверка на фирмата изпълнител на ремонта „Джи пи груп“ за злоупотреби с европейски средства. Евгени Крусев подаде оставка като зам.-кмет по транспорта, след като беше призован като обвиняем по проверката на ремонта на ул. „Граф Игнатиев“. Временно длъжността му се изпълнява от зам.-кмета Дончо Барбалов.", "date": "2018.12.31", "title": "2018 година на фокус (ОБЗОР)"}
{"url": "http://www.focus-news.net/news/2018/12/31/2607235/d-r-krasimir-mihaylov-speshen-tsentar-blagoevgrad-v-protses-na-ustanovyavane-e-koy-e-predizvikal-intsidenta-mezhdu-lek-avtomobil-i-lineyka-v-sandanski.html", "text": "В процес на установяване е кой е предизвикал инцидента между лек автомобил и линейка в Сандански. Това съобщи за  Радио \"Фокус\" – Пирин  д-р Красимир Михайлов, директор на Спешен център - Благоевград. Той уточни, че се работи по изясняване на всички факти и обстоятелства, довели до катастрофата. \"Фокус\" припомня:  По-рано днес слушател на медията сигнализира, че в района на пазара в Сандански е станало пътнотранспортно произшествие между лек автомобил и линейка. По думите му специализираният автомобил е предизвикал инцидента. Няма пострадали, нанесени са само материални щети. \r\nЛивия НИНОВА", "date": "2018.12.31", "title": "Д-р Красимир Михайлов, Спешен център - Благоевград: В процес на установяване е кой е предизвикал инцидента между лек автомобил и линейка в Сандански"}
{"url": "http://www.focus-news.net/news/2018/12/31/2607226/the-hill-donald-tramp-zayavi-che-administratsiyata-mu-nikoga-ne-se-e-otkazvala-ot-betonna-stena-na-granitsata-s-meksiko.html", "text": "Доналд Тръмп заяви, че администрацията му никога не се е отказвала от бетонна стена на границата с Мексико, пише американското електронно издание  The Hill \r\nВ понеделник Тръмп заяви, че неговата администрация не се е отказала от концепцията за изграждане на бетонна стена по протежение на американско-мексиканската граница, ден след като напускащият го началник на кабинета Джон Кели каза, че Белият дом отдавна се е отказал от идеята за “ масивна бетонна стена. \" \r\nТръмп пише в социалната мрежа \"Туитър\", че \"изцяло  бетонната стена никога не е отпадала, както беше съобщено от медиите\". Интервюто на Кели в Los Angeles Times бе публикувано в неделя сутринта. \r\nПрезидентът също така повтори предложението си граничната стена да бъде направена с материали, през които се вижда. \r\n\"Някои райони ще бъдат с бетонни ограждения, но експертите от граничната охрана предпочитат стената,през  която се вижда (като по този начин има възможност да се види какво се случва от двете страни)\", добавя Тръмп. \"Има смисъл за мен!\" \r\nКели, който напуска администрацията в началото на новата година, заяви пред Лос Анджелис Таймс, че митническите и граничните служители са му казали по време на кратката си работа като министър на вътрешната сигурност, че в някои райони се нуждаят от физически бариери, но до голяма степен посочват желанието си за нови технологии и допълнителен персонал.  Юлиян Марков", "date": "2018.12.31", "title": "The Hill: Доналд Тръмп заяви, че администрацията му никога не се е отказвала от бетонна стена на границата с Мексико"}
{"url": "http://www.focus-news.net/news/2018/12/31/2607237/vidin-s-kontsert-na-ploshtad-bdintsi-shte-bade-posreshtnata-2019-godina-v-grada.html", "text": "С концерт на площад „Бдинци“ ще бъде посрещната 2019 година във Видин, съобщиха за  Радио „Фокус“ – Видин  от пресцентъра на Общината. Програмата започва в 23.00 часа на площада. В нея ще участват народната певица Поли Паскова, Ансамбълът за народни песни и танци „Дунав“ и Градският духов оркестър. Преди полунощ кметът на Община Видин Огнян Ценков ще поднесе празнично приветствие. За видинчани, които ще посетят новогодишното тържество на площад „Бдинци“, са подсигурени баница с късмети и червено вино. \r\nАнна ЛОЗАНОВА", "date": "2018.12.31", "title": "Видин: С концерт на площад „Бдинци“ ще бъде посрещната 2019 година в града"}
{"url": "http://www.focus-news.net/news/2018/12/31/2607239/newscomau-v-avstraliya-posreshtnaha-novata-2019-godina.html", "text": "В Австралия посрещнаха Новата 2019 година, предава австралийският информационен портал  News.com.au \r\nТова е нощта на годината, когато ослепителната пиротехника показва най-доброто, на което е способна - и фойерверките по света не разочароват. Ето как Австралия посрещна Новата година: Сидни \r\nГръмотевични бури разтърсиха Сидни и намокриха множеството по-рано през деня, но небето се проясни, за да се видят впечатляващите фойерверки. Популярните точки за достъп се затвориха рано, като стотици хиляди отброиха до настъпването на Новата година в  града. \r\nРекордно количество пиротехника, както и нови ефекти на фойерверки и цветове осветяваха хоризонта  в продължение на 12 минути и заслепиха над 1,5 милиона зрители, които изпълниха пристанището и парковете. \r\nПовече от 8,5 тона фойерверки с повече от 100 000 индивидуални ефекта, бяха изстреляни над пристанището в полунощ. Мелбърн \r\nПовече от 350 000 души се събрали в Мелбърн, за да видят 14 тона фойерверки, които бяха изстреляни в полунощ. \r\nФойерверки с формата на пръстените на Сатурн  и на комети , както и други фойрверки на небосклон бяха синхронизирани с аборигенския хип-хоп изпълнител Адам Бригс. Оукланд \r\nВ Окланд, Нова Зеландия десетки хиляди се събраха около телевизионната кула, когато фойерверките избухнаха от върха на 328-метровата структура. \r\nВ останалата част на Нова Зеландия, хиляди посрещнаха Новата година по плажове и улици. Нова Зеландия е първата голяма страна в света, която посрещна Нова година.  Юлиян Марков", "date": "2018.12.31", "title": "News.com.au: В Австралия посрещнаха Новата 2019 година"}
{"url": "http://www.focus-news.net/news/2018/12/31/2607238/dots-d-r-mariya-atanasova-meditsinski-tsentar-sanamedic-varna-diagnostikata-e-izklyuchitelno-vazhna-za-pravilnoto-lechenie.html", "text": "Диагностиката е изключително важна за правилното лечение. Това каза в интервю за  Радио „Фокус“ – Варна  доц. д-р Мария Атанасова, гастроентеролог, специалист по вътрешни болести, гастроентерология и диететика в  Медицински център SanaMedic – Варна. Тя отбеляза, че гастроентерологията и хепатологията са много широки области, в които са включени различни видове заболявания. „Много често се срещат пациенти с гастроезофагеалната рефлуксна болест, хронични гастрити, хеликобактер-пилорна инфекция, синдром на раздразненото черво, различни видове вирусни и невирусни хепатити, както и панкреасни заболявания. Това е най-често срещаната патология. Отделно има голяма група болни с неопластични заболявания, които спадат към онкологичната насоченост“, заяви доц. д-р Мария Атанасова. По думите й диагностиката е първата и най-важна стъпка към решаването на съответните проблеми.  \r\nДоц. д-р Мария Атанасова отбеляза, че е хубаво да се правят профилактични изследвания за хепатит В и хепатит С. Тя припомни, че от няколко години има възможност за лечение на хепатит С с таблетки през устата, което в 99% от случаите е ефективно. Хубаво е пациентите да се изследват и за хеликобактер, която е една от най-честите причини за стомашна патология  – хроничен гастрит, ракови заболявания, язвена болест, лимфом. Доц. д-р Мария Атанасова препоръча при киселини или усещане за връщане на храна, които продължават повече от седмица, е необходимо да се потърси консултация със специалист. „Трябва да се потърси лекарска помощ, а не самолечение. В аптеките има различни средства, които могат да бъдат приложени, но по-добре е пациентите да се срещнат с лекар, за да им бъде назначено адекватно изследване и съответно лечение. Нарушения в ритъма на изхождането по отношение на дебелото черво и появата на кървене при изхождане са важни симптоми, които трябва да насочат пациента към лекаря, за да не се стига до късна диагностика на туморните заболявания на дебелото черво“, добави доц. д-р Мария Атанасова. Тя подчерта още, че пациенти, които имат роднини с тумори на дебелото черво, е редно още на 50-годишна възраст, дори да нямат оплаквания, да потърсят лекарска помощ за ендоскопско изследване с оглед превенция. \r\nМарияна ВАЛЕНТИНОВА", "date": "2018.12.31", "title": "Доц. д-р Мария Атанасова, Медицински център SanaMedic – Варна: Диагностиката е изключително важна за правилното лечение"}
{"url": "http://www.focus-news.net/news/2018/12/31/2607240/gd-granichna-politsiya-intenziven-e-trafikat-za-leki-avtomobili-na-punktovete-kalotina-i-stanke-lisichkovo-na-izhod-ot-stranata.html", "text": "Интензивен е трафикът за леки автомобили на пунктовете „Калотина“ и „Станке Лисичково“ на изход от страната. Това съобщиха от  ГД „Гранична полиция“ . По границите с Гърция, Турция и Румъния трафикът е нормален.", "date": "2018.12.31", "title": "ГД „Гранична полиция“: Интензивен е трафикът за леки автомобили на пунктовете „Калотина“ и „Станке Лисичково“ на изход от страната"}
{"url": "http://www.focus-news.net/news/2018/12/31/2607242/blagoevgrad-v-dvora-na-su-sv-sv-kiril-i-metodiy-simitli-shte-se-provede-kukersko-defile-v-parviya-den-ot-2019-g.html", "text": "В двора на СУ „Св. св. Кирил и Методий“ – Симитли ще се проведе кукерско дефиле в първия ден от 2019 г. Това съобщиха за  Радио „Фокус“ – Пирин  от Община Симитли. То ще се проведе от 12.00 часа. От общината уточниха, че дефилето на 1 януари е една от дългогодишните традиции за общината. Дефилето ще започне от улицата под училището, а всички ще могат да се насладят от близо на костюмите и персонажите в двора на гимназията в Симитли, където всяка група ще се представи. \r\nЛивия НИНОВА", "date": "2018.12.31", "title": "Благоевград: В двора на СУ „Св. св. Кирил и Методий“ – Симитли ще се проведе кукерско дефиле в първия ден от 2019 г."}
{"url": "http://www.focus-news.net/news/2018/12/31/2607241/", "text": "Футбол: Девет души от Арсенал са контузени за градското дерби с Фулъм. Поради различни здравословни проблеми извън сметките на треньора Унай Емери са Месут Йозил, Шкодран Мустафи, Начо Монреал, Ектор Бейерин, Динос Мавропанос, Емил Смит-Роу, Хенрих Мхитарян, Роб Холдинг и Дани Уелбек – общо девет души .От тях поне за четирима има някаква минимална вероятност да се появят на терена или поне да попаднат в групата за мача. Това са Йозил, Мустафи, Монреал и Бейерин. Те ще минат късни фитнес-тестове преди самия мач, за да се разбере дали ще могат да играят.", "date": "2018.12.31", "title": "Спорт: Девет души от Арсенал са контузени за градското дерби с Фулъм"}
{"url": "http://www.focus-news.net/news/2018/12/31/2607263/sport-chasove-predi-kraya-na-2018-chelsi-i-bayern-ne-mogat-da-dogovoryat-transfer.html", "text": "Футбол:Челси отхвърли втора оферта на Байерн (Мюнхен) за трансфера на 18-годишния Калъм Хънсън-Одой в германския клуб. Англичаните не са приели и второто предложение на германците за 22,5 млн евро. Те искат приблизително 40 млн. евро с включени  клаузи. Първата оферта на баварците беше за 15 млн. евро.   \r\nФланговият нападател Хъдсън-Одой е много ценен в Челси и се смята за един от най-перспективните им юноши. Очаква се, клубът да договори клауза за обратното му откупуване във всяка сделка.", "date": "2018.12.31", "title": "Спорт: Часове преди края на 2018 Челси и Байерн не могат да договорят трансфер"}
{"url": "http://www.focus-news.net/news/2018/12/31/2607243/tass-otkriti-sa-telata-na-oshte-trima-dushi-v-magnitogorsk.html", "text": "Открити са телата на още трима души в Магнитогорск, предава  TACC , с което жертвите станаха общо седем  \r\nСпасителите са открили телата  на още трима души в развалините на сградата, но спасителите все още не могат да достигнат до тях поради опасност от срутване на околни структури . \r\nДосега се съобщаваше за четирима загинали и пет ранени, като местните власти предполагат, че под развалините може да има още затрупани, включително седем деца. Ниските външни температури – около минус 20 градуса значително намаляват шансовете за намиране на оцелели.  Юлиян Марков", "date": "2018.12.31", "title": "ТАСС: Открити са телата на още трима души в Магнитогорск"}
{"url": "http://www.focus-news.net/news/2018/12/31/2607244/veliko-tarnovo-v-selo-resen-pochetoha-mladi-sportni-nadezhdi-proslavili-obshtinata-s-uspehite-si.html", "text": "Кметът на великотърновското село Ресен Йорданка Колева почете  млади спортисти, прославили с успехите си населеното място, общината и България. На срещата присъстваха деца, младежи и спортни деятели, които бяха удостоени с отличия и купи за постигнатите спортни успехи. Това съобщиха за  Радио „Фокус“ – Велико Търново  от кметството.  Сред тях бяха Петър  Петров – футболист от ФК ”Етър” – В. Търново с треньор Цветан Райков, Калоян  Витанов, Кристиян Иванов и Полина Ананиева – лекоатлетисти от СК „Атлетика 2012” -В.Търново с треньор Людмила Георгиева ,  Иван Георгиев – състезател от клуб по спортни танци „Фиеста” – В. Търново с ръководител Таня Шуманова,  Даниел  Трифонов – спортен  гимнастик от СК „Левски” – София с треньор Илия Янев,  Мартин Милев   от Спортен клуб по борба „Локомотив” – Горна Оряховица с треньор Николай Генев и младежите Емилия Топалова – бикини фитнес от СК „Масъл Арт” –  Пловдив с треньор Владислав Красимиров ,както и  Ивайло Нанчев и Мартин Цачев – от Спортен клуб по борба „Илия Павлов” – В. Търново с треньор Мирослав Колев. На срещата присъстваха и Тошко Василев – треньор по футбол в НВУ „Васил Левски” , избран от Министерството на отбраната за треньор на годината,  Галя Ечева – международен футболен съдия и президента на ФК „Ресен 2012” Любослав  Димитров и гол майстор на отбора. Йорданка Колева приветства младите спортни надежди и от името на кмета на община Велико Търново инж. Даниел Панов. От направеното допитване сред населението за спортист на годината на Ресен бе избран Ивайло Нанчев , печелил Балкански и Републикански първенства по борба. \r\nМария НЕДЕВА", "date": "2018.12.31", "title": "Велико Търново: В село Ресен почетоха млади спортни надежди, прославили общината с успехите си"}
{"url": "http://www.focus-news.net/news/2018/12/31/2607261/zam-kmetat-na-plovdiv-stefan-stoyanov-evropeyska-stolitsa-na-kulturata-e-marka-koyato-dade-ogromna-populyarnost-na-grada-i-na-balgariya.html", "text": "Европейска столица на културата /ЕСК/ е марка, която даде огромна популярност на Пловдив и на България. Това каза за  Радио „Фокус”- Пловдив  зам.-кметът на Пловдив по „Oбразование, бизнес развитие и европейски политики” Стефан Стоянов. „За първи път български град се включва в най-големия културен проект на ЕС”, посочи Стоянов. По думите му именно с марката ЕСК Пловдив е успял да привлече много внимание на международни медии, включително и извън ЕС. „И през последните седмици и CNN и New York Post излязоха с големи материали за Пловдив, а през лятото и австралийски вестник писа за града”, добави Стоянов. Всичко това говори за голямо внимание от страна на европейските и други медии. Според Стефан Стоянов тази тенденция ще продължи и през новата година, когато Пловдив ще бъде Европейска столица на културата, а и след това. „Всичко това засилва зараждането на градския туризъм, който е толкова популярен в Европа в момента”, посочи още зам.-кметът на Пловдив. По думите му, в момента София и Пловдив са два много горещи пазара за европейския градски туризъм. „В последните две години в Пловдив осезаемо се усеща ръстът на туристическия поток, инвестициите в хотели и инфраструктура”, каза още Стоянов. „Именно туризмът и IT секторът са най-бързо растящите и развиващи се сектори през последните две година в Пловдив и то точно защото сме Европейска столица на културата и заради това международно внимание, което е безпрецедентно в момента“, каза още зам.-кметът. Според Стоянов 2019 година ще е пиковата година и тенденцията тези сектори да се развиват ще продължи. „Тепърва България и Румъния ще се отварят към европейския пазар и ще стават все по-интересни за тази средна европейска класа, която пътува, търси нови места и открива нови части в Европа. Това е един от бизнесите, които ще бъдат горещи и през следващата година”, смята още Стефан Стоянов. \r\nЦветана ТОНЧЕВА", "date": "2018.12.31", "title": "Зам.-кметът на Пловдив Стефан Стоянов: Европейска столица на културата е марка, която даде огромна популярност на града  и на България"}
{"url": "http://www.focus-news.net/news/2018/12/31/2607230/the-new-york-times-senator-elizabet-uoran-obyavi-che-shte-se-kandidatira-za-prezident-ot-demokratite.html", "text": "Сенатор Елизабет Уорън обяви, че ще се кандидатира за президент от демократите, пише авторитетното издание  The New York Times . \r\nСенаторът Елизабет Уорън, демократ от Масачузетс и остър критик на големите банки и нерегулирания капитализъм, влезе в надпреварата за президент на САЩ в понеделник, превръщайки се в първия голям кандидат във вероятно дългата и оспорвана надпревара за първичните избори, белязана от идеологическо и поколенческо разделение в Демократическата партия в опит да победи президента Тръмп. \r\n\"Прекарала съм кариерата си, за да разбера, защо обещанието за Американската мечта  работи за някои семейства, но други, които работят също толкова усърдно, изпадат през пукнатините в икономическата ни система\", казва Уорън във видеото, с което обявява кандидатурата си. \"И това, което открих, е ужасяващо: това не са пукнатини, това са капани. Американската средна класа е атакувана. \" \r\n\"Но тази мрачна реалност не трябва да бъде нашето бъдеще - продължава тя. „Можем да накараме нашата демокрация да работи за всички нас. Можем да накараме икономиката ни да работи за всички нас. \" \r\nНадпреварата за номинация от демократите за 2020 г. е с много широко отворени врати, като партията няма лидер и няма очевидни фаворити. След междинните избори, на които много жени, либерали, представители на малцинствата и млади демократи спечелиха, най-вероятно ще бъде водена борба на първичните избори и каузите през следващата година не само кой е най-прогресивният кандидат, но и коя комбинация от идентичности трябва да бъде представена  в следващия кандидат. \r\nЕлизабет Уорън, 69-годишна, е сред най-известните демократи, които искат да поемат поста на Тръмп, който вече е обявил кампанията си за преизбиране, но тя също е изправена пред предизвикателства: неотдавнашното противоречие около претенциите й за наследството на индианците, скептицизъм от страна на установените водещи фигури в партията и липса на опит в президентска надпревара. \r\nДвама потенциални кандидати, които са се кандидатирали преди, бившият вицепрезидент Джоузеф Байдън младши и сенаторът Бърни Сандърс, гледат към изборите през 2020 и се очаква да разкрият плановете си тази зима. Но и двамата носят политическо бреме и ще бъдат в края на 70-те си години на изборите през 2020 г. и много демократи казват, че искат ново лице като следващ кандидат.  Юлиян Марков", "date": "2018.12.31", "title": "The New York Times: Сенатор Елизабет Уорън обяви, че ще се кандидатира за президент от демократите"}
{"url": "http://www.focus-news.net/news/2018/12/31/2607245/vidin-295-detsa-sa-se-rodili-vav-vidin-ot-nachaloto-na-godinata-do-20-dekemvri.html", "text": "295 деца са се родили във Видин от началото на годината до 20 декември, каза за  Радио „Фокус“-Видин  д-р Слави Любенов, началник на Акушеро-гинекологичното отделение във видинската болница „Света Петка“. 159 са родените момчета, 136 – са момичетата. Увеличил се е и броят на надоносените деца 36. През миналата 2017 г. в отделението са родени 337 деца. \r\nСпоред д-р Любенов голяма част от жените от видинските общини Чупрене, Ружинци и Белоградчик раждат в болниците в Лом и Монтана, поради по-голямата близост на техните селища до тези градове. \r\nАнна ЛОЗАНОВА", "date": "2018.12.31", "title": "Видин: 295 деца са се родили във Видин от началото на годината до 20 декември"}
{"url": "http://www.focus-news.net/news/2018/12/31/2607264/burgas-vazniknal-e-pozhar-v-hizha-kray-selo-sokolovo-nyama-postradali.html", "text": "Възникнал е пожар край село Соколово. Това съобщи за  Радио „Фокус“ – Бургас  говорителят на ОДМВР – Бургас Цветелина Рандева. В 20.09 ч. в районно управление – Карнобат е получено съобщение за пожар, възникнал на покрива на хижа Орловец край с. Соколово – своевременно към мястото на инцидента се отправили полицейски патрули и екипи на пожарна безопасност и защита на населението. В триетажната хижа открили само двама човека, по първоначални данни хижаря и брат му, които се опитвали безуспешно с подръчни средства да потушат огъня. Към момента гасенето на пожара продължава. Няма пострадали хора. \r\nМария КУРТЕВА", "date": "2018.12.31", "title": "Бургас: Възникнал е пожар в хижа край село Соколово, няма пострадали"}
{"url": "http://www.focus-news.net/news/2018/12/31/2607265/inzh-deyan-ivanov-kmet-na-beloslav-sotsialnata-politika-e-edin-ot-prioritetite-za-obshtinata.html", "text": "Социалната политика е един от приоритетите за Община Белослав. Това каза в интервю за  Радио „Фокус“ – Варна  инж. Деян Иванов, кмет на Община Белослав, анализирайки отминаващата 2018 година. „По отношение на социалната политика трябва да отбележим продължаващото предоставяне на социалните услуги „Личен асистент”, „Топъл обяд”, „Приемна грижа”. Продължихме финансово подпомагане на лица в затруднено  положение, подпомагане на двойки с репродуктивни проблеми. Съвместно с БЧК продължихме предоставянето на пакети с храна на лица по списъци на Агенцията за социално подпомагане. Трябва да отбележим също организираните безплатни профилактични прегледи в пенсионерските клубове – кардиолог, флурографски  и очен преглед, и не на последно място – обезпечаване на дейността на млечната кухня, домашния социален патронаж и всички пенсионерски клубове на територията на общината“, заяви кметът инж. Деян Иванов. Той подчерта, че поредна година по проект Община Белослав осигурява топъл обяд на над 150 души. \r\nМарияна ВАЛЕНТИНОВА", "date": "2018.12.31", "title": "Инж. Деян Иванов, кмет на Белослав: Социалната политика е един от приоритетите за Общината"}
{"url": "http://www.focus-news.net/news/2018/12/31/2607268/veliko-tarnovo-s-pohod-iz-okolnostite-na-grada-i-hora-na-otkrito-grupata-za-zdravosloven-nachin-na-zhivot-tarnovoruns-posreshta-2019-godina.html", "text": "С поход из околностите на Велико Търново и хора на открито, групата за здравословен начин на живот „TarnovoRUNS“ посреща 2019 година. Сборният пункт ще е пред крепостта Царевец точно в 11.00 часа на 1 януари, уточниха за  Радио „Фокус“ – Велико Търново  от организацията. \r\nМаршрутът преминава през местността Ксилифор и стига до село Арбанаси. Именно там в центъра на населеното място, участниците в похода ще играят народни хора, след което ще се върнат по друга пътека към старата столица. Разстоянието, което  ще изминат ентусиастите е около 10 км. Организаторите съветват желаещите да носят топли дрехи, вода и лека храна. \r\nНад 65 събития е организирала групата „TarnovoRUNS“ през 2018 година.  Ключов фактор за интереса към разнообразните инициативи е мотивацията, която едни намират в колоезденето, други - в походите, трети - в тренировките. От организацията уточниха, че именно широкият диапазон от събития, които се организират в града и околностите му, привлича повече хора с различни интереси. Мисията на „TarnovoRUNS“  е повече хора да обърнат внимание на здравето си. Ежеседмично се организират масови безплатни тренировки, походи среди природата, събития с велосипеди, хоротеки, мотивационни обиколки в училищата, семинари и т.н. \r\nПоложителни  инициативи за града са и екоакциите, които регулярно се организират от групата за здравословен начин на живот. В кампаниите по почистване на определени локации в града до момента са се включили стотици доброволци и ентусиасти от „TarnovoRUNS”. \r\nМария НЕДЕВА", "date": "2018.12.31", "title": "Велико Търново: С поход из околностите на града и  хора на открито групата за здравословен начин на живот „TarnovoRUNS“ посреща 2019 година"}
{"url": "http://www.focus-news.net/news/2018/12/31/2607269/afp-makron-frenskoto-pravitelstvo-mozhe-da-pravi-i-poveche-neshta-no-grazhdanite-tryabva-da-priemat-realnostta.html", "text": "Френската държава „може да прави повече неща“, за да подобри живота на обикновените граждани е казал президентът Еманюел Макрон в новогодишното си обръщение в понеделник, съобщи  AFP . \r\nТо идва след седмици на протести на „жълтите жилетки“ срещу все по-намаляващите покупателни способности на французите и все по-голямото поскъпване на живота.   \r\n\"Ние можем да прави повече и по-добри неща и трябва да ги правим“, е заявил Макрон в телевизионното си обръщение от Елисейския дворец. В същото време президентът е настоял французите „да приемат реалността“ и да разберат, че увеличаване на публичните разходи не е отговор на икономическите трудности, пред които се изправя страната.    Ивелина Ватова", "date": "2018.12.31", "title": "AFP: Макрон: Френското правителство „може  да прави и повече неща“, но гражданите трябва „да приемат реалността“"}
{"url": "http://www.focus-news.net/news/2018/12/31/2607266/kyustendil-turisticheskoto-druzhestvo-v-grada-izprashta-edna-uspeshna-godina.html", "text": "Туристическото дружество в Кюстендил изпраща една успешна година. Това каза пред  Радио „Фокус” – Кюстендил  Силвия Михова, секретар на Туристическо дружество „Осогово” – Кюстендил. По думите й трудно е да се определи, кое от всичките ни мероприятия през годината е най-доброто. „Безспорно най – вълнуващите ще си останат екскурзионните летувания. Те са най-добрият начин за почивка в планината. Добра компания, красива природа и прекрасно настроение, далече от цивилизацията и суетата на света. Желаещите за екскурзионното летуване бяха много”, каза Силвия Михова. От местността Юч бунар до Памука бе направена нова маркировка. В района на Вуково бе проучен маршрут, криещ много забележителности и история. Представители от туристическо дружество „Осогово“ изчистиха и маркираха туристически маршрут по Земенският пролом до водопада при село Полска Скакавица. Това е един от най – емблематичните маршрути в района на Земенския пролом. Наличието на 9 тунела, обаче представляваше опасност за туристите в района. Основната идея бе почистването и маркирането на пътека, която не минава през тунелите и по релсите. „На всички любители на планината тя отправи пожелания за много здраве, благодатна и щастлива 2019 година”, каза Силвия Михова. \r\nВенцеслав ИЛЧЕВ", "date": "2018.12.31", "title": "Кюстендил: Туристическото дружество в града изпраща една успешна година"}
{"url": "http://www.focus-news.net/news/2018/12/31/2607267/tass-vatreshniyat-ministar-na-frantsiya-obyavi-che-zhaltite-zhiletki-iskat-da-ustroyat-bezreditsi-na-nova-godina.html", "text": "Министърът на вътрешните работи на Франция Кристоф Кастанер смята, че движението на „жълтите жилетки“ ще организира безредици, а негови представители се готвят за сблъсъци с полицията в новогодишната нощ. За това той е заявил в понеделник пред журналисти, съобщава  ТАСС .   \r\n„Днес очевидно „жълтите жилетки“ се организират или, дезорганизират, за да устроят безредици. Достатъчно е да се прочетат съобщенията в социалните мрежи. Те потвърждават, че целта им е да се попречи на нашите усилия да въведем възможно  максимален ред и сигурност“. По негово мнение демонстрантите ще се опитват да пречат на полицията и на жандармерията да изпълняват задачите си по охрана на празничните събития.  \r\nМинистърът е напомнил, че само на Шанз-Елизе се очакват около 300 000 души, които ще дойдат, за да гледат шоуто на Триумфалната арка и да посрещнат 2019-та година.   \r\nПо-рано управлението на полицията в Париж съобщи, че само в столицата 12 000 служители на реда са ангажирани да осигуряват ред в новогодишната нощ, а в цялата страна техният брой е 148 000. Особено внимание се обръща на градовете, където през отминалите седмиц;и се проведоха най-бурните протести – Марсилия, Тулуза, Бордо и други френски градове.  Ивелина Ватова", "date": "2018.12.31", "title": "ТАСС: Вътрешният министър на Франция обяви, че „жълтите жилетки“ искат да устроят безредици на Нова година"}
{"url": "http://www.focus-news.net/news/2018/12/31/2607234/smolyan-avtobusi-na-gradskiya-transport-shte-patuvat-prez-novogodishnata-nosht-v-grada.html", "text": "Автобуси на градския транспорт ще пътуват през новогодишната нощ в Смолян за желаещите да посетят празничния концерт в центъра на града. Това съобщиха от  Община Смолян . Заповедта за осигуряването на автобуси в празничната вечер е на кмета на Смолян Николай Мелемов. Автобусите с номера 1, 2 и 3 ще тръгват от 23.30 часа по линиите, които минават през целия град и ще пътуват през интервал от 30 минути. Движението на масовия градски транспорт в новогодишната нощ ще продължи до 03.00 часа.", "date": "2018.12.31", "title": "Смолян: Автобуси на градския транспорт ще пътуват през новогодишната нощ в града"}
{"url": "http://www.focus-news.net/news/2018/12/31/2607271/sport-rezultati-ot-dneshnite-machove-v-natsionalnata-hokeyna-liga-na-sasht.html", "text": "Хокей: В понеделник се играха три срещи по хокей в Националната хокейна лига на САЩ. Ето резултатите: \r\nАризона Койотис-Вегас Голдън Найтс 1:5 \r\nВашингтон Кепитълс-Нешвил Предейтърс 3:6 \r\nНю Джърси Девилс-Ванкувър Канъкс 4:0", "date": "2018.12.31", "title": "Спорт: Резултати от днешните мачове в Националната хокейна лига на САЩ"}
{"url": "http://www.focus-news.net/news/2018/12/31/2607273/sport-mil-zhest-na-futbolist-ot-manchestar-yunayted.html", "text": "Люк Шоу от Манчестър Юнайтед за втора поредна година прави специален подарък на персонала в клубната база. В навечерието на Нова година той купи 30 кошници с луксозна храна. Така 23-годишният Шоу изразява благодарността си за грижите към него докато се възстановяваше от контузия. \r\nПреди два месеца левият защитник подписа нов договор с Манчестър Юнайтед, според който седмичната му заплата беше увеличена на 165 000 паунда.", "date": "2018.12.31", "title": "Спорт: Мил жест на футболист от Манчестър Юнайтед"}
{"url": "http://www.focus-news.net/news/2018/12/31/2607272/ria-novosti-kak-rusiya-reagira-na-zadarzhaneto-na-amerikanetsa-pol-uilan-obvinen-v-shpionazh.html", "text": "Руски парламентаристи са реагирали на задържането на американския гражданин Пол Уилън при провеждане на акция в Москва, пише  РИА „Новости“ . \r\nСергей Цеков, член на Комитета към Съвета на Федерацията по международните въпроси, е изразил увереност, че задържането на шпионин е справедлива мярка. В изказване за  руската медия RT той е казал: „Уверен съм, че нашата Федерална служба по сигурност (ФСС) е провела дълга разработка на този гражданин и е изяснила, че се занимава с шпионаж“, изтъква сенаторът.  \r\nЦеков отбелязва, че с онези, които водят нелегална разузнавателна дейност на „територията на нашата страна, трябва да се постъпва по съответния начин“.   Ефективна работа на службите   \r\nЗадържането на Уилън се коментира и в Държавната дума. Според заместник председателя на Комитета по сигурност и противодействие на корупцията Анатолий Виборний подобно нелегално действие от страна на Вашингтон свидетелства за продължаващите неприятелски стъпки по отношение на Москва. Той е отбелязал ефективността в работата на руските спецслужби.   \r\nВ руското МВнР подчертават, че посолството на САЩ в Москва  е своевременно уведомено за задържането на американеца при строго спазване на двустранната консулска Конвенция.  \r\nВъншнополитическото ведомство на РФ съобщава, че \"всяка информация, която в настоящия момент могат да предоставят по въпроса за задържането на гражданина на САЩ Пол Уилън, се съдържа в коментарите на Федералната служба за сигурност на Русия“.  \r\nВ Държавния департамент потвърдиха, че Москва е информирала за задържането на Пол Уилън. Американските дипломати са поискали консулски достъп до него. Задържането на Уилън   \r\nПо-рано стана известно, че сътрудници на ФСС са задържали американския гражданин в Москва при провеждане на специална шпионска акция на 28 декември. Не се съобщава какво точно е правил в момента на задържането си Уилън.   \r\nВъзбудено е наказателно дело с обвинение в „шпионаж“. Води се следствие.    Ивелина Ватова", "date": "2018.12.31", "title": "РИА „Новости“: Как Русия реагира на задържането на американеца Пол Уилън, обвинен в шпионаж"}
{"url": "http://www.focus-news.net/news/2018/12/31/2607270/afp-tramp-vaznameryava-da-zabavi-izvezhdaneto-na-amerikanskite-voyski-ot-siriya.html", "text": "Президентът Доналд Тръмп в понеделник е обявил, че възнамерява да забави извеждането на американските войски от Сирия, но е казал, че намерението му да сложи край на американските ангажименти във войни го е направило „герой“, съобщава  AFP . \r\nТази промяна идва ден след като републикански сенатор заяви, че Тръмп е обещал да остане в Сирия докато не си свърши работата и не победи групировката „Ислямска държава“ (ИД). \r\nПо-рано в понеделник в Туитър Тръмп даде знак, че е нужна по-внимателна схема, която да се разработи за оттеглянето на американските военни, които представляват важна подкрепа за кюрдските и други местни сили.  „Ние бавно ще изпращаме нашите войски у дома при семействата им, но в същото време няма да спрем да се бием с ИД.“, е написал президентът в страницата си. \r\nЗа разлика от предишни твърде ентусиазирани декларации за победа, този път Тръмп казва, че „ с „ИД“ почти са се справили“.  Ивелина Ватова", "date": "2018.12.31", "title": "AFP: Тръмп възнамерява да забави извеждането на американските войски от Сирия"}
{"url": "http://www.focus-news.net/news/2018/12/31/2607274/reuters-matis-prizova-amerikanskite-voenni-da-vyarvat-v-nashata-strana.html", "text": "Министърът на отбраната на САЩ Джеймс Матис се е обърнал в понеделник към въоръжените сили на САЩ с прощално послание, съобщава  Reuters . \r\nВ него той ги призовава да вярват „в нашата страна“ и да стоят твърдо редом със съюзниците. \r\nМатис подаде оставка след като не бе съгласен с политиките на президента Доналд Тръмп.   \r\nМатис, който беше приемат като стабилен фактор в отбранителната политика на САЩ, в полунощ трябва да предаде правомощията си на своя наследник Патрик Шанан.  \r\n В краткото си обръщение Матис признава, че във Вашингтон цари политически хаос, но призова американските военни да са твърди в изпълнение на своята мисия „да подкрепят и защитават Конституцията, докато бранят нашия начин на живот“.  \r\n“Нашето ведомство е доказало, че е на върха си в най-трудни времена. Така че продължете да вярвате в нашата страна и здраво стойте до нашите съюзници, в една линия срещу нашите врагове“. Това са последните думи на Матис преди да предаде министерския пост на Шанън.   Ивелина Ватова", "date": "2018.12.31", "title": "Reuters:  Матис призова американските военни да вярват„ в нашата страна“"}
