{"url": "http://www.focus-news.net/news/2018/11/07/2587722/rumen-spasov-arheolog-opazvaneto-na-razkritite-arhitekturni-ostanki-e-edin-mnogo-dalag-protses.html", "text": "Опазването на разкритите архитектурни останки е един много дълъг процес. Това каза пред  Радио „Фокус” – Кюстендил  Румен Спасов, археолог към Регионален исторически музей – Кюстендил. По думите му самото археологическо проучване на даден обект може да трае кратък период от време, при наличие на добро финансиране и насищане с хора, но самото опазване на откритите архитектурни останки е дълъг процес. „Там не става въпрос за една година, а за десетилетия напред, през които трябва да се полагат грижи за опазване на самия паметник”, каза Румен Спасов. По думите му изминалите археологически проучвания тази година са били нормални. „Работихме в Кюстендил на два обекта. Продължихме проучване на едно праисторическа местност в село Берсин, което е от преди 6 000 години преди Христа. Това е едно от най-старите селища в региона. Археологическите обекти много трудно се завършват, защото площта на разположение е голяма”, каза Румен Спасов. По думите му археологическите обекти са големи и трудно се проучва цял обект. Тази година е работено и по проучването на тракийско светилище на бога на войната – Арес, разположено в района на село Долна Козница. \r\nВенцеслав ИЛЧЕВ", "date": "2018.11.07", "title": "Румен Спасов, археолог: Опазването на разкритите архитектурни останки е един много дълъг процес"}
{"url": "http://www.focus-news.net/news/2018/11/07/2587720/varna-obshtina-provadiya-e-zaredila-neobhodimite-kolichestva-pyasak-i-sol-za-zimna-poddrazhka-na-patishtata.html", "text": "От Община Провадия са заредили необходимите количества пясък и сол за зимна поддръжка на пътищата. Това каза за  Радио „Фокус“ – Варна  кметът Филчо Филев. По думите му по отношение на зимната подготовка на пътищата Общината е разделена на пет позиции, които се обслужват от четири дружества. Към момента има сключени  договори с тях до края на годината. Закупените количества пясък и сол предстои да бъдат разпределени на купчета отстрани по четвъртокласната мрежа ако има нужда да се ползват от закъсали автомобили. По думите на Филчо Филев за 2019 година Община Провадия ще сключи нови договори със снегопочистващи фирми. Той посочи също, че най-тежките участъци от четвъртокласната пътна мрежа в община Провадия през зимата са към селата Добрина и Манастир. Филев уточни, че пътният участък е много тежък и стръмен, а на моменти е заледен. „Между Добрина и Манастир много често има големи снегонавявания и губим по няколко дни докато пробием пътя. Преспите са много големи и постоянно навява там“, коментира още кметът. По думите му другият проблемен път през зимата е в посока Варна по направлението Провадия – Петров дол – Габърница. „Този път не е на територията на нашата Община, а в съседство, но основно наши автомобили се движат. Пътят е в сянка и също много често е заледен“, добави Филчо Филев. \r\nДиана СТОЕВА", "date": "2018.11.07", "title": "Варна: Община Провадия е заредила необходимите количества пясък и сол за зимна поддръжка на пътищата"}
{"url": "http://www.focus-news.net/news/2018/11/07/2587754/mkd-makedoniya-protest-v-podkrepa-na-osadeniya-gruevski.html", "text": "Група демонстранти в сряда вечерта са  протестирали в сряда вечерта пред Върховния съд в Скопие в подкрепа на осъдения бивш премиер Никола Груевски, съобщава македонската медия  МКД .   \r\nТе са издигнали призив към властите „Спрете политическите гонения“ и са  призовали президента да прекрати обвиненията срещу Груевски. Те са заявили, че покрай всичките криминални престъпления, които се извършват в държавата, Груевски е осъден за един „Мерцедес“ за 600 000 евро, на който още се возел. „ Подкрепяме го за това, което направи, неговата борба е и наша борба. Нека да знае, че македонският народ няма да го остави.“ е заявил Александър Трайковски, един от обвинените заедно с Груевски по делото в община Център (Скопие).  Ивелина Ватова", "date": "2018.11.07", "title": "МКД (Македония): Протест в подкрепа на осъдения Груевски."}
{"url": "http://www.focus-news.net/news/2018/11/07/2587719/nimh-utre-shte-bade-predimno-slanchevo-maksimalnite-temperaturi-shte-sa-mezhdu-13-i-18.html", "text": "През следващото денонощие времето ще се задържи почти без промяна. В равнините ще бъде мъгливо или с ниска слоеста облачност и на отделни места ще преръми. Над планинските райони ще бъде предимно слънчево. Ще духа слаб вятър от изток-североизток. Максималните температури ще са между 13° и 18°, в София 16°-17°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Христо Христов. \r\nНад Черноморието ще бъде с ниска облачност или мъгла и на места ще преръми. Ще духа слаб до умерен североизточен вятър. Максималните температури ще бъдат 14°-16°. Температурата на морската вода е 17°. Вълнението на морето ще бъде 3 бала. \r\nНад планините ще бъде предимно слънчево. Ще продължи да духа слаб до умерен вятър от изток-югоизток. Максималната температура на височина 1200 метра ще е около 12°, на 2000 метра – около 6°. \r\nАтмосферното налягане е по-високо от средното за месеца и ще остане без съществена промяна.", "date": "2018.11.07", "title": "НИМХ: Утре ще бъде предимно слънчево, максималните температури ще са между 13° и 18°"}
{"url": "http://www.focus-news.net/news/2018/11/07/2587718/plovdiv-predsedatelyat-na-enp-doris-pak-prie-pokanata-na-kmeta-ivan-totev-da-bade-gost-na-otkrivaneto-na-evropeyska-stolitsa-na-kulturata-2019.html", "text": "Председателят на ЕНП – Жени Дорис Пак прие поканата на кмета на Община Пловдив инж. Иван Тотев да присъства на откриващото събитие на Европейска столица на културата на 12-ти януари 2019-та година. Това съобщиха за  Радио „Фокус“-Пловдив  от Общината. Двамата проведоха двустранна среща в Хелзинки, Финландия, където са делегати на конгреса на Европейската народна партия. „При последното си посещение в Пловдив през пролетта на 2017-та останах възхитена от това, което сте направили в града само за пет години. Възхитена съм от Пловдив още от първото си посещение през 2012 година в качеството ми на председател на Комисията по култура, образование и медии в Европейския парламент“, каза Дорис  Пак в разговора си с кмета Иван Тотев. Тя подчерта, че с интерес следи всичко, което се случва в града, как върви подготовката за домакинството на Пловдив за Европейска столица на културата. Само след  два дни председателят на организацията на жените в Европейската народна партия Дорис Пак и кметът на Пловдив инж. Иван Тотев ще бъдат сред участниците в инициативата „Градове за Европа“ в Берлин. Те ще присъстват и на годишното събитие „Речта за състоянието на Европа“, както и в Европейската конференция „Отдадени на Европа“.", "date": "2018.11.07", "title": "Пловдив: Председателят на ЕНП Дорис Пак прие поканата на кмета Иван Тотев да бъде гост на откриването на Европейска столица на културата 2019"}
{"url": "http://www.focus-news.net/news/2018/11/07/2587717/predstoyashti-mezhdunarodni-sabitiya-za-8-noemvriagentsiya-fokus.html", "text": "Нов кръг от преговорите между държавните глави на Сърбия и Косово за нормализиране на двустранните отношения. \r\n***  Изтича крайният срок за явяване на бившия премиер на Македония Никола Груевски да се предаде за изтърпяване на присъдата от две години лишаване от свобода по делото „Танк“. \r\n***  Френският външен министър Жан Ив Ле Дриан ще проведе среща с британския си колега Джереми Хънт. \r\n***  Ще бъде обявена прогнозата за икономически растеж в страните от еврозоната. \r\n***  Ще бъде отбелязана втората годишнина от победата на Доналд Тръмп на президентските избори в САЩ. \r\n***  Държавният глава на Руската федерация Владимир Путин ще участва в двустранен форум с президента на Казахстан Нурсултан Назарбаев. \r\n***  Стартира мащабен процес за подпомагане на мигранти за влизането им във Франция. \r\n***", "date": "2018.11.07", "title": "Предстоящи международни събития за 8 ноември(Агенция „Фокус“)"}
{"url": "http://www.focus-news.net/news/2018/11/07/2587723/radio-svobodna-evropa-makedoniya-sreshtata-v-bryuksel-mezhdu-prezidentite-na-kosovo-i-sarbiya-shte-se-sastoi.html", "text": "Срещата в Брюксел между президентите на Сърбия и Косово – Александър Вучич и Хашим Тачи, все пак ще се състои, предава   Радио „Свободна Европа“  в македонската си редакция, като се позовава на съобщение от Европейската служба за външна дейност (ЕСВД). \r\nОчаква се Вучич и Тачи да потвърдят готовността на страните им да увеличат усилията за постигането на правно обвързващ договор за нормализирането на отношенията между двете страни. Тереза Герова", "date": "2018.11.07", "title": "Радио „Свободна Европа“ (Македония): Срещата в Брюксел между президентите на Косово и Сърбия ще се състои"}
{"url": "http://www.focus-news.net/news/2018/11/07/2587724/dobrich-narodno-chitalishte-yordan-yovkov-1870-godina-obyavi-dve-svobodni-pozitsii-za-rabota-v-kulturniya-institut.html", "text": "Народно читалище „Йордан Йовков – 1870 година“ е обявило две свободни позиции за работа в културния институт. Това съобщи Димитър Стефанов, експерт „Връзки с обществеността“ в читалището, предаде кореспондентът на  Радио „Фокус” . Читалището търси преподавател по английски език с релевантно образование и опит в езиковото обучение на деца и възрастни. Институцията обявява и свободно място за длъжност „Организатор читалищни дейности“. Запознаване с длъжностните характеристики и подаване на заявления за кандидатстване става на място в читалищната сграда на адрес: бул. „25-ти септември“ №44 в кабинета на Секретаря, етаж 2 и в касата на 4-ти етаж. Повече информация може да се получи и по телефона.  \r\nЖулиета НИКОЛОВА", "date": "2018.11.07", "title": "Добрич: Народно читалище „Йордан Йовков – 1870 година“ обяви две свободни позиции за работа в културния институт"}
{"url": "http://www.focus-news.net/news/2018/11/07/2587726/yordan-tsonev-dps-tozi-parlament-e-s-izcherpan-resurs-predsrochnite-izbori-sa-neizbezhni-no-na-tozi-etap-dps-nyama-politicheski-oferti.html", "text": "Този парламент е с изчерпан ресурс, предсрочните избори са неизбежни, но на този етап ДПС няма политически оферти. Това каза в предаването „Това е България“ на  Радио „Фокус“  заместник председателят на ПГ на ДПС и член на ръководството на движението Йордан Цонев. Той поясни, че ДПС е предприело съответните парламентарни и политически действия, след като ситуацията се е изострила по морални причини след проявите на вицепремиера Валери Симеонов и добави, че партията настоява той да бъде отстранен от поста си. „Въпросът е, има ли натрупана енергия за промяна. Ако има натрупана такава енергия за промяна, политическите сили, които и да са те, също трябва да реагират, като предложат накъде да се насочи тази промяна. Пред този управленски формат предсрочните избори са неизбежни. Кога? Това е въпрос на случки, събития и желание на обществото. Но, че ще има предсрочни парламентарни избори – в това сме убедени. Всичко до този момент подсказва това. Общата оценка на партията е, че този управленски формат губи политическото време на България.\" Йордан Цонев каза още, че от 2009-та година насам една партия печели изборите, прави коалиционен кабинет на база аритметично мнозинство в парламента, без да я интересува има ли сходство в програмите и има ли фокусиране върху национални цели. Това се повтаря и важи за всички кабинети от 2009-та година, включително и за кабинета „Орешарски“, в който участва и ДПС.", "date": "2018.11.07", "title": "Йордан Цонев, ДПС: Този парламент е с изчерпан ресурс, предсрочните избори са неизбежни, но на този етап ДПС няма политически оферти"}
{"url": "http://www.focus-news.net/news/2018/11/07/2587725/kanal-5-makedoniya-kak-dalgosrochno-da-se-reshi-problemat-s-bezdomnite-kuchetai.html", "text": "Глутницата бездомни кучета, които в идеалния център на града се събират и представляват заплаха за безопасността на гражданите, нападат и чуждестранни туристи, са подновена аларма за този проблем, който от се протака години, предава скопската телевизия  „Канал 5“ .  Медията отбелязва, че докато гражданите са разделени в диаметрално противоположни мнения за това как да се отстрани проблемът, то всички са обединени около това, че е дошло времето той де бъде решен, предава Радио „Фокус“ в рубриката  „Балкански туристически часовник“ . Представителите на гражданско сдружение „Анима Мунди“ смятат, че мерките досега не дават резултат и предлагат цял набор от други, които ще окажат ефект. „Канал 5“ съобщава, че не само Скопие или останалите македонски градове имат проблема с бездомните кучета, а и други балкански и европейски градове, който с въвеждането на пакет от мерки ще извадят кучетата от улиците. В Загреб покрай другите мерки, успешно функционира моделът на около 40 стационара, разположени в околностите на града, които дългосрочно обгрижват бездомни кучета с контрол над развъждането, а в София към тези мерки са въведени и допълнителни данъци. Медията констатира, че всичко е в ръцете на градските власти, които трябва да се включат в работата и да подходят към този проблем сериозно и в партньорство с гражданските асоциации за защита на животните.", "date": "2018.11.07", "title": "„Канал 5“ (Македония): Как дългосрочно да се реши проблемът с бездомните кучета?"}
{"url": "http://www.focus-news.net/news/2018/11/07/2587721/afp-donald-tramp-prizovava-republikantsi-i-demokratite-da-rabotyat-zaedno.html", "text": "Президентът на САЩ Доналд Тръмп изрази надежда, че републиканците и демократите могат да „работят заедно\" след междинните избори, в резултат на които Републиканската партия загуби мнозинството си в долната камара на Конгреса, предава  AFP . \r\n„Надяваме се, че всички ние ще можем да работим заедно през следващите години, за да продължим да допринасяме за американския народ, включително за икономическия растеж, инфраструктурата, търговията, намаляването на разходите за лекарства, отпускани с рецепта\", заяви Тръмп в рамките на специална пресконференция в Белия дом, която свика след обявяването на изборните резултати. Тереза Герова", "date": "2018.11.07", "title": "AFP: Доналд Тръмп призовава републиканци и демократите да „работят заедно\""}
{"url": "http://www.focus-news.net/news/2018/11/07/2587727/plovdiv-za-parvi-pat-gradat-shte-bade-domakin-na-sedmitsata-na-koreyskoto-kino.html", "text": "На 9 и 10 ноември Пловдив ще бъде домакин на Седмицата на корейското кино. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Инициативата на Културния отдел на Посолството на Република Корея в София се провежда за осма поредна година, но за първи път прожекции, освен традиционно в София, ще има и в Пловдив – Европейска столица на културата 2019. Седмицата на корейското кино цели да популяризира корейската култура по света. „Трите филма, които са селектирани за прожекциите в Пловдив са брилянтни образци на съвременното корейско кино. Подбрани са една историческа екшън драма, комедия и пълнометражна анимация за децата. И трите прожекции ще бъдат в Дома на киното в Пловдив и ще са с вход свободен“, съобщиха организаторите. \r\nВъв фоайето на Дома на киното в Пловдив ще бъде експонирана и фотоизложба на забележителности и туристически атракции от Република Корея. \r\nТони МИХАЙЛОВ", "date": "2018.11.07", "title": "Пловдив: За първи път градът ще бъде домакин на Седмицата на корейското кино"}
{"url": "http://www.focus-news.net/news/2018/11/07/2587730/plovdiv-obnovena-e-detskata-ploshtadka-na-bul-tsarigradsko-shose.html", "text": "Обновена е детската площадка на бул. „Цариградско шосе“ в пловдивския район „Източен“. Това съобщи за  Радио „Фокус“ – Пловдив  районният кмет Николай Чунчуков. Той обясни, че настилката е сменена с противоударна и заедно с новата ограда осигуряват безопасност за децата от квартала. Монтирани са и допълнителни съоръжения за игра – люлки, катерушки, пързалки и други. „Модернизирането на площадката е част от годишната програма, по която вече обновихме пет пространства за игра на децата от район „Източен“. Правим площадките така, че да отговарят на съвременните изисквания за качество и безопасност“, подчерта районният кмет Николай Чунчуков. Той бе категоричен, че и през следващата година в района ще продължат дейностите по реновиране на старите детски площадки, изградени преди 2009-та година, когато бе приета наредбата с новите изисквания. \r\nТони МИХАЙЛОВ", "date": "2018.11.07", "title": "Пловдив: Обновена е детската площадка на бул. „Цариградско шосе“"}
{"url": "http://www.focus-news.net/news/2018/11/07/2587728/sofiya-priklyuchi-protestat-na-maykite-na-detsa-s-uvezhdaniya.html", "text": "Приключи протестът на майките на деца с увеждания, предаде репортер на  Агенция „Фокус“ . Шествието започна от сградата на Министерски съвет и продължи по бул. „Княз Александър Дондуков“ в посока паметника на Васил Левски. Движението в района за кратко беше затруднено. Към момента преминаването в участъка се осъществява безпроблемно.", "date": "2018.11.07", "title": "София: Приключи протестът на майките на деца с увеждания"}
{"url": "http://www.focus-news.net/news/2018/11/07/2587308/pregled-na-osnovnite-temi-v-svetovniya-pechat-agentsiya-fokus.html", "text": "Междинните избори в САЩ и санкциите срещу Иран са сред основните теми на световния печат.  \r\n***  Избирателите най-накрая ще имат думата във вторник в тежката и с висок залог борба за контрол над Камарата на представителите, след като бъдат наводнени с финален блиц от телевизионни реклами, имейли във връзка с кампанията и агитатори, които идват директно на входната врата, пише най-големият  американски вестник USA Today . \r\nАнкетите за десетки отделни щатски битки за Конгреса в цялата страна показаха, че резултатите са прекалено близки, за да се правят заключения преди деня на изборите. Демократите имат малко предимство в надпреварата за получаване на мнозинство в долната камара, според последните проучвания, но окончателните резултати продължават да са непредвидими. \r\nНа Демократите им трябва 23 места в Конгреса, за да вземат контрола над долната камара от републиканците. Цялата страна е бойно поле, тъй като в повече от 70 избирателни участъка, от Ню Джърси до Калифорния, резултатите са на кантар. \r\nКакъв е залогът: Политиките на Доналд Тръмп през следващите две години. Ако Демократите спечелят мнозинство, те ще могат да използват агресивните надзорни правомощия на Конгреса, за да искат данъчни декларации на Тръмп, да призовават членове на кабинета му и да разследват предполагаема корупция в изпълнителната власт. Те могат да блокират президентските законопроекти, независимо дали за финансирането на стена по границата между Мексико и САЩ, или за ограничаването на помощните програми за мигранти. \r\nАко Републиканците останат на власт, през следващите две години Тръмп ще може да провежда широкообхватни консервативни политики, включително твърда линия по отношение на имиграцията, отменяне на Закона за достъпни грижи и премахване на екологичните регулации. \r\nРезултатите ще подготвят сцената и за президентските избори през 2020 година. Победа на Републиканците във вторник ще постави Тръмп в силна позиция за спечелването на втори мандат и бетонирането на контрола му върху партията. Победа на Демократите ще стимулира т.нар. либерална „съпротива“ и ще даде моментум на все още преживяващата изненадващата победа на Доналд Тръмп през 2016 година. \r\nПървите знаци, дали вторник ще донесе синя вълна, червена, или никаква, ще започнат да се появяват след затварянето на изборните секции в ключовите щати на Източния бряг и в средния изток, което започва след 18:00 (01:00 българско време). Но пълните резултати няма да бъдат налични преди полунощ (07:00) или по-късно, тъй като гласоподавателите в Калифорния и други западни щати приключват доста по-късно своето гласуване. \r\nС десетки оспорвани щати, които ще се разиграят, изборната битка може да продължи и няколко дни, тъй като са възможни повторни преброявания.  \r\nИ двете страни предупреждават, че демокрацията е под заплаха в тези избори. \r\n***  Говорителят на Републиканския национален комитет (РНК) Каси Смедли заяви във вторник, че президентът на САЩ Доналд Тръмп успешно е превърнал своите поддръжници в поддръжници на Републиканската партия чрез серията митинги преди междинните избори, пише  електронното издание на вестник The Hill . \r\n„Това, което се случи в щатите, където Доналд Тръмп проведе митинги е, че той превърна своите привърженици в поддръжници на Републиканската партия. Виждаме как се случва това“, заяви Смедли. \r\n„Те получават текстово съобщение на сутринта след митинга и се получава безпрецедентно взаимодействие, защото те отиват на уебсайта, регистрират се за гласуване или изискват своята бюлетина и това е разликата с Барак Обама, който не може да постигне това“, продължи тя. \r\n„Спомняте ли си, когато Барак Обама беше президент, всички излизаха да гласуват през 2012 и 2008-а година, но, когато бяха междинните избори те оставаха у дома, защото бяха поддръжници на Обама“, припомни говорителят на РНК. „Доналд Тръмп казва, ‚Не така. Ако ме харесват и харесвате моите политики, ние трябва да имаме стабилни републикански мнозинства в Конгреса, за да ги прокарваме“. \r\nИзданието припомня, че Тръмп проведе множество митинги в полза на Републиканските кандидати из цялата страна преди междинните избори, които се очаква да бъдат нещо като референдум за първите му две години като президент. \r\nСъгласно проучванията на общественото мнение, изявите на Тръмп ще имат огромно влияние върху гласуването във вторник. Анкета на USA Today/Suffolk University, проведен през октомври, показа, че 58% от избирателите смятат, че държавният глава ще има „голямо“ влияние, когато отидат да гласуват. \r\nThe Hill посочва, че Републиканците се опитват да защитят мнозинството си в Камарата на представителите (Конгреса, долната камара), където на Демократите им трябват само 23 места, за да спечелят мнозинство. \r\n***  Президентът на САЩ Доналд Тръмп ще се затвори в Белия Дом в деня на междинните избори в страната, след като не спря да обикаля Съединените щати през последните две седмици в хода на предизборната кампания на Републиканците, пише  онлайн изданието на Washington Examiner . \r\nПрессекретарят на Белия Дом Сара Хъкаби Сандърс заяви, че държавният глава ще прекара вторник, „в телефонни разговори, проследяване на изборите за Конгрес, Сенат и губернатори из цялата страна и в срещи със своя политически екип, за да получава най-новата информация в реално време“. \r\n„След три събития в три щата и четири полета, президентът Тръмп изглеждаше разбираемо изтощен, докато слизаше от Air Force One тази сутрин в 02:19 часа“, съобщиха от Белия Дом. „Докато се прибере в Белия Дом стана 02:43. Говорителят Сара Сандърс заяви, че Тръмп ще прекара деня в телефонни разговори и срещи със своя политически екип“. \r\nПрезидентът и първата дама Мелания Тръмп са поканили семейството си и приятели да гледат резултатите от изборите в Белия Дом по-късно вечерта, добави още Сандърс. \r\nИзданието припомня, че Тръмп е прекарал по-голямата част от последната седмица на път, провеждайки 11 митинга в 8 щата. В понеделник държавният глава е посетил Индиана, Мисури и Охайо преди да се върне в Белия Дом. \r\nАмериканският лидер омаловажи предвижданията, че Демократите ще спечелят мнозинство в Конгреса. На тях са им нужни 23 места, за да го направят. \r\n„Не мисля, че това ще се случи“, заяви Тръмп пред журналистите в понеделник. „Мисля, че вървим много добре за Конгреса. Мисля, че сме много добре и за Сената“. \r\n***  Президентът на Турция Реджеп Таийп Ердоган заяви, че санкциите на САЩ срещу Иран „не са правилни“, пише  електронното издание на турския консервативен ежедневник Yeni Safak . \r\nСлед среща на парламентарната група на управляващата „Партия на справедливостта и развитието“, Ердоган заяви пред репортерите: „Ние не намираме санкциите за правилни. Защото нашето мнение е, че тези санкции целят да разрушат световния баланс“. \r\nТурският лидер подчерта, че американските санкции срещу Техеран противоречат на международното право и дипломацията. \r\n„Ние не искаме да живеем в империалистки свят“, добави той. \r\nИзданието припомня, че в понеделник Вашингтон въведе нови санкции срещу енергийния и банковия сектор на Иран. Повече от 700 физически и юридически лица бяха включени в черния списък на САЩ, включително 50 банки и техните вътрешни и външни дъщерни дружества. Американското правителство предостави на Китай, Гърция, Индия, Турция, Италия, Япония, Южна Корея и Тайван 180-дневно изключение за вноса на петрол от Иран, което успокои тревогите на глобалните пазари, че наличността на суровината ще намалее рязко. Съвместните гранични патрули на САЩ и сирийските кюрди са неприемливи \r\nЕрдоган заяви, че съвместните патрули на формирования на САЩ и кюрдските „Сирийски демократични сили“ (СДС) по турско-сирийската граница са неприемливи и че очаква американският президент Доналд Тръмп да ги спре. \r\n„Йени Шафак“ посочва, че президентите на САЩ и Турция трябва да се срещнат през почивните дни в Париж и по този повод турският президент е коментирал, че ще обсъди с американския лидер този въпрос, който може да предизвика „сериозни негативни развития“ по границата. \r\n„Йени Шафак“ обяснява, че СДС е доминирана от сирийските кюрдски „Отряди за народна самоотбрана“ (YPG/ОНС), които са военното крило на партия Демократически съюз (PYD) – издънка на „Работническата партия на Кюрдистан“ (ПКК). Турция постигна исторически резултати срещу тероризма \r\nТурция е постигнала исторически успехи срещу терористичните групировки под негово управление, заяви Ердоган. \r\n„Турция постигна исторически резултати срещу терористичните групировки, банди и наркотрафиканти и всички други действия, целящи постигането на мир през нашето управление (от 2002 година)“, констатира държавният глава в изказване пред парламентарната група на ПСР.", "date": "2018.11.07", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/11/07/2587307/predstoyashti-sabitiya-v-stranata-za-7-noemvri-agentsiya-fokus.html", "text": "*** \r\nОт 9.00 часа ще се проведе заседание на Народното събрание.  \r\n*** \r\nОт 09.30 часа в зала 6 на НДК вицепрезидентът Илияна Йотова ще открие Първи конгрес по трудова медицина и експертиза на работоспособността с международна конференция по проекта „ЕПСИЛОН“. \r\n*** \r\nОт 10.00 часа ще се проведе заседание на Министерски съвет. \r\n*** \r\nОт 09.00 часа 4 състав на Специализирания наказателен съд ще гледа дело срещу Юлиян Т, Христо С. и др., обвинени в образуване и ръководене на организирана престъпна група.  \r\n*** \r\nОт 09.00 часа в „Гранд Хотел София“ ще се проведе 11-ата Научна конференция „Науката – от възможност към действие“.  \r\n*** \r\nОт 09.30 часа в зала „Средец“ в София Хотел Балкан“, Изпълнителната агенция за насърчаване на малките и средните предприятия организира Българо- азербайджанския бизнес форум с провеждане на двустранни срещи. Форумът ще бъде открит от съпредседателите на междуправителствената комисия   Теменужка Петкова, министър на енергетиката на Република България и Инам Керимов, министър на селското стопанство на Република Азербайджан. Участие в официалната част ще вземат представители на българските институции, ангажирани с насърчаване на двустранното търговско-икономическо сътрудничество. \r\n*** \r\nОт 9.30 часа 15 състав на Специализирания наказателен съд ще гледа дело срещу Алексей П., Антон П. и др., обвинени в образуване и ръководене на организирана престъпна група.  \r\n*** \r\nОт 9.30 часа 8 състав на Специализирания наказателен съд ще гледа дело срещу Цветан В., Александър П. и др., обвинени в образуване и ръководене на организирана престъпна група.  \r\n*** \r\nВ 10.00 часа в зала Витоша на Интер Експо център ще се състои втората национална конференция SMARTOURISM.BG. \r\n*** \r\nОт 10.00 часа 2 състав на Специализирания наказателен съд ще гледа дело срещу Божидар К., Иван Т. и др., обвинени в образуване и ръководене на организирана престъпна група.  \r\n*** \r\nОт 10.00 часа 2 състав на Специализирания наказателен съд ще гледа дело срещу Божидар К., Иван Т. и др., обвинени в образуване и ръководене на организирана престъпна група.  \r\n*** \r\nОт 10.00 часа 6 състав на Специализирания наказателен съд ще гледа дело срещу Кирил К., Благой Д. и др., обвинени в образуване и ръководене на организирана престъпна група.  \r\n*** \r\nОт 10.00 часа 13 състав на Специализирания наказателен съд ще гледа дело срещу Фарес Ф., Светослав Е. и др., обвинени в образуване и ръководене на организирана престъпна група.  \r\n*** \r\nОт 11.00 часа в СБАЛАГ „Майчин дом“ ще бъде представена иновативна система за ранна диагностика на рак на гърдата.  \r\n*** \r\nВ 11.00 часа в Аулата на Ректората на СУ „Св. Климент Охридски“, проф. Щефан Хобе от Университета в Кьолн ще бъде удостоен с почетното звание „доктор хонорис кауза“ на висшето учебно заведение.  \r\n*** \r\nОт 11.00 часа 9 състав на Специализирания наказателен съд ще гледа дело срещу Атанас П., Веселин М. и др., обвинени в образуване и ръководене на организирана престъпна група.  \r\n*** \r\nОт 11.00 часа в конферентната зала на БСК (ул. „Алабин“ 16-20) ще бъдат представени резултатите от две изследвания, проведени в рамките на Проект № BG05SFOP001-3.003-0028-C01 „Повишаване на доверието на обществото в съдебната система чрез оценка и анализ на съдебната реформа“, финансиран от Европейския съюз и Оперативна програма „Добро управление“, изпълняван от Центъра за законодателни оценки и законодателни инициативи (ЦЗОЗИ). \r\n*** \r\nОт 11.00 часа в централата на АБВ ръководството на партията ще даде пресконференция, на която ще бъдат обсъдени заплахите за България от разваляне на Договора за ликвидиране на ракетите със среден обсег на действие.  \r\n*** \r\nОт 12.00 часа в Гранитна зала на Министерски съвет, министърът на образованието и науката Красимир Вълчев ще участва в заседание на Координационното звено по Механизма за обхващане и задържане в образователната система на деца и ученици. След заседанието в 13.00 часа се предвижда брифинг.  \r\n*** \r\nОт 12.30 часа в хотел „Интер Континентал“ Министерството на регионалното развитие и благоустройството организира дискусия за обсъждане на предлаганите промени в Закона за регионалното развитие. В събитието ще вземе участие зам.-министърът на регионалното развитие Деница Николова.  \r\n*** \r\nОт 13.30 часа 11 състав на Специализирания наказателен съд ще гледа дело срещу Маджар К., Венелин К. и Мирослав К., обвинени в образуване и ръководене на организирана престъпна група.  \r\n*** \r\nОт 7 до 10 октомври в Интер Експо Център ще се проведат изложения, посветени на новостите и развитието на хранително вкусовия и хорека сектора. Официалното откриване ще се състои в централното фоайе от 14.00 часа. Очаква се участие да вземе и министърът на земеделието, храните и горите Румен Порожанов.  \r\n*** \r\nОт 14.00 часа 7 състав на Специализирания наказателен съд ще гледа дело Ивайло Ст., Венцеслав Д. и др., обвинени в образуване и ръководене на организирана престъпна група.  \r\n*** \r\nОт 14.30 часа в зала 134 в сградата на парламента на пл. „Кн. Александър І“ 1 председателят на Народното събрание Цвета Караянчева ще представи на заседание на Комисията по правни въпроси мотивите на законопроекта за изменение и допълнение на Наказателния кодекс, свързан с предоставяне на всеобхватна и широка защита на жените и децата – жертви на домашно насилие и всички форми на агресия срещу тях. \r\n*** \r\nОт 14.30 часа в зала „Изток“ на Народното събрание ще се проведе среща-дискусия, свързана с проблемите, породени от т.нар. фалшиви новини. Форумът се организира от ВМРО.  \r\n*** \r\nОт 17.30 часа в сградата на Австрийското посолство в България ще бъде отбелязана 10-годишнината на фондация ,,Конкордия България“. \r\n*** \r\nОт 18.00 часа в залата на ГС на БСП- София, на ул. „Леге“ 10, ет. 1, Литературен салон  „Леге 10“ организира възпоменателна вечер за акад. Стефан Младенов на тема „Науката в полза на икономиката“. \r\n*** \r\nОт 18.00 часа в клуб „Журналист“ в СБЖ, на бул. Граф Игнатиев № 4, 1 ет., ще се състои премиерата на книгата „Тъй рече Виктор“ на Маргарита Петкова. \r\n*** \r\nОт 11.00 часа пред сградата на ОДМВР – Бургас, разположена на ул. „Христо Ботев“ № 46, ще се проведе официална церемония за отбелязване на професионалния празник на полицейските служители. От 14.00 часа в двора на училище „П.К.Яворов“ в к-с „Лазур“ ще се проведа демонстрационни действия на служителите от „Специализираните полицейски сили“. \r\n*** \r\nОт 17.00 часа пред пред „Паметника на приморци, загинали в Сръбско-българската война 1885 година”, до сградата на Община Варна ще се състои военен ритуал за полагане на венци и цветя, отслужване на заупокойна молитва и изпълнение на шоу-спектакъл от представителен блок от курсанти по повод 140 години от създаването на Българската земска война и 133 години от победата при Сливница през Сръбско-българската война 1885 година. \r\n***  \r\nОт 10.30 часа в аудитория 321 на Ректората на ВТУ ще се проведе удостояване на Струмишкия митрополит Наум с титлата „Почетен доктор“ на ВТУ „Св. св. Кирил и Методий“.  \r\n***  \r\nОт 10.30 часа в Областна дирекция на МВР ще се проведе откриване на изложба и награждаване на децата от центровете за работа с деца и младежи, участвали в конкурса „Полицаят – моят приятел“.  \r\n***  \r\nОт 11.00 часа в МДТ „Константин Кисимов“ ще бъде представена „Пипи Дългото чорапче“ – детска постановка.  \r\n***  \r\nОт 16.30 часа в прес залата на стадион „Ивайло“ ще се проведе изнесена приемна на Председателски съвет на Великотърновски общински съвет.  \r\n***  \r\nОт 17.30 часа в Изложбени зали „Рафаел Михайлов“ ще се проведе откриване на изложба „Сърцето на поета“ с автор Цанко Петров.  \r\n***  \r\nот 18.00 часа, в пресклуба на БТА ще се проведе среща на дискусионен клуб \"Димитър Благоев-Никола Габровски\". Гост ще бъде политологът проф. Тодор Галунов. Ще се обсъжда актуалната политическа обстановка в общината.  \r\n***  \r\nОт 18.00 часа в Художествена галерия „Борис Денев“ ще се проведе откриване на „50+50+30“ – съвместна изложба на Мариета Конова и Марио Конов.  \r\n*** \r\nОт 18.00 часа пред паметника „Майка България“ ще се проведе трети протест с искане на оставката на вицепремиера Валери Симеонов. \r\n***  \r\nОт 18.30 часа в Клуб 7 ще се проведе представяне на книгата „Голямата работа“ на автора Пламен Петков.  \r\n***  \r\nОт 19.00 часа в МДТ „Константин Кисимов“ ще бъде представен„Да пееш по дъжда“ – мюзикълна Държавна опера - Варна.  \r\n***  \r\nОт 19.00 часа на стадион „Ивайло“ ще се проведат масови безплатни тренировки – Есен 2018.  \r\n*** \r\nОт 14.00 часа в зала 102 на Община Горна Оряховица ще се проведе кратка церемония по встъпване в длъжност на 15 ученици от ПГЕЕ „М. В. Ломоносов“ като младши посланици към Европейския парламент. \r\n*** \r\nОт 10.00 часа в Интерактивна зала на Регионална библиотека „Дора Габе“ ще се състои презентация за живота и творчеството на Любен Каравелов.  \r\n*** \r\nОт 10.30 часа в ДГ №23 ще се играе куклен спектакъл „Магическо училище“ на Държавен куклен театър „Дора Габе“.  \r\n*** \r\nОт 18.00 часа в Огледална зала „Нели Божкова“ ще бъде представена книгата „Тяло под роклята“ от Галин Никифоров. Книгата ще представи Драгомил Георгиев – литературен критик.  \r\n*** \r\nОт 19.00 часа в Концертна зала на Младежки център ще се играе спектакълът „Антихрист“ по Емилиян Станев.  \r\n*** \r\nОт 17.30 часа в Музея на розата ще бъде открита изложбата „Образи и щрихи от Голямата война“. \r\n*** \r\nОт 11.30 часа в сградата на Синдикат на българските учители ще се проведе семинар „Дай път на живота“.  \r\n*** \r\nОт 12.00 часа в VI -  СУ – „Отец Паисий“ ще се открие „Детско полицейско училище“. \r\n*** \r\nВ 17.00 часа в РИМ-Пазарджик се открива изложбата „Емпорион Пистирос в Тракия“ на Археологическия музей в град Септември.  \r\n*** \r\nОт 09.30 часа в Зала 10 на Окръжен съд ще се гледа делото на подсъдимия Боян Л. Той е обвинен в укриване на данъци в размер на 206 064,31 лв.. \r\n*** \r\nОт 10.00 часа в Зала 10 на Окръжен съд ще се гледа делото на подсъдимия Стоян П. за присвояване на пари като длъжностно лице – началник на сектор „Охранителна полиция“ в Трето РУ „Полиция“ на ОД на МВР – гр. Пловдив. \r\n*** \r\nОт 14.00 часа в ОУ „Панайот Волов“ ще се играе представление на ромски и български език, написано от Здрава Каменова. Постановката е част от програмата на Пловдив – Европейска столица на културата 2019. \r\n*** \r\nОт 14.30 часа в Зала 2 на Окръжен съд ще се гледа делото на подсъдимия Никола Х. за укриване на данъци в размер на 540 517.99 лв.. \r\n*** \r\nВ 14.30 часа в хотел „Рамада Пловдив Тримомциум“ Ще се проведе официалното откриване на Национална работна среща за противодействие на трафика на хора и закрила на жертвите. \r\n*** \r\nОт 18.00 часа в концертната зала на читалище „Напредък-1864“ ще се състои Концерт по повод навършването на 120 години от основаването на хор „Родна песен“. \r\n*** \r\nОт 14.30 часа министърът на вътрешните работи Младен Маринов ще открие обновената сграда на РУ-Самоков. \r\n*** \r\nОт 11.00 часа в салона на читалището на село Гавраилово  ще се състои Образователен спектакъл за деца на Държавен куклен театър – Сливен „Приказка за фея… и зъбки“, по повод празника на селото. На същия ден, от 17.30 часа, в сградата на кметството ще бъде открита изложба на Атанас Пенев. От 18.30 часа в салона на читалището ще се проведе празничен концерт с участието на самодейни колективи при Народно читалище (НЧ) „Слънце – 1928“ - село Гавраилово и танцов състав „Беленче“ при НЧ „Христо Ботев – 1936“ - село Бяла. \r\n*** \r\nОт 11.00  часа в  конферентна зала в хотел „Парк централ“ ще се състои среща-дискусия за икономическото състояние на региона , ще бъдат представени резултати от проведената от БТПП анкета сред фирмите от региона за проучване на мнението им и за набиране на предложения по въпроси от икономически, обществен и социален характер, които възпрепятстват нормалната им работа и чието отстраняване е важно за дейността им. Ще участват председателят на БТПП -Цветан Симеонов, председателят на Сливенска търговско-промишлена палата - Кольо Колев, Oбластният управител -Чавдар Божурски и представители на медиите.   \r\n*** \r\nОт 17.00 часа в конферентна зала „Графити“ на хотелски комплекс „Национал” – ще се състои  среща за възможностите за борбата с демографската криза в страната  и вродените и наследствени аномалии и заболявания. \r\n*** \r\nОт 10.00 часа в ОДМВР-Смолян ще се проведе брифинг, на който ще бъде предоставена информация за състоянието на престъпността и резултатите от работата на ОДМВР-Смолян от началото на годината. \r\n*** \r\nОт 19.00 часа в Оперен театър ще се състои „Хубавата Елена“ опера буфа от Жак Офенбах \r\nрежисьор - Славчо Николов. \r\n*** \r\nВ 10.30 часа в залата на РУ- Шумен, директорът на ОДМВР- Шумен ст. комисар Ялчън Расим и административният ръководител на ОП – Шумен и окръжен прокурор Маргарита Георгиева ще ви предоставят информация за разкрити наркооранжерии.", "date": "2018.11.07", "title": "Предстоящи събития в страната за 7 ноември (Агенция „Фокус“)"}
{"url": "http://www.focus-news.net/news/2018/11/07/2587310/kommersanta-emanyuel-makron-osuetyava-palnoformatnata-sreshta-mezhdu-vladimir-putin-i-donald-tramp.html", "text": "Еманюел Макрон осуетява пълноформатната среща между Владимир Путин и Доналд Тръмп, пише руският вестник  “Коммерсантъ“ . \r\nИнформиран европейски дипломатически източник  на изданието обясни защо се провали пълноформатната среща между президентите на Руската федерация и Съединените щати Владимир Путин и Доналд Тръмп в Париж. Според него против срещата се е обявил президентът на Франция Емануел Макрон, който не желае руско-американската среща на върха да затъмни събитията, посветени на стогодишнината от края на Първата световна война. \r\n\"Всеки се чуди каква е причината за промяната във формата на срещата между Путин и Тръмп в Париж, която беше обявена след посещението на  съветника по националната сигурност на президента на Съединените щати Джон Болтън в Русия и и се предполагат причини от високата политика, но всичко се оказало банално: Емануел Макрон поиска от Москва и Вашингтон да не провеждат преговори в Париж, за да не \"затъмняват\" събитията и срещите, подготвени от Елисейския дворец. Това беше буквално начина, по който беше формулирано. Изглежда, че през 2018 г. е трудно да си представим, че стилът \"Кралят-слънце\" е все още жив. Но, както се казва, \"ce la vie\" (такъв е живота – бел.ред.)“, пише изданието. \r\nВъв френското външно министерство не коментират причините за промяна на първоначалните планове, като завяват, че това е двустранен въпрос между Русия и САЩ.  Юлиян Марков", "date": "2018.11.07", "title": "„Коммерсантъ“: Еманюел Макрон осуетява пълноформатната среща между Владимир Путин и Доналд Тръмп"}
{"url": "http://www.focus-news.net/news/2018/11/07/2587312/mvnr-savetnikat-po-natsionalnata-sigurnost-na-prezidenta-tramp-dade-visoka-otsenka-za-balgarskite-usiliya-na-balkanite.html", "text": "Благодарност и висока оценка за усилията на България за стабилността и просперитета на региона на Западните Балкани получи вицепремиерът Екатерина Захариева от съветника по националната сигурност на американския президент и член на кабинета му посланик Джон Болтън, с когото разговаря днес, съобщава  Пресцентъра на Министерство на външните работи  .  \r\n„Не забравяйте нашия регион. България полага много усилия в подкрепа на евро-атлантическата перспектива на Западните Балкани и ще продължим да подкрепяме нашите съседи и приятели. Радвам се да чуя от вас, че и САЩ ще продължат да бъдат ангажирани с тази тема“, подчерта първият ни дипломат пред своя домакин. Двамата разговаряха днес повече от час в Западното крило на Белия дом. Захариева и Болтън  обсъдиха възможностите за сътрудничество между България и САЩ, за да продължи регионът по пътя на реформите и евро-атлантическата интеграция. „Успехът на България като лидер в региона е важен за нас“, заяви посланик Болтън. Той допълни, че от реализирането на евро-атлантическата перспектива на страните от Западните Балкани и решаването на някои съществуващи отворени въпроси между тях пряко зависи и интересът на чуждестранните инвеститори към региона.  \r\nВ продължилата много над предвиденото среща двамата обмениха мнения и по Близкия изток с акцент върху Близкоизточния мирен процес, ситуацията в Сирия и Либия.   \r\n„Имахме възможността да обсъдим американската гледна точка по отношение на региони, близки до България, до Европа, за съжаление с нестабилност в тях. Беше искрена и честна среща. Поканих моя домакин в България“, коментира първият ни дипломат пред журналисти след края на срещата с Болтън.  \r\nЕкатерина Захариева и Джон Болтън обсъдиха и други важни за страната ни теми, сред които диверсификацията на енергийните доставки. Първият ни дипломат представи плановете на българското правителство в тази област. Захариева благодари на Болтън за трайния ангажимент  на САЩ в подкрепа на процеса на модернизация на българската армия.", "date": "2018.11.07", "title": "МВнР: Съветникът по националната сигурност на президента Тръмп даде висока оценка за българските усилия на Балканите"}
{"url": "http://www.focus-news.net/news/2018/11/07/2587315/cnn-spored-prouchvane-44-odobryavat-politikata-na-donald-tramp-a-55-ne.html", "text": "Според проучване 44 % одобряват политиката на Доналд Тръмп, а 55 % - не, съобщава  CNN . \r\nСпоред проучването 31% от отговорилите категорично подкрепят Тръмп, докато 47% от тях категорично не одобряват дейността му. Две трети от участниците в проучването заявиха, че решението за гласуване е повлияно от отношението към политиката на Тръмп. Същевременно седем от всеки 10 анкетирани изразиха задоволство от състоянието на икономиката и заявиха, че финансовото им положение се е подобрило през последните две години. \r\nЧетирима от 10-те анкетирани наричат здравето най-важния проблем, а седем от всеки 10 смятат, че здравната грижа се нуждае от реформа. Двама от всеки десет анкетирани посочват имиграцията като най-важния проблем, а всеки десети споменава проблема с контрола на търговията с оръжие. Всеки шести участник в анкетата заявява, че за пръв път участва в междинните избори.  Юлиян Марков", "date": "2018.11.07", "title": "CNN: Според проучване 44 % одобряват политиката на Доналд Тръмп, а 55 % - не"}
{"url": "http://www.focus-news.net/news/2018/11/07/2587313/moskovskiy-komsomolets-emanyuel-makron-otkaza-da-bade-statist-na-sreshtata-mezhdu-prezidentite-na-rusiya-i-sasht.html", "text": "Еманюел Макрон отказа да бъде статист на срещата между президентите на Русия и САЩ, пише руският ежедневник  “Московский Комсомолец“ . \r\nСрещата между Владимир Путин и Доналд Тръмп в Париж  беше точно толкова неочаквано отменена, колкото и когато  се появи в календара. Съвсем наскоро, страните обявиха пълномащабни преговори на най-високо ниво, а сега се оказа, че те не разполагат с достатъчно време, и обективно погледнато изглежда да не се случи нищо. „Не отивам там за това“  обясни президентът Доналд Тръмп. Текстът не е много дипломатически, но очевидно е вярно: Франция не иска събитията, посветени на 100-годишнината от Първата световна война,  да се превърнат във  фон на изпълнението на двама актьори, на които Макрон и другите лидери се превръщат в статисти. \r\nСлед първоначалното обявяване на срещата на върха последва разговор между Макрон и Владимир Путин и след това и от Москва и от Вашингтон започнаха внимателно да дават заден ход на намеренията за пълноформатна среща.  Юлиян Марков", "date": "2018.11.07", "title": "„Московский Комсомолец: Еманюел Макрон отказа да бъде статист на срещата между президентите на Русия и САЩ"}
{"url": "http://www.focus-news.net/news/2018/11/07/2587316/bsp-nastoyava-za-nezavisima-tehnicheska-ekspertiza-na-avtomagistrali-i-patishta-obzor.html", "text": "БСП настоява за независима техническа експертиза на автомагистрали и пътища. Искането бе внесено в Агенция „Пътна инфраструктура“ (АПИ)  от говорителя на ПГ на „БСП за България“ Елена Йончева, заместник-председателите на парламентарната група Христо Проданов, Крум Зарков, Георги Свиленски и депутати. От опозицията настояват да се направи независима техническа експертиза на автомагистралите „Тракия“, „Хемус“, „Струма“ и „Марица“, както и на пътя Видин – Кула и околовръстният път на София. Идеята на БСП е експертизата да бъде в независима лаборатория в Европа, като партията пое ангажимента да не ангажира държавния бюджет и да осигури финансирането на проверката.  \r\nПред журналисти говорителят на БСП Елена Йончева посочи, че  независимата експертиза ще бъде малка крачка срещу „системата, която ни убива“. Тя даде пример с инцидента край Своге. Йончева обясни, че БСП иска да получи отговор дали се краде  от българските магистрали. „Състоянието на българските магистрали е видимо за всеки от нас без да се прави техническа експертиза. Много често след като бъдат направени пътищата, започва и техният ремонт. В българското общество съществува убеждението, че голям процент от обществените поръчки за магистрали вместо да се дадe за магистрали, се връща към властта“, каза Йончева и обясни, че това е провокирало БСП до поиска независимо изследване. Йончева покани медиите да проследят целия процес и призова правителството да  подкрепи БСП в тази независима експертиза. Според нея това е единственият начин да се изчисти името на България.  По думите й, ако правителството няма от какво да се притеснява,  би трябвало да се подкрепи подобна проверка. \r\nГоворителят на БСП подчерта, че исканата от опозицията експертиза на пътищата не дискредитира българските строители. Според нея това е единственият начин професионалистите да бъдат защитени. „Имаме прекрасни пътни строители и инженери и те вероятно са принудени да правят компромиси, попадайки в определена среда, в която се дават обществените поръчки. Те са длъжни да правят компромиси, за да получат работа“, допълни още Йончева.  \r\nДеница КИТАНОВА", "date": "2018.11.07", "title": "БСП настоява за независима техническа експертиза на автомагистрали и пътища  (ОБЗОР)"}
{"url": "http://www.focus-news.net/news/2018/11/07/2587318/natsionalniyat-arheologicheski-institut-s-muzey-predstavi-izlozhba-s-nad-300-spaseni-ot-nelegalen-trafik-artefakti-obzor.html", "text": "Националният археологически институт с музей представи изложба „Спасени съкровища на България“. В нея бяха показани културни ценности, спасени през последното десетилетие от иманярство и нелегален трафик. Те илюстрират почти всички периоди в хилядолетната история на днешните български земи. Идеята на събитието е да засегне един от най-наболелите въпроси през годините в сферата на културно-историческото наследство, а именно неговото системно унищожаване в резултат от иманярска дейност.   \r\nПреди откриването на изложбата  главен инспектор Ангел Папалезов , началник на сектор „Културно-исторически ценности“ в Главна дирекция „Национална полиция“ заяви, че навсякъде българите сме известни, като най-големите износители на културно наследство на Балканите. Според него обществото трябва да посредничи за промяна на отношението на гражданите в България, които си позволяват да излизат и да извършват иманярство върху историческите ни обекти. Папалезов допълни, че тези практики разрушават историческото ни минало и пречат за развитието на регионални политики и културно-историческия туризъм на страната. „Въпреки положителната тенденция в нарастващ брой на разкрити престъпления в сферата на трафика на културно-историческите артефакти, са необходими промени в законодателството за иманярство и нелегален трафик на исторически ценности“, обясни той.  \r\nГл. инспектор Ангел Папалезов изтъкна, че оперативните данни сочат, че активните иманяри в страната са между 25 – 30 хил.  „Има интуитивно иманярство, в което са включени още десетки хиляди. При тях тази дейност не е основната им цел, но все пак излизат на археологически разходки с идеята да намерят културни ценности и да изкарат средства от тях“, посочи той. Папалезов отчете, че по статистика на МВР, всяка година има около 120-140 досъдебни производства за незаконни археологически разкопки, незаконни сделки и незаконно притежание на исторически предмети. Според него има все повече осъдени лица, като годишно те наброяват около 40.  \r\nГлавен инспектор  Емил Александров , началник на сектор „Трафик на културно-исторически ценности“ в Главна дирекция „Борба с организираната престъпност“ посочи, че е налeжащо да се обърне по-голямо внимание на законодателната рамка за предотвратяване на иманярството и незаконния трафик на артефакти.  Според него всяка държава, която изгуби своето историческо минало, губи своята идентичност.  \r\nДиректорът на Националния археологически институт с музей  доц. д-р Людмил Вагалински   коментира, че иманярската дейност е най-масовата криминална проява за последните 30 години в България. „Броят им наброява, колкото числеността на българската армия“, заяви доц. д-р Вагалински. \r\nПо време на откриването на изложбата  вицепрезидентът Илияна Йотова  коментира, че битката с иманярството и фалшифицирането на антики е сложна и дълга и изисква координираните усилия на институции и общество. „В тези ценни предмети е кодирана история, която не е за продан. Паметта не е за продан. Унищожаването на тези предмети безвъзвратно къса страници от древната ни история, в които остават бели петна. Откъснат от средата си, всеки един от предметите губи от своята стойност, защото губи най-ценното – своята биография“, отбеляза вицепрезидентът. \r\nОт своя страна вътрешният министър Младен Маринов заяви, че МВР не спира да работи активно по спасяване на артефакти, които попълват пъстрата мозайка на нашата история. Той посочи, че ако за историците предметите представляват интерес, то в тях служителите на МВР виждат резултата от своята работа. „А няма нищо по-хубаво и по-достойно от това човек да види резултата от своята работа, още повече, когато той е свързан с много усилия и много лишения. Мога да ви уверя, че МВР и към този момент не спира да работи активно по спасяване на артефакти, които попълват пъстрата мозайка на нашата история. В близките дни например проведохме такава акция съвместно с испанските ни колеги, където са спасени над 3600 артефакта. Смятаме, че това трябва да продължи“, коментира вътрешният министър и посочи, че България има отлично взаимодействие с международните си партньори. Заместник-министърът на културата Амелия Гешева  обясни, че България е държавата, която повдигна темата за културното наследство като ресурс в развитието на ЕС по време на европредседателството си. Тя посочи, че 2018 г. е била изключително важна на европейско ниво, свързана с темата за опазване на културното наследство.  „Ако всички ние не свършим онази важна задача - да провокираме обществената чувствителност по темата как да пазим наследството си, защото то е нашите корени и нашата памет, ще сме свършили работата си на половина. Надявам се, че първото, което ще постигнем с тази изложба, ще е да привлечем още един съмишленик към нашата работа да пазим българското културно наследство“, посочи зам.-министърът на културата. Зам.-кметът на Столична община по направление „Култура, образование, спорт и превенция на зависимости” доц. д-р Тодор Чобанов  поясни, че е наша отговорност да възпитаме следващите поколения в нетърпимост към всичко, което ни лишава от културните ни ценности. \r\nИзложбата беше организирана от Националния археологически институт с музей при Българската академия на науките и Министерството на вътрешните работи с подкрепа на Министерството на културата и Столична община, и е част от събитията на Европейската година на културното наследство. Експозицията може да бъде видяна в НАИМ при БАН до 27 януари 2019г.  \r\nДаяна ДЮЛГЕРОВА", "date": "2018.11.07", "title": "Националният археологически институт с музей представи изложба с над 300 спасени от нелегален трафик артефакти (ОБЗОР)"}
{"url": "http://www.focus-news.net/news/2018/11/07/2587729/yordan-tsonev-dps-tova-koeto-gerb-smyata-za-osnoven-plyus-vsashtnost-e-nay-golemiyat-minus-na-predlozheniya-byudzhet.html", "text": "Това, което ГЕРБ смята за основен плюс, всъщност е най-големият минус на предложения бюджет, защото заложените разходи не са подкрепени с никакви реформи. Това каза в предаването „Това е България“ на  Радио „Фокус“  заместник председателят на ПГ на ДПС и член на ръководството на движението Йордан Цонев, след като на първо четене партията не подкрепи в парламента бюджета за следващата година. „Тези разходи, които се правят, не са подкрепени с никакви реформи. И аз давам един пример – казвате, че увеличавате с 500 млн. лв. разходите за здравеопазване. ГЕРБ дойде на власт през 2009-та година. Тогава разходите за здравеопазване са били 2,5 млрд. лв., а сега са 5 млрд. Два пъти са увеличени! 2,5 млрд. повече за 10 години. Някой да има усещането, че тази услуга се е подобрила? Никой в българското общество. Значи даването на пари без реформи е минус, не е плюс. В анализа и в оценката си наблегнахме на това, че разходите сами по себе си не могат да бъдат критерий за качествата на един бюджет.“ Йордан Цонев каза още, че реалният критерий за качество на един бюджет е ефективността на предложените разходи, а изразходването на средствата от бюджета по така предложения начин обществото смята за лошо.", "date": "2018.11.07", "title": "Йордан Цонев, ДПС: Това, което ГЕРБ смята за основен плюс, всъщност е най-големият минус на предложения бюджет"}
{"url": "http://www.focus-news.net/news/2018/11/07/2587311/nezavisimaya-gazeta-normandskata-chetvorka-mozhe-da-se-sreshtne-za-parvi-pat-ot-dve-godini.html", "text": "„Нормандската четворка“ може да се срещне за първи път от две години, пише руското издание  “Независимая газета“ . \r\nПрез следващите няколко дни президентът на Украйна Петро Порошенко ще се опита да убеди западните лидери в правилността на подхода към конфликта в Донбас. В сряда и четвъртък ще бъде в Хелзинки, където ще проведе няколко срещи в рамките на конгреса на Европейската народна партия. След това ще пътува до Париж. В Киев се твърди, че може да има кратка среща на лидерите на \"Нормандската четворка\". \r\nИзданието припомня, че за последен път президентите на Украйна, Русия, Франция и германският канцлер проведоха разговори през есента на 2016 г. До края на същата година се договориха се да разработят  най-малко проект на \"пътна карта\" за изпълнението на споразуменията от Минск от септември 2014 г. и набора от мерки за изпълнение на споразуменията от Минск от февруари 2015 г. Под \"пътна карта\" се разбира подробен график на действията, в който се посочват отговорните страни.  Юлиян Марков", "date": "2018.11.07", "title": "„Независимая газета“: „Нормандската четворка“ може да се срещне за първи път от две години"}
{"url": "http://www.focus-news.net/news/2018/11/07/2587321/the-guardian-kitay-naricha-kritikite-za-narushavane-na-choveshkite-prava-politicheski-motivirani.html", "text": "Китай нарича критиките за нарушаване на човешките права „политически мотивирани“, пише британският вестник  The Guardian . \r\nКитай защити позициите си за човешките права след първата оценка на ООН от 2013 г. насам, критикувала масовото задържане на активисти и продължаващото използване на лагери за интерниране. \r\nПекин отхвърли твърденията, направени по време на универсалния периодичен преглед от Съвета за правата на човека на ООН, че ситуацията с правата на човека в Китай се е  влошила, като заяви, че някои държави-членки на ООН целенасочено пренебрегват \"забележителните постижения, постигнати от Китай\". \r\nПо време на прегледа държавите-членки на ООН изтъкнаха политиката на Китай в Синцзян и Тибет и неговото отношение към защитниците на правата на човека. Те призова Пекин да освободи задържани уйгури и други мюсюлмански малцинства, да защити религиозните свободи в Тибет и да спре да тормози и задържа защитници за правата на човека. \r\nAктивисти казват, че един милион мюсюлмани са били произволно задържани в  лагери в Синцзян, където са принудени да се подложат на политическа индоктринация.  Юлиян Марков", "date": "2018.11.07", "title": "The Guardian: Китай нарича критиките за нарушаване на човешките права „политически мотивирани“"}
{"url": "http://www.focus-news.net/news/2018/11/07/2587317/the-times-smamriha-tereza-mey-sled-iztekla-informatsiya-za-sporazumenie-s-es.html", "text": "Смъмриха Тереза Мей след изтекла информация за споразумение с ЕС, пише британският вестник  The Times . \r\nТереза Мей бе предупредена да не надценява ситуацията, изтече информация, че правителството смята да използва чуждестранни лидери и влиятелни бизнесмени да окажат натиск върху евроскептични депутати в необходимостта да подкрепят евентуално споразумение с ЕС \r\nСпоред информации от източници от кабинета ,премиерът ще обяви на среща на Конфедерацията на британската индустрия, че е успяла да изпълни решението на референдума от 2016 година. \r\nПлановете са се оформили, след като според източници е постигнат компромис за ирландската граница.. Според същите източници обаче Мей е заявила, че няма да сключи споразумение на всяка цена и че за нея най-важна е целостта на Обединеното кралство.  Юлиян Марков", "date": "2018.11.07", "title": "The Times: Смъмриха Тереза Мей след изтекла информация за споразумение с ЕС"}
{"url": "http://www.focus-news.net/news/2018/11/07/2587314/cnn-spored-dannite-ot-ekzitpola-v-indiana-izborite-za-senat-pecheli-republikanskiya-kandidat-mayk-braun.html", "text": "Според данните от екзитпола в Индиана изборите за Сенат печели републиканския кандидат Майк Браун с 62.4 %, предава  CNN \r\nИндиана се счита от американските политолози за един от колебаещите се щати в текущите междинни  избори за Горната камара на Конгреса. Експертите до последно не се ангажират да предсказват резултатите от гласуването в такива щати. Те са общо  13: Индиана, Аризона, Западна Вирджиния, Минесота, Мисисипи, Мисури, Монтана, Невада, Ню Джърси, Северна Дакота, Тенеси, Флорида и Тексас.  Юлиян Марков", "date": "2018.11.07", "title": "CNN: Според данните от екзитпола в Индиана изборите за Сенат печели републиканския кандидат Майк Браун"}
{"url": "http://www.focus-news.net/news/2018/11/07/2587309/afp-sasht-podgotvyat-novi-sanktsii-sreshtu-rusiya-zaradi-sluchaya-skripal.html", "text": "Съединените щати казаха във вторник, че подготвят нови санкции срещу Москва за опита за убийство във Великобритания на бившия шпионин, след като предишните предизвикаха  хаос на руските пазари, предава  AFP . \r\nТри месеца след като САЩ обявиха, че Русия е нарушила американския закон, който се стреми да премахне химическите и биологичните оръжия, Държавният департамент заяви пред Конгреса, че Москва не се е съобразила със закона. \r\n\"Ние възнамеряваме да продължим в съответствие с условията на Закона за (химическото и биологичното оръжие), който разпорежда прилагането на допълнителни санкции\", заяви говорителката на Държавния департамент Хедър Науърт в изявление. \r\nТя потвърди, че Държавният департамент е в обсъждане с Конгреса, за да определи точните мерки.  Юлиян Марков", "date": "2018.11.07", "title": "AFP: САЩ подготвят нови санкции срещу Русия заради случая „Скрипал“"}
{"url": "http://www.focus-news.net/news/2018/11/07/2587324/posmartno-s-orden-stara-planina-vtora-stepen-be-udostoen-pande-eftimov-edin-ot-nay-golemite-paziteli-na-balgarshtinata-v-makedoniya-obzor.html", "text": "Посмъртно с орден „Стара планина“ втора степен бе удостоен  Панде Ефтимов - един от най-големите пазители на българщината в Македония. Отличието бе връчено от държавния глава Румен Радев на сина на Панде Ефтимов – Наум по време на тържествена церемония в Гербова зала, която започна с химна на Република България.  \r\nУказът за посмъртното удостояване на Панде Ефтимов с ордена е издаден на 21 юни 2018 г. в София. Съгласно указа, отличието се връчва в знак на признателност за изключително големите му заслуги за популяризиране на българската история през периода на войните за национално обединение и за съхраняване на българщината в Република Македония.  \r\nВ своето слово държавният глава Румен Радев изрази убедеността си, че Панде Ефтимов ще остане редом до плеядата будители и мъченици, които Македония от векове дава на нашия народ.  \r\n\"През 2017 г. си отиде Панде Ефтимов. Той се превърна в един от носителите на свободния творчески дух за цели поколения. Неслучайно е наричан пазителят, не само на българската искра в Македония, но и на духовното единство на хората от двете страни на границата. Той беше достоен защитник на българското име в най-тежките времена на срамно и жестоко посегателство“, заяви държавният глава.  Кой беше Панде Ефтимов \r\nПанде Сотиров Ефтимов е роден на 15 март 1932 г. в село Претор, Преспанска околия. Внук е на революционера и виден деятел на ВМРО Панде Суджов в Долна Преспа, убит от сръбската жандармерия на 22 март 1927 г. В спомените на Иван Михайлов се твърди, че е убит от свръхдоза морфин, инжектирана му от сръбски лекари, след раняване.  \r\nПо време на образованието си, Панде Ефтимов, както сам казва е учил на български, на албански, на италиански и на сръбски език. Завършва Педагогика и Филология в Скопие през 1956 г. Заради отказа си да се отрече, че е българин по произход е арестуван през 1957 г. и е в затвор до 1961 г. За втори път е арестуван през 1971 г. и лежи в затвора до 1974 г. Участва в създаването на редица патриотични организации в Македония, както и при формирането на ВМРО-ДПМНЕ през 1990 г. Организатор е на поставянето на паметната плоча на Мара Бунева на брега на река Вардар, на отбелязването на годишнините на Тодор Александров, на подполковник Борис Дрангов и на други български национални герои, родени и свързани с Македония. Активен член е на Българският културен клуб. Автор е на книги с поезия и разкази. Награждаван е с български ордени и медали. Българското му гражданство е възстановено през 2007 г. \r\nУмира на 13 август 2017 г. – на 85 години, след продължително боледуване. Панде Ефтимов бе един от най-големите пазители на българщината в Македония. \r\nДеница КИТАНОВА", "date": "2018.11.07", "title": "Посмъртно с орден „Стара планина“ втора степен бе удостоен  Панде Ефтимов  - един от най-големите пазители на българщината в Македония (ОБЗОР)"}
{"url": "http://www.focus-news.net/news/2018/11/07/2587325/sport-arestuvaha-prezidenta-na-monako-dmitriy-ribolovlev.html", "text": "Футбол:  Босът на Монако Дмитрий Риболовлев е бил арестуван във вторник сутринта, съобщава авторитетното френско издание  Le Monde . \r\nДомът на руския милиардер е бил обискиран, съобщава още медията. \r\nРиболовлев е заподозрян в корупция, активен и пасивен трафик на влияние и съучастие в подобни престъпления.", "date": "2018.11.07", "title": "Спорт: Арестуваха президента на Монако Дмитрий Риболовлев"}
{"url": "http://www.focus-news.net/news/2018/11/07/2587328/cnn-republikantsi-vodyat-v-izborite-za-senat-v-severna-dakota-misuri-i-tenesi.html", "text": "Републиканци водят в изборите за Сенат в Северна Дакота ,Мисури и Тенеси, съобщава  CNN . \r\nРепубликанецът Кевин Креймър печели изборите в Сената на САЩ от Северна Дакота \r\nСпоред първите предварителни данни Креймър e подкрепен от 63,7% от гласоподавателите и неговата съперничка от Демократическата партия Хейди Хайткамп събира 36,3%. \r\nРепубликанецът Джош Хаули печели изборите за Сената на САЩ от Мисури. Според първите данни, Хоули печели 61,4% от гласовете, а неговата съперничка Клер Маккаскъл събира 35,9%.  \r\nМисури се счита от американските политолози за един от \"колебаещите се\" щати в текущите междинни за Горната камара на Конгреса. \r\nРепубликанският кандидат Марша Блекбърн печели изборите за Сената на САЩ от щата Тенеси. \r\nСпоред първите налични понастоящем данни на CNN, Марша Блекбърн печели 63,4%, а нейният съперник, демократа Бредесен взима 35,4%.  \r\nМедията уточнява, че резултатите са предварителни.  Юлиян Марков", "date": "2018.11.07", "title": "CNN: Републиканци водят в изборите за Сенат в Северна Дакота ,Мисури и Тенеси"}
{"url": "http://www.focus-news.net/news/2018/11/07/2587327/sport-viktoriya-tomova-otpadna-v-parviya-krag-na-turnira-po-tenis-v-limozh.html", "text": "Тенис: Виктория Томова отпадна в първия кръг на турнира по тенис на твърди кортове във френския град Лимож с награден фонд 125 хиляди долара. Томова отстъпи пред поставената под номер 5 в схемата Моника Никулеску (Румъния) с 5:7, 3:6. \r\n23-годишната софиянка спечели 847 евро и 1 точка за световната ранглиста, в която заема 154-ата позиция. Опитната 31-годишна Никулеску е 77-а в света в момента, като в кариерата си е спечелила три титли от Тура на WTA.", "date": "2018.11.07", "title": "Спорт: Виктория Томова отпадна в първия кръг на турнира по тенис в Лимож"}
{"url": "http://www.focus-news.net/news/2018/11/07/2587731/ruslan-stefanov-tsentar-za-izsledvane-na-demokratsiyata-v-byudzhet-2019g-lipsvat-yasno-otrazeni-politiki-koito-da-otkroyat-balgariya.html", "text": "В бюджет 2019г. липсват ясно отразени политики, които да откроят България. Това каза в обзорното предаване „Това е България“ на  Радио „Фокус“  Руслан Стефанов, директор на Икономическата програма на Центъра за изследване на демокрацията. Той го нарече още стандартен, притежаващ своите позитивни и негативни страни. Стефанов определи като позитивно увеличаването на средствата в основни сфери като здравеопазване и образование, а негативното намери в липсата на смели политики за дългосрочна промяна в ефективността на разходване и в структурата на разходите. „Не можем да очакваме бюджетът да доведе до съществени промени в капацитета на страната за по-висок ръст например, което е изключително важно от гледна точка на дългосрочната устойчивост на българската икономика. Отново в години, в които се отбелязва ръст, се залага на дефицитен бюджет. Отдавна трябва да сме се научили, че това не е добре, както за фискалната дисциплина, така и за ръста на икономиката. Допълнителните пари в обществения сектор отиват или в злоупотреби и некачествени обществени проекти, или изгарят допълнителни доходи, които се изразходват за евтини китайски стоки“ обясни той. Като друг негатив Руслан Стефанов назова  липсата на смели идеи по отношение на данъчното облагане. Според него бюджетът за 2019г. оставя у гражданите усещане, че не могат да очакват кой знае какви промени.", "date": "2018.11.07", "title": "Руслан Стефанов, Център за изследване на демокрацията: В бюджет 2019г. липсват ясно отразени политики, които да откроят България"}
{"url": "http://www.focus-news.net/news/2018/11/07/2587329/the-independent-kabinetat-na-tereza-mey-e-na-pat-da-se-saglasi-s-plan-koyto-da-deblokira-pregovorite-za-brekzit.html", "text": "Кабинетът на Тереза Май е на път да се съгласи с план за преодоляване на застоя в преговорите за Брекзит и да позволи на депутатите да гласуват  споразумението преди Коледа, пише британският  The Independent . \r\nМинистрите са в готовност да проведат второ заседание на кабинета още тази седмица, за да подпишат предложения за разрешаване на безизходицата по отношение проблема с ирландската граница \r\nПремиерът също е убеден, че ако бъде преодолян проблемния въпрос, който задържа преговорите за споразумението за оттегляне, тя също така ще може бързо да договори формата на бъдещите британски търговски отношения с ЕС. \r\nТова би позволило споразумението за оттеглянето и бъдещите отношения след Брекзит да бъде одобрен от Европейския съвет през ноември или декември и след това да бъде гласуван от Камарата на общините преди Коледа. \r\nНадеждата се появи след заседание на кабинета във вторник сутринта, в което министрите достигнаха до съгласувана позиция. \r\nИзточник в кабинета каза: \"Всички искат това да се уреди преди Коледа.\"  Юлиян Марков", "date": "2018.11.07", "title": "The Independent: Кабинетът на Тереза Мей е на път да се съгласи с план, който да деблокира преговорите за Брекзит"}
{"url": "http://www.focus-news.net/news/2018/11/07/2587330/pregled-na-osnovnite-temi-v-ruskiya-pechat-agentsiya-fokus.html", "text": "Причините за евентуално отлагане на срещата между Владимир Путин и Доналд Тръмп в Париж и кризата в Украйна са сред основните теми на руските медии . \r\n*** Еманюел Макрон осуетява пълноформатната среща между Владимир Путин и Доналд Тръмп, пише руският вестник  “Коммерсантъ“ . \r\nИнформиран европейски дипломатически източник  на изданието обясни защо се провали пълноформатната среща между президентите на Руската федерация и Съединените щати Владимир Путин и Доналд Тръмп в Париж. Според него против срещата се е обявил президентът на Франция Емануел Макрон, който не желае руско-американската среща на върха да затъмни събитията, посветени на стогодишнината от края на Първата световна война. \r\n\"Всеки се чуди каква е причината за промяната във формата на срещата между Путин и Тръмп в Париж, която беше обявена след посещението на  съветника по националната сигурност на президента на Съединените щати Джон Болтън в Русия и и се предполагат причини от високата политика, но всичко се оказало банално: Емануел Макрон поиска от Москва и Вашингтон да не провеждат преговори в Париж, за да не \"затъмняват\" събитията и срещите, подготвени от Елисейския дворец. Това беше буквално начина, по който беше формулирано. Изглежда, че през 2018 г. е трудно да си представим, че стилът \"Кралят-слънце\" е все още жив. Но, както се казва, \"ce la vie\" (такъв е живота – бел.ред.)“, пише изданието. \r\nВъв френското външно министерство не коментират причините за промяна на първоначалните планове, като завяват, че това е двустранен въпрос между Русия и САЩ. \r\n*** Еманюел Макрон отказа да бъде статист на срещата между президентите на Русия и САЩ, пише руският ежедневник  “Московский Комсомолец“ . \r\nСрещата между Владимир Путин и Доналд Тръмп в Париж  беше точно толкова неочаквано отменена, колкото и когато  се появи в календара. Съвсем наскоро, страните обявиха пълномащабни преговори на най-високо ниво, а сега се оказа, че те не разполагат с достатъчно време, и обективно погледнато изглежда да не се случи нищо. „Не отивам там за това“  обясни президентът Доналд Тръмп. Текстът не е много дипломатически, но очевидно е вярно: Франция не иска събитията, посветени на 100-годишнината от Първата световна война,  да се превърнат във  фон на изпълнението на двама актьори, на които Макрон и другите лидери се превръщат в статисти. \r\nСлед първоначалното обявяване на срещата на върха последва разговор между Макрон и Владимир Путин и след това и от Москва и от Вашингтон започнаха внимателно да дават заден ход на намеренията за пълноформатна среща. \r\n*** „Нормандската четворка“ може да се срещне за първи път от две години, пише руското издание  “Независимая газета“ . \r\nПрез следващите няколко дни президентът на Украйна Петро Порошенко ще се опита да убеди западните лидери в правилността на подхода към конфликта в Донбас. В сряда и четвъртък ще бъде в Хелзинки, където ще проведе няколко срещи в рамките на конгреса на Европейската народна партия. След това ще пътува до Париж. В Киев се твърди, че може да има кратка среща на лидерите на \"Нормандската четворка\". \r\nИзданието припомня, че за последен път президентите на Украйна, Русия, Франция и германският канцлер проведоха разговори през есента на 2016 г. До края на същата година се договориха се да разработят  най-малко проект на \"пътна карта\" за изпълнението на споразуменията от Минск от септември 2014 г. и набора от мерки за изпълнение на споразуменията от Минск от февруари 2015 г. Под \"пътна карта\" се разбира подробен график на действията, в който се посочват отговорните страни.", "date": "2018.11.07", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/11/07/2587331/pregled-na-osnovnite-temi-v-britanskiya-pechat-agentsiya-fokus.html", "text": "Информациите за пробив по въпроса за ирландската граница и проблемът за спазване на човешките права в Китай, заедно с междинните избори в САЩ са сред водещите теми в британската преса . \r\n*** Смъмриха Тереза Мей след изтекла информация за споразумение с ЕС, пише британският вестник  The Times . \r\nТереза Мей бе предупредена да не надценява ситуацията, изтече информация, че правителството смята да използва чуждестранни лидери и влиятелни бизнесмени да окажат натиск върху евроскептични депутати в необходимостта да подкрепят евентуално споразумение с ЕС \r\nСпоред информации от източници от кабинета ,премиерът ще обяви на среща на Конфедерацията на британската индустрия, че е успяла да изпълни решението на референдума от 2016 година. \r\nПлановете са се оформили, след като според източници е постигнат компромис за ирландската граница.. Според същите източници обаче Мей е заявила, че няма да сключи споразумение на всяка цена и че за нея най-важна е целостта на Обединеното кралство. \r\n*** Кабинетът на Тереза Май е на път да се съгласи с план за преодоляване на застоя в преговорите за Брекзит и да позволи на депутатите да гласуват  споразумението преди Коледа, пише британският  The Independent . \r\nМинистрите са в готовност да проведат второ заседание на кабинета още тази седмица, за да подпишат предложения за разрешаване на безизходицата по отношение проблема с ирландската граница \r\nПремиерът също е убеден, че ако бъде преодолян проблемния въпрос, който задържа преговорите за споразумението за оттегляне, тя също така ще може бързо да договори формата на бъдещите британски търговски отношения с ЕС. \r\nТова би позволило споразумението за оттеглянето и бъдещите отношения след Брекзит да бъде одобрен от Европейския съвет през ноември или декември и след това да бъде гласуван от Камарата на общините преди Коледа. \r\nНадеждата се появи след заседание на кабинета във вторник сутринта, в което министрите достигнаха до съгласувана позиция. \r\nИзточник в кабинета каза: \"Всички искат това да се уреди преди Коледа.\" \r\n*** Китай нарича критиките за нарушаване на човешките права „политически мотивирани“, пише британският вестник  The Guardian . \r\nКитай защити позициите си за човешките права след първата оценка на ООН от 2013 г. насам, критикувала масовото задържане на активисти и продължаващото използване на лагери за интерниране. \r\nПекин отхвърли твърденията, направени по време на универсалния периодичен преглед от Съвета за правата на човека на ООН, че ситуацията с правата на човека в Китай се е  влошила, като заяви, че някои държави-членки на ООН целенасочено пренебрегват \"забележителните постижения, постигнати от Китай\". \r\nПо време на прегледа държавите-членки на ООН изтъкнаха политиката на Китай в Синцзян и Тибет и неговото отношение към защитниците на правата на човека. Те призова Пекин да освободи задържани уйгури и други мюсюлмански малцинства, да защити религиозните свободи в Тибет и да спре да тормози и задържа защитници за правата на човека. \r\nAктивисти казват, че един милион мюсюлмани са били произволно задържани в  лагери в Синцзян, където са принудени да се подложат на политическа индоктринация.", "date": "2018.11.07", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/11/07/2587322/politico-demokrati-pechelyat-senatorskite-mesta-v-zapadna-virdzhiniya-i-ohayo.html", "text": "Демократи печелят сенаторските места  в  Западна Вирджиния и Охайо, предава  Politico , като се основава на данни от екзитпола и в двата щата. \r\nВ Западна Вирджиния печели Джо Манчин с 58 %, а в Охайо печели Шерод Браун с 69,6 %. \r\nИзданието подчертава, че резултатите са предварителни.  Юлиян Марков", "date": "2018.11.07", "title": "Politico: Демократи печелят сенаторските места  в  Западна Вирджиния и Охайо"}
{"url": "http://www.focus-news.net/news/2018/11/07/2587320/cnnsenatorat-demokrat-barni-sandars-e-preizbran-ot-shtata-varmont.html", "text": "Американският политик Бърни Сандърс, който загуби от Хилари Клинтън през 2016 г. в борбата за номинирането на официалния кандидат за президент на Демократическата партия, бе преизбран в  американския Сенат от щата Върмонт за трети мандат, предава  CNN . \r\nСандърс нямаше сериозни съперници, като спечели последните избори със 71% от гласовете.  Юлиян Марков", "date": "2018.11.07", "title": "CNN:Сенаторът демократ Бърни Сандърс е преизбран от щата Върмoнт"}
{"url": "http://www.focus-news.net/news/2018/11/07/2587319/cnn-demokratat-tim-keyn-pecheli-senatorsko-myasto-vav-virdzhiniya.html", "text": "Демократът Тим Кейн ще бъде преизбран в Сената на Конгреса на САЩ от щат Вирджиния. С такава прогноза, излезе  телевизионният канал CNN . Той се позовава на резултатите от екзитпола , както и на предварителни данни за този щат. \r\nКейн представлява Вирджиния в Сената от 2013 г. насам. През 2016 г. той беше кандидат за вицепрезидент на  Хилари Клинтън на президентските избори в САЩ.  Юлиян Марков", "date": "2018.11.07", "title": "CNN: Демократът Тим Кейн печели сенаторско място във Вирджиния"}
{"url": "http://www.focus-news.net/news/2018/11/07/2587334/izraelski-srabski-i-balgarski-grazhdanin-sa-zadarzhani-za-izmamna-shema-chrez-internet-platforma-za-natrupvane-na-milioni-obzor.html", "text": "Задържани са три лица - израелски, сръбски и български гражданин за ръководенето на измамна схема чрез интернет платформа за натрупване на милиони. Това обяви заместник-главният прокурор Иван Гешев на брифинг в Съдебната палата. По думите му става въпрос за класическа измамна схема, която се възползва от новите технологии и е адаптирана към тях. Кръгът от пострадали потенциално лица е неограничен.  Прокурор Иван Гешев  обясни, че идеята на престъпната схема е служителите на фирмата да звънят на възможни клиенти чрез интернет телефония като номерът, който излиза на „клиента“, обикновено изглежда сякаш е  английски. Предлагат се инвестиции на борсите и всякакви други платежни инструменти. „Клиентът“ превежда определена сума пари на интернет платформата и сумите биват разхвърляни в различни банкови сметки в света. Създава се представа на „клиента“ как той печели страшно много пари. Но печалбите са  изцяло виртуални. В един момент се оказва, че борсата се е сринала за този продукт и трябва да се дадат още пари“, допълни прокурор Гешев. Той обясни, че когато „клиентът“ реши да  се откаже  или разбере, че това е измамна схема, няма обратна връзка, а служителите в колцентровете, които са осъзнали, че това е  измамна схема, веднага се уволняват. Прокурор Иван Гешев допълни, че това е поредното дело без съпоставка в българската история и едно от многото, в които се показва смисълът от съществуването на специализирани структури. Началникът на отдел „Компютърни престъпления“ към ГДБОП Явор Колев  уточни, че в рамките на схемата в България са създадени  два колцентъра с множество служители и свързани към тях интернет платформи. Колев обясни, че са направени седем интернет сайта, които се намират на хостинг в Естония. По думите му тези интернет сайтове нямат разрешение от Комисията по надзор на България и съгласно европейското законодателство нямат разрешение от регулаторни органи в други европейски държави. „Имат лого на лиценз на една частна новозеландска компания, чиято абревиатура е сходна на един от регулаторните органи на ЕС“, посочи Явор Колев. Той обясни, че такъв тип измамни схеми чрез интернет платформи набират популярност в целия свят. По думите му българското разследване по случая е едно от първите, което разкрива и изобличава извършители на такъв род иновативни престъпления.  Прокурорът Ваня Христева  разясни, че засега пострадалите са 17 души, но става дума за генериране на значителни финансови ресурси. Към настоящия момент причинените вреди на тези 17 пострадали лица са в значителен размер от над 300 хиляди евро, над 80 хиляди щатски долара и над 60 хиляди лева. В хода на разследването се е разбрало и за опит за  разширяване на тази мрежа – създаване на колцентрове в Сърбия и Македония.  \r\nТеодора ПАТРОНОВА", "date": "2018.11.07", "title": "Израелски, сръбски и български гражданин са задържани за измамна схема чрез интернет платформа за натрупване на милиони (ОБЗОР)"}
{"url": "http://www.focus-news.net/news/2018/11/07/2587335/parlamentat-prie-na-parvo-chetene-byudzhetite-na-nzok-i-doo-za-2019-godina-obzor.html", "text": "На извънредно заседание парламентът прие бюджетите на НЗОК и на държавното обществено осигуряване на 2019 година. В зала се регистрираха 122 народни представители, при необходими за кворума 121. Депутатите от ПГ на ДПС влязоха след първата регистрация за започване на пленарното заседание. От ПГ на БСП бяха в зала, но не се регистрираха.  \r\nБюджетът на НЗОК мина на с гласовете на ПГ на ГЕРБ и „Обединени патриоти“. „За“ приемането на бюджета на Касата гласуваха 89 депутати от ГЕРБ и 17 от „Обединени патриоти“. „Против“ бюджета бяха 48 народни представители от БСП, а един от тях се въздържа. 14 депутати от ДПС гласуваха „против“. От ПГ на „Воля“ се въздържаха, а независимите депутати подкрепиха бюджета. За първи път през следващата година бюджетът за здравеопазване ще надхвърли 5 млрд. лева. Средствата за здравеопазване в бюджета ще бъдат 5,2 млрд. лева или 4,5% от БВП. Увеличението спрямо 2018 година е 547 млн. лева. Предвидени са близо 4,3 млрд. лева приходи и трансфери в бюджета на НЗОК за догодина, от които 2,8 млрд. лв. са приходи от здравноосигурителни вноски и 1,4 млрд. лв. са трансфери за здравно осигуряване. Общо текущите разходи са в размер на 4,2 млрд. лв., което представлява увеличение с 476,9 млн. лв. спрямо Закона за бюджета на Националната здравноосигурителна каса за 2018 г. Средствата за здравноосигурителни плащания са в размер на 4,1 млрд. лв., което представлява увеличение с 454 млн. лв. спрямо Закона за бюджета на Националната здравноосигурителна каса за 2018 г. 2,5 млрд. лева ще отпусне държавата за медицински дейности (за първична извънболнична медицинска помощ - 225 млн. лева; за специализирана извънболнична медицинска помощ - 250 млн. лева; за медико-диагностична дейност - 90 млн. лева; за болнична медицинска помощ - 2 млрд. лева). 167 млн. лева са предвидени за дентални дейности, а 1,2 млрд. лева за лекарства и медицински изделия. 160,4 млн. лева ще се дадат за здравноосигурителни плащания за медицинска помощ. Предвидено е всеки месец Министерството на здравеопазването да отпуска на НЗОК 43 млн. лева за разходи. През 2019 година здравната осигурителна вноска от 8% ще се запази. С Преходните и заключителни разпоредби се създава Агенция за медицински надзор като правоприемник на изпълнителните агенции „Медицински одит“ и по трансплантации. След приемането на закона за бюджета Народното събрание ще дава съгласие за създаването на нови лечебни заведения. А Министерски съвет- за разширяване дейността на съществуващите. Сегашната процедура за акредитация на лечебните заведения за извършваната от тях цялостна медицинска дейност и/или отделни медицински дейности ще отпадне. Регламентира се създаването на Национална здравно-информационна система с пълна информация за здравното състояние на всяко лице. Национална експертна лекарска комисия ще създаде база данни за всички лица, преминали през ТЕЛК/НЕЛК. В срок до 3 месеца след обнародване на промените ще бъдат изготвени медицински стандарти за всички специалности. Здравният министър ще определя финансови правила за държавните и общинските болници. Предвиждат се нови механизми на заплащане на лекарствените продукти и медицинските изделия. Дейността на Центъра „Фонд за лечение на деца“ и на Комисията за лечение в чужбина, преминава към НЗОК, като финансовите средства ще се осигуряват от Министерството на здравеопазването чрез трансфер.  \r\n„За“ бюджета на ДОО за следващата година гласуваха 112 народни представители, 73 бяха „против“, а 7 се въздържаха. От 1 юли догодина пенсиите ще се увеличат с 5.7%. Минималният размер на пенсията за осигурителен стаж и възраст ще се повиши на 219,43 лева. От същата дата максималният размер на получаваните една или повече пенсии се увеличава от 910 на 1200 лева. Мярката се прилага за всички пенсии, без оглед на момента на отпускането им. През 2019 година за изплащане на пенсии са предвидени 9,9 млрд. лева или с над 533 млн. лева в повече в сравнение с настоящата година. Процентът за всяка година осигурителен стаж в пенсионната формула ще се увеличи от 1,169 на 1,2. Максималният осигурителен доход ще се повиши от 2600 на 3000 лева. Повишение има и при минималния осигурителен доход за самоосигуряващите се лица- от 510 на 560 лева. Най- значително е увеличението за земеделските стопани и тютюнопроизводители от 350 на 560 лева. Размерът на осигурителната вноска за фонд „Пенсии“ ще се запази. При изчисляването на индивидуалния коефициент за пенсиониране ще се взема осигурителният доход за времето от 2000 година. \r\nЗапазва се минималният дневен размер на обезщетението за безработица - 9,00 лева и максималният дневен размер - 74,29 лева. Промяна няма да има и в периода на изплащане на паричното обезщетение за бременност и раждане - 410 дни и в размера на обезщетението за отглеждане на малко дете от една до две годишна възраст - 380 лева. И през 2019 година майките (осиновителките), които имат право да ползват отпуска при бременност и раждане до навършване на едногодишна възраст на детето, но не го използват, да се върнат на работа. Те ще получават обезщетение от държавното обществено осигуряване в размер 50% от полагащото им се обезщетение при бременност и раждане. Максималният размер на гарантираните вземания ще бъде 1400 лева. \r\nСлед гласуването на бюджетите на ДОО и НЗОК депутатите трябваше да продължат с докладите на парламентарните комисии за държавния бюджет, който да се гласува като първа точка на 7 ноември. От БСП обаче настояха за председателски съвет, който да промени дневния ред. Според левицата окончателните промени в Закона за корпоративното подоходно облагане трябва да се гласуват преди бюджета, тоест те да са първа точка. „Каните се за пореден път да нанесете удар по правовата държава, по законността и по реда, по който се приемат законите в страната“, заяви лидерът на БСП Корнелия Нинова. Председателският съвет беше свикан, а управляващи и опозиция постигнаха консенсус. Взето е решение данъчният закон да се гласува преди бюджета на първо четене. „Въпросът беше принципен. Първо да се изгласуват данъчните закони, а след това големият бюджет. Това е въпрос на законодателство“, коментира Корнелия Нинова. Председателят на бюджетна комисия и депутат от ПГ на ГЕРБ Менда Стоянова обясни, че първоначално е било предвидено данъчният закон да мине преди бюджета, но заради липсата на кворум миналата седмица това не се е случило. Според нея дори данъчният закон да се гласува след бюджета няма да е неправилно, защото държавният бюджет се коригира на второ, а не на първо четене. \r\nБиляна ИВАНОВА", "date": "2018.11.07", "title": "Парламентът прие на първо четене бюджетите на НЗОК и ДОО за 2019 година (ОБЗОР)"}
{"url": "http://www.focus-news.net/news/2018/11/07/2587337/pregled-na-mezhdunarodnite-novini-do-6-chasa-agentsiya-fokus.html", "text": "Броят на избирателите, които са гласували предварително на междинните избори в САЩ, по данните от вторник сутринта, е 33 166 611 души, съобщи CNN, позовавайки се на изследователската служба Catalist, предава  ТАСС . \r\nНа миналите междинни избори през 2015 година, броят на предварително гласувалите е бил 20,6 милиона. \r\nПо данни на телевизия NBC, в гласуването може да вземат участие рекорден брой избиратели – повече от 100 милиона. \r\n*** Опрощението е морален акт, но правната система трябва да се зачита, заяви премиерът на Македония Зоран Заев на брифинг в сградата на Правителството, цитиран от скопското електронно издание  “Независен“ . \r\nСъщността на формирането на Координационния орган за помирение е да помогне за предотвратяването на политически кризи, за облекчаване на намирането на качествени решения за реформите в тяхното изпълнение, но и да даде помощ в частта на помирението заради евентуална политическа намеса в правните процеси, отбеляза тази вечер премиера Зоран Заев. \r\n„Македония има сериозен успех в междуетническото  обединение, нас ни обединиха реформите, надеждата за интеграцията в ЕС и НАТО, но през годините назад политическата разделение отиде твърде далеч. Това сериозно засяга основната клетка на обществото, това е семейството. Аз съм свидетел, а може би и вие, на разделени братя и сестри, политически разделени, има дори случаи на мъже и жени, разделени на тази основа. Това е демократично, но не е здравословно за обществото, особено когато виждам колко личен е дебатът и колко омраза внася той. Нашето задължение е да успокоим обществото\", каза Заев. \r\nТой посочи, че ще бъде търсена помощта на правните институции, за да се намерят правни механизми за това, какво означава помирение, какво означава опрощение. \r\n„Понякога това означава извинение. На първата среща с новата депутатка група, депутатът Кръстьо Муковски направи извинение от негова страна и аз от моя, както и извинение  от Талат Джафери и това за мен е най-голямото опрощаване. Това обаче зависи от мен, но правната система трябва да е над всичко\", каза премиерът. \r\nНа въпрос дали смята, че е приемливо той да говори за реформа на съдебната система, когато в неговото правителство е вицепремиерът Буяр Османи, срещу когото тече разследване, Заев отговори, че това е още едно доказателство за прозрачността на правителството и за това, че законът се прилага за всички в държавата. \r\n- Бях министър-председател преди съдебния процес и изчаках неговия край. Започнах като ръководител на опозицията и завърших като премиер. Никой не е имунизиран и в бъдеще всички тези закони ще бъдат насочени към мен първо. Винаги съм уважавал презумпцията за невинност, независимо дали става дума за мен, за мои сътрудници, за политически противник. Само чрез прозрачни процедури можем да стигнем до истината и до цялостното заключение, че има правен ред. Ако беше по друго време, това щеше да се случи тайно, добави Заев. \r\n*** Процесът на създаване на нова независима църква в Украйна, който преминава през грубата намеса на политиците в религиозните дела, засилва гражданското противопоставяне  в страната, заяви завеждащият отдела за външни връзки на Руската православна църква (РПЦ), Волоколамският митрополит Иларион, цитиран от  TACC . \r\n\"Опитите на държавните органи на Украйна да префорнматират религиозната ситуация в противоречие със становището на мнозинството от вярващите ще доведе до сериозни последици за гражданския мир в страната, така и така разкъсвана от конфронтация. Вярата докосва сърцата на хората именно сърцата и душите на хората искат да разделят тези, които се намесват в делата на Църквата, в името на техните собствени интереси се опитват да наложат на всички идеята за легализиране на разделението и създаване на нова църковна структура \", каза той. \r\n\"Ние със съжаление отбелязваме, че за влошаването на религиозната ситуация в Украйна допринася Константинопол, взел решението за легализиране на украинските разколници. Фактът, че той придружава нечестивите си дела с лицемерни призиви да се въздържат от насилие, наскоро сръбският патриарх Ириней уместно нарече \" затворени очи пред лесно предвидими последици от тяхната собствени действията и като измиване на ръцете от страна на Пилат \",  добави митрополитът. \r\nТой добави, че украинските власти, заедно с неканоничните религиозни организации, като Киевската патриаршия, подготвят кампания за изземване на храмовете от каноничната Украинска православна църква-Московски патриархат. \r\n\"Ръководителят на украинската държавна каза, че никакво преразпределение на църковна собственост няма да има, но е трудно да му се вярва. Министерството на културата на тази страна вече  провежда \" инвентаризация \"на храмовете, които се използват от  Украинската православна църква-Московски патриархат, чуват се намерения   да се преразгледат  всички документи, въз основа на които църквата използва тези храмове, а външният министър Павел Кликин твърди, че \"Московската патриаршия няма нищо общо с Украйна\". Освен това Върховната Рада остава в процес на преразглеждане на законопроекти  узаконяващи нападенията срещу общности на Украинската православна църква-Московски патриархат, предвиждащо установяването  на контрол върху живота на Църквата и дори принудителното преименуване на каноничната църква \", - каза той. \r\n*** Под останките на срутила се сграда в Марсилия са открити четирима загинали,предава  AFP . \r\nТялото на една жена е намерено под руините на две срутени сгради в южния френски град Марсилия във вторник вечерта, като броят на загиналите достигна  четири, заяви прокурорът Ксавие Тарабо пред агенцията. \r\nТруповете на двама мъже и една  жена бяха открити от спасителни работници по-рано във вторник от 15-метровата купчина развалини на  тясна търговска уличка. Сградите внезапно се срутиха в понеделник сутринта, припомня агенцията. \r\n*** Правителството изложи програма за реформи наречена “План 18“, съобщава македонската редакция на  Радио „Свободна Европа“ . \r\nСъдебната система, разузнавателните служби, публичната администрация и борбата срещу организираната престъпност и корупцията са областите, които са във фокуса на реформите, съдържащи се в правителствения „План 18“ за приближаване до целите по пътя към ЕС. Правителството очаква опозиционните предложения за реформите. \r\nНа среща с журналисти премиерът Зоран Заев, вицепремиерът по евроинтеграцията Буяр Османи, министърът на вътрешните работи Оливър Спасовски, министъра на правосъдието Рената Десковска и министърът на администрацията Дамян Манчевски говореха за реформите от „План 18“, който бе приет на заседание на правителството миналата седмица. \r\nПремиерът заяви, че крайната цел на реформите е да се подобри живота на гражданите. Той каза, че ЕС бдително наблюдава как се осъществяват реформите, но че те са предимно за гражданите. \r\n\"Всички мерки в посочените области трябва да формулират нови ценности в нашата система, паралелно с политическите процеси, с които се провеждат и които се отнасят до прилагането на Договора от Преспа и предстоящите конституционни промени. В крайна сметка това цели  по-добър живот тук, в Македония\", казва Заев. \r\nВицепремиерът Османи заяви, че в плана са включени препоръки на международни организации, експерти, но въпреки усилията на правителството, опозицията все още не се е включила в проекта със свои забележки. Той каза, че лично се е срещнал с опозицията от ВМРО-ДПМНЕ за този план, но досега не са получени конкретни писмени предложения от опозицията. \r\n*** На 27 ноември Камарата на общините на британския парламент ще гласува споразумение за британското оттегляне от ЕС и за формата на бъдещите отношения между Лондон и Брюксел, определени от правителството. Това съобщи  BBC \r\nBBC получи документ с план за подготовката  на правителството за парламентарно гласуване, което трябва да предшества одобрението на окончателното споразумение за Брекзит от извънредната среща на високо равнище на ЕС. \r\nСпоред този план след преглед на проектоспоразумението по време на срещата на британското правителство във вторник министърът за Брекзит Доминик Рааб ще трябва да направи доклад  наречен\"Момент за решителен напредък\" този четвъртък. В същия ден споразумението  за Брекзит ще бъде представено на депутатите, за да се запознаят с него. След това в продължение на 10 дни ще се проведат срещи на пълномощниците на британското правителство с представители на останалите 27 страни от ЕС, за да се гарантира, че тези страни ще подкрепят окончателното споразумение за  Брекзит на извънредната среща на високо равнище на ЕС. \r\nНа 19 ноември министър-председателят Тереза Май трябва да изнесе реч на тема \"Ние приложихме резултатите от референдума\" на среща на Конфедерацията на британската индустрия. След това от 21 до сутринта на 27 ноември в рамките на подготовката на общественото мнение за парламентарния вот министрите на отрасъла ще трябва да представят на гражданите предимствата, които споразумението ще донесе на секторите, за които отговарят.  \r\nНа 24 ноември Тереза Мей ще трябва да отиде в Северна Ирландия и да посети граничните райони с Република Ирландия, обхващайки темите за поддържане на прозрачността на границата в Ирландия и гарантиране запазването на целостта на Обединеното кралство.  \r\nЗасега канцеларията на премиера отрича съществуването на такъв документ. \r\n*** Гръцкото правителство е постигнало споразумение с православната църква, пише електронното издание на гръцкия вестник  Kathimerini . \r\nПремиерът Алексис Ципрас каза във вторник, че правителството е постигнало \"историческо споразумение\" с Гръцката православна църква, за да разреши въпроса за църковните активи, като част от преразглеждане на конституцията, насочено към промяна на отношенията между държавата и църквата. \r\n\"Днес ние стоим пред историческо споразумение в полза и на двете страни ... Нашата цел е да укрепим автономията на гръцката църква, като признаваме нейната роля\", каза той в съвместно телевизионно предаване с архиепископ Йероним. \r\nСъгласно съвместното съобщение, направено след изявленията на Ципрас, двете страни ще създадат фонд за управление и развитие на имотите, принадлежащи както на църквата, така и на държавата от 1952 г. насам, заедно с всеки друг актив, който Църквата доброволно прехвърли в този фонд. \r\nПриходите и задълженията от развитието на имотите ще бъдат разделени еднакво между двете страни. \r\nЦипрас също така каза, че духовниците повече няма да се считат за държавни служители и следователно ще бъдат изключени от официалната им заплата - органът за единни плащания, но държавата все пак ще заплаща годишно същата сума, която плаща за заплатата си на Църквата като субсидия. \r\nГодишната субсидия ще бъде изплатена в специален църковен фонд и ще бъде използвана изключително за заплащане на духовенството. \r\n\"Това, което ние чрез това споразумение показваме, е нашето намерение да направим една крачка напред с взаимно уважение един към друг\", каза архиепископът. \r\nСъгласно съвместното комюнике тези предложения ще послужат като план за по-нататъшни преговори между двете страни. Ципрас каза, че кабинетът и Светият синод ще се съберат на по-късен етап, за да решат дали да одобрят тези предложения. \r\n*** Съединените щати казаха във вторник, че подготвят нови санкции срещу Москва за опита за убийство във Великобритания на бившия шпионин, след като предишните предизвикаха  хаос на руските пазари, предава  AFP . \r\nТри месеца след като САЩ обявиха, че Русия е нарушила американския закон, който се стреми да премахне химическите и биологичните оръжия, Държавният департамент заяви пред Конгреса, че Москва не се е съобразила със закона. \r\n\"Ние възнамеряваме да продължим в съответствие с условията на Закона за (химическото и биологичното оръжие), който разпорежда прилагането на допълнителни санкции\", заяви говорителката на Държавния департамент Хедър Науърт в изявление. \r\nТя потвърди, че Държавният департамент е в обсъждане с Конгреса, за да определи точните мерки. \r\n*** Китай нарича критиките за нарушаване на човешките права „политически мотивирани“, пише британският вестник  The Guardian . \r\nКитай защити позициите си за човешките права след първата оценка на ООН от 2013 г. насам, критикувала масовото задържане на активисти и продължаващото използване на лагери за интерниране. \r\nПекин отхвърли твърденията, направени по време на универсалния периодичен преглед от Съвета за правата на човека на ООН, че ситуацията с правата на човека в Китай се е  влошила, като заяви, че някои държави-членки на ООН целенасочено пренебрегват \"забележителните постижения, постигнати от Китай\". \r\nПо време на прегледа държавите-членки на ООН изтъкнаха политиката на Китай в Синцзян и Тибет и неговото отношение към защитниците на правата на човека. Те призова Пекин да освободи задържани уйгури и други мюсюлмански малцинства, да защити религиозните свободи в Тибет и да спре да тормози и задържа защитници за правата на човека. \r\nAктивисти казват, че един милион мюсюлмани са били произволно задържани в  лагери в Синцзян, където са принудени да се подложат на политическа индоктринация. \r\n*** Републиканците запазиха контрола в Сената, като вече имат 50 сенаторски места, съобщи  CNN .  \r\nСпоред предварителните данни  Републиканската партия на президента Доналд Тръмп, вече разполага с 50 места  в Сената, което е достатъчно за вземане на решения в 100-местния Сенат. Дори демократите да спечелят всички останали сенаторски места, при паритет в гласуването вицепрезидентът също има право на глас, което дава предимство на републиканците. \r\nДемократите обаче продължават с победния си ход в долната камара, където са им необходими само още девет републикански места, за да получат мнозинство, което според наблюдателите е напълно постижимо.", "date": "2018.11.07", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/11/07/2587339/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-i-gkpp-lesovo.html", "text": "Интензивен е трафикът за товарни автомобили на изход на ГКПП „Дунав мост“ и ГКПП „Лесово“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.11.07", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост“ и ГКПП „Лесово“"}
{"url": "http://www.focus-news.net/news/2018/11/07/2587332/afp-republikantsite-specheliha-klyuchovo-myasto-v-senata-ot-indiana.html", "text": "Републиканците спечелиха ключово място в сената от Индиана, което досега принадлежеше на демократите, предава  AFP . \r\nKандидатът, одобрен от президента Доналд Тръмп, бизнесменът Майк Браун, победи досегашния сенатор Джо Донъли по данни на американските медии. \r\nДонъли беше един от петте демократи сенатори, които бяха преизбирани в щатите, които Тръмп спечели с огромна разлика през 2016 г.  Прогнозираната победа дава на републиканците 43 места, в стремежа им  да запазят мнозинството си.   Юлиян Марков", "date": "2018.11.07", "title": "AFP: Републиканците спечелиха ключово място в сената от Индиана"}
{"url": "http://www.focus-news.net/news/2018/11/07/2587333/cnn-demokratite-napredvat-po-patya-kam-kontrol-varhu-kongresa.html", "text": "Демократите напредват по пътя към контрол върху Конгреса, съобщава  CNN . \r\nСпоред предварителните данни, с които разполага медията демократите до тук са успели да \"обърнат\" 12 места в Камарата на представителите - долната камара на американския Конгрес. На тях им необходимо да спечелят още 11 места, които досега са били контролирани от републиканци, за да получат мнозинство. За сметка на това републиканците \"обърнаха\" едно сенаторско място,  а за да придобият контрол върху Сената - горната камара на Конгреса им е необходимо да спечелят вече девет републикански кресла, което на този етап не изглежда много вероятно според медията.  Юлиян Марков", "date": "2018.11.07", "title": "CNN: Демократите напредват по пътя към контрол върху Конгреса"}
{"url": "http://www.focus-news.net/news/2018/11/07/2587341/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес в равнините ще бъде мъгливо или с ниска слоеста облачност и на отделни места в южните и източните райони ще преръми. Над планинските райони ще бъде предимно слънчево. Ще духа слаб вятър от изток-североизток. Минималните температури ще са предимно между 4° и 9°, в отделни котловини - до около 0°, максималните - между 13° и 18°. \r\nНад планините ще бъде предимно слънчево. Ще продължи да духа слаб до умерен вятър от изток-югоизток. Максималната температура на височина 1200 метра ще е около 12°, на 2000 метра – около 6°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n-  Всички автомагистрали;  \r\n-  път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n-  път I-1 Благоевград-ГКПП „Кулата“; \r\n-  път I-4 п. в. „Коритна“-Велико Търново-Шумен; \r\n-  път I-5 Русе-Велико Търново; \r\n-  път I-8 ГКПП „Калотина“-София; \r\n-  път I-9 Варна-Бургас; \r\n-  път II-18 Околовръстен път София; \r\n-  път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Стара Загора: \r\nДвижението по АМ „Тракия“ в участъка Чирпан – Стара Загора от км 168+000 до км 208+100 се осъществява само в изпреварващата лента поради извършване на ремонт на асфалтовата настилка.Срок до 09.11.2018 г.; \r\nАМ „Хемус“:  \r\nОбласт София:  \r\nПоради подмяна на антена на мобилен оператор в дясната тръба на тунел Правешки ханове посока Варна се ограничава изпреварващата лента. Движението се осъществява в активната лента. Срок от 10:00 до 12:00 на 07.11.2018 г. \r\nПоради подмяна на антена на мобилен оператор в дясната тръба на тунел Правешки ханове посока София се ограничава изпреварващата лента. Движението се осъществява в активната лента. Срок от 12:00 до 14:00 на 07.11.2018 г. \r\nДвижението по АМ „Хемус“ от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 15.11.2018 г. \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nОбласт Варна: \r\nДвижението по АМ ,,Хемус” от км 375+800 ( п.в. Невша ) до км 381+500 ( п.в. Млада Гвардия ) посока Варна – София се осъществява в дясно платно двупосочно ,поради ремонтни дейности на асфалтовата настилка. Затваря се слизането от АМ ,,Хемус” към Невша и Белоградец на п.в. Невша. МПС се пренасочват през с. Млада Гвардия. Затваря се качването в посока София от п.в. Невша .МПС се пренасочват по път I-2 ,,Русе – Варна” като могат да се качат на АМ ,,Хемус” на п.в. ,,Каспичан”. Срок  до 30.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nДвижението по АМ „Люлин“ в посока София от втори тунел \"Люлин\" до първи тунел \"Мало Бучино\" от км 7+100 до км 12+860 се осъществява с повишено внимание поради ремонтни дейности в аварийната лента свързани с изтичане на кална маса и опасност от срутване на скална маса на пътното платно при км 9+600. Срок 20.11.2018 г.; \r\nОграничено е движението по активната и аварийната лента на АМ „Люлин“ в посока София от км 9+480 до км 12+220 поради довършителни дейности по укрепване на ската. Движението се осъществява само в изпреварващата лента. Срок до 07.11.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Благоевград:  \r\nДвижението в участъка от гр. Кресна до гр. Сандански от км 400+000 до км 426+000 се осъществява в една лента за движение поради частични ремонтни дейности на асфалтовата настилка. Участъкът е сигнализиран с пътни знаци и светлинни източници. Водачите да се движат с повишено внимание и съобразена скорост в свободната лента, съобразно създадената организация на движение. Срок в часовете от 18:00 часа до 06:00 часа до 10.11.2018 г. \r\nОбласт Видин:  \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” /км 19+783/ се отклоняват в ляво по  път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Ружинци“ с път  I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по  път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11  – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nДвижението в участъка от км 73+542 до км 101+300 се осъществява в една лента поради ремонтни дейности по мостово съоръжение. Участъкът е сигнализиран с пътни знаци. Срок до 21.11.2018 г. \r\nДвижението в участъка от км 73+542 до км 101+300 се осъществява в една лента поради извършване на строително монтажни работи по пътната настилка и банкета. Движението се регулира от сигналисти и пътни знаци. Срок до 12.11.2018 г. \r\nОбласт София: \r\nДвижението по път I-1 Видин – София при Горни Богров от км 237+200 до км 241+000 и в двете посоки се извършва с повишено внимание поради частични ремонтни дейности по пътното тяло. Срок 07.11.2018 г. \r\nДвижението в участъка от км 200+000 до км 212+000 Ботевград – София се осъществява с повишено внимание поради частични ремонтни дейности по пътното тяло. Срок до 10.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 15.11.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: \r\nДвижението в участъка Радомирци – Златна Панега от км 156+500 до км 158+500 се осъществява с повишено внимание поради полагане на пътна маркировка и изсичане на храсти. Срок до 09.11.2018 г. \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Габрово:  \r\nДвижението по път Ловеч – В. Търново от км 69+833 до км 101+565 се осъществява с повишено внимание поради полагане на хоризонтална маркировка. Поставена е необходимата пътна сигнализация. Срок до 07.11.2018 г. \r\nОбласт Ловеч: \r\nДвижението по път І-4 София – Велико Търново в участъка с. Брестница – с. Български извор от км 10+000 до км 12+300 се осъществява с повишено внимание поради полагане на пътна маркировка. Срок до 07.11.2018 г. \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nДвижението в участъка от км 101+550 до км 172+900 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Габрово: \r\nДвижението в участъка от км 115+300 до км 133+565 се осъществява с повишено внимание поради косене на тревни площи. Поставена е необходимата пътна сигнализация. Срок до 07.11.2018 г. \r\nОбласт Стара Загора:  \r\nДвижението през проход „Шипка“ при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 09.11.2018 г.; \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 15.11.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до.07.11.2018г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 15.11.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 15.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nПът III-7909: Движението по път III-7909 в участъка Равнец – Трояново от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 12.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.11.2018 г. \r\nПът III-308: Движението по път III-308 Караш – Хубавене от км 21+000 до км 23+000 се осъществява с повишено внимание поради кастрене на дървета и храсти. Срок до 09.11.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 15.11.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nсело – Мламолово -Бобов дол от км 0+000 до км 11+475се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г \r\nПът ІІІ-6202: Движението в участъка Кюстендил – Богослов от км 4+000 до км 7+900 се осъществява с повишено внимание поради извършване на ремонтни дейности. Участъкът е сигнализиран с пътни знаци. Срок до 09.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец от км 9+800 до км 9+850е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът II-35: Движението по път II-35 Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 12.11.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\n За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 20.11.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. За МПС до 10 т движението се извършва с ограничение на скоростта до 30 км/ч.  \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 12.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nПът III-8003: Движението по път III-8003 с. Блатница – гр. Стрелча от км 25+000 до км 38+700 се осъществява в една лента чрез поетапно затваряне на лява и дясна ленти за движение поради частични ремонтни дейности. Срок до 07.11.2018г. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности:  \r\nПът II-63: Движението по път II-63 Брезник – Трън от км 42+200 до км 42+800 се осъществява с повишено внимание поради ремонтни дейности. Стеснена е една от лентите за движение. Срок до 03.12.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности:  \r\nПът ІI-11: Движението по път ІI-11 Оряхово – Гулянци в участъка Крушовене – Вадим от км 154+000 до км 160+000 се осъществява с повишено внимание поради частични ремонтни дейности на асфалтовата настилка. Срок до 07.11.2018 г. \r\nПът ІI-11: Движението по път ІI-11 Оряхово – Гулянци в участъка Крушовене – Вадим от км 154+000 до км 160+000 се осъществява с повишено внимание поради изсичане на храсти. Срок до 08.11.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 10.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 10.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.11.2018 г.; \r\nПът ІІІ-866: Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 30.11.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът III-813: Движението по път III-813 Прекръсте – Каленовци е ограничено поради ремонтни дейности на асфалтовата настилка в светлата част между 09:00 и 17:00 ч.  \r\nОбходен маршрут: път III-8103 Драгоман – Цръклевци – Бучин проход. Срок до 09.11.2018 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-16: Движението по път II-16 в участъка Своге – Нови Искър от км 54+700 до км 75+410 се осъществява с повишено внимание поради косене на растителност и кастрене на храсти и млада гора. Срок до 10.11.2018 г. \r\nПът II-62: Движението по път II-62 Самоков – Клисура от км 59+200 до км 79+000 се осъществява с повишено внимание поради ремонтни дейности по пътната настилка. Срок 07.11.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 16.11.2018 г \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 12.11.2018 г. \r\nПът II-813: Движението по път III-813 Годеч – Драгоман при с. Беренде от км 17+000 до км 20+000 се осъществява с повишено внимание поради ремонтни дейности по пътното тяло в светлата част на денонощието. Срок до 30.11.2018  г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът II-66: Движението по път II-66 Чирпан – Богомилово от км 72+640 до км 99+000 се осъществява двупосочно със стесняване на една от лентите за движение поради  косене на тревни площи. Движението в района се регулира от сигналисти. Срок до 20.11.2018 г. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 15.11.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.03.2019 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 15.11.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.07", "title": "Актуална пътна обстановка"}
{"url": "http://www.focus-news.net/news/2018/11/07/2587323/afp-demokratite-specheliha-edno-myasto-ot-republikantsite-v-kongresa.html", "text": "Демократите спечелиха едно място от републиканците в Конгреса, предава  AFP . \r\nС около две трети от броя на гласовете, кандидатът на демократите Дженифър Уекстън е пред настоящия републикански конгресмен Барбара Комсток с 57% срещу 43% в крайградски  район в Северна Вирджиния. \r\nДемократите трябва да спечелят 23 места, контролирани от републиканците в 435-членната Камара на представителите, за да си възвърнат контрола върху Камарата, където понастоящем доминират републиканците.  Юлиян Марков", "date": "2018.11.07", "title": "AFP: Демократите спечелиха едно място от републиканците в Конгреса"}
{"url": "http://www.focus-news.net/news/2018/11/07/2587343/predstoyashti-mezhdunarodni-sabitiya-za-7-noemvri-agentsiya-fokus.html", "text": "*** Излизат резултатите от междинните избори в САЩ \r\n*** Руският премиер ще пристигне на посещение в Пекин, където ще се срещне с китайския си колега Ли Къцян \r\n*** Профсъюзи и левите партии в Русия ще проведат ежегодния си марш по случай Великата октомврийска революция от 1917 година \r\n*** На Червения площад в Москва Русия ще отбележи годишнината от провеждането на военния парад през 1941 година, когато нацистите са пред портите на съветската столица \r\n*** Най-голямата партия в Европейския парламент – Европейската народна партия (ЕНП) избира своя кандидат за председател на Европейската комисия \r\n*** Започват ученията на НАТО „Анаконда-18“ в Полша и бившите съветски републики Латвия, Литва и Естония \r\n*** Министрите на отбраната на страните от ЕС ще обсъдят възможностите за създаване на единни въоръжени сили на ЕС \r\n*** Започва делото срещу обвинени за тероризъм активисти, включително главата на турския клон на „Амнести интърнешънъл“ \r\n*** Германският канцлер Ангела Меркел и финландската й колега Юха Сипила ще проведат разговори \r\n***", "date": "2018.11.07", "title": "Предстоящи международни събития за 7 ноември ( Агенция „Фокус“ )"}
{"url": "http://www.focus-news.net/news/2018/11/07/2587344/predstoyashti-sabitiya-v-stranata-za-7-noemvri-agentsiya-fokus.html", "text": "*** \r\nОт 9.00 часа ще се проведе заседание на Народното събрание.  \r\n*** \r\nОт 09.30 часа в зала 6 на НДК вицепрезидентът Илияна Йотова ще открие Първи конгрес по трудова медицина и експертиза на работоспособността с международна конференция по проекта „ЕПСИЛОН“. \r\n*** \r\nОт 10.00 часа ще се проведе заседание на Министерски съвет. \r\n*** \r\nОт 09.00 часа 4 състав на Специализирания наказателен съд ще гледа дело срещу Юлиян Т, Христо С. и др., обвинени в образуване и ръководене на организирана престъпна група.  \r\n*** \r\nОт 09.00 часа в „Гранд Хотел София“ ще се проведе 11-ата Научна конференция „Науката – от възможност към действие“.  \r\n*** \r\nОт 09.30 часа в зала „Средец“ в София Хотел Балкан“, Изпълнителната агенция за насърчаване на малките и средните предприятия организира Българо- азербайджанския бизнес форум с провеждане на двустранни срещи. Форумът ще бъде открит от съпредседателите на междуправителствената комисия   Теменужка Петкова, министър на енергетиката на Република България и Инам Керимов, министър на селското стопанство на Република Азербайджан. Участие в официалната част ще вземат представители на българските институции, ангажирани с насърчаване на двустранното търговско-икономическо сътрудничество. \r\n*** \r\nОт 9.30 часа 15 състав на Специализирания наказателен съд ще гледа дело срещу Алексей П., Антон П. и др., обвинени в образуване и ръководене на организирана престъпна група.  \r\n*** \r\nОт 9.30 часа 8 състав на Специализирания наказателен съд ще гледа дело срещу Цветан В., Александър П. и др., обвинени в образуване и ръководене на организирана престъпна група.  \r\n*** \r\nВ 10.00 часа в зала Витоша на Интер Експо център ще се състои втората национална конференция SMARTOURISM.BG. \r\n*** \r\nОт 10.00 часа 2 състав на Специализирания наказателен съд ще гледа дело срещу Божидар К., Иван Т. и др., обвинени в образуване и ръководене на организирана престъпна група.  \r\n*** \r\nОт 10.00 часа 2 състав на Специализирания наказателен съд ще гледа дело срещу Божидар К., Иван Т. и др., обвинени в образуване и ръководене на организирана престъпна група.  \r\n*** \r\nОт 10.00 часа 6 състав на Специализирания наказателен съд ще гледа дело срещу Кирил К., Благой Д. и др., обвинени в образуване и ръководене на организирана престъпна група.  \r\n*** \r\nОт 10.00 часа 13 състав на Специализирания наказателен съд ще гледа дело срещу Фарес Ф., Светослав Е. и др., обвинени в образуване и ръководене на организирана престъпна група.  \r\n*** \r\nОт 11.00 часа в СБАЛАГ „Майчин дом“ ще бъде представена иновативна система за ранна диагностика на рак на гърдата.  \r\n*** \r\nВ 11.00 часа в Аулата на Ректората на СУ „Св. Климент Охридски“, проф. Щефан Хобе от Университета в Кьолн ще бъде удостоен с почетното звание „доктор хонорис кауза“ на висшето учебно заведение.  \r\n*** \r\nОт 11.00 часа 9 състав на Специализирания наказателен съд ще гледа дело срещу Атанас П., Веселин М. и др., обвинени в образуване и ръководене на организирана престъпна група.  \r\n*** \r\nОт 11.00 часа в конферентната зала на БСК (ул. „Алабин“ 16-20) ще бъдат представени резултатите от две изследвания, проведени в рамките на Проект № BG05SFOP001-3.003-0028-C01 „Повишаване на доверието на обществото в съдебната система чрез оценка и анализ на съдебната реформа“, финансиран от Европейския съюз и Оперативна програма „Добро управление“, изпълняван от Центъра за законодателни оценки и законодателни инициативи (ЦЗОЗИ). \r\n*** \r\nОт 11.00 часа в централата на АБВ ръководството на партията ще даде пресконференция, на която ще бъдат обсъдени заплахите за България от разваляне на Договора за ликвидиране на ракетите със среден обсег на действие.  \r\n*** \r\nОт 12.00 часа в Гранитна зала на Министерски съвет, министърът на образованието и науката Красимир Вълчев ще участва в заседание на Координационното звено по Механизма за обхващане и задържане в образователната система на деца и ученици. След заседанието в 13.00 часа се предвижда брифинг.  \r\n*** \r\nОт 12.30 часа в хотел „Интер Континентал“ Министерството на регионалното развитие и благоустройството организира дискусия за обсъждане на предлаганите промени в Закона за регионалното развитие. В събитието ще вземе участие зам.-министърът на регионалното развитие Деница Николова.  \r\n*** \r\nОт 13.30 часа 11 състав на Специализирания наказателен съд ще гледа дело срещу Маджар К., Венелин К. и Мирослав К., обвинени в образуване и ръководене на организирана престъпна група.  \r\n*** \r\nОт 7 до 10 октомври в Интер Експо Център ще се проведат изложения, посветени на новостите и развитието на хранително вкусовия и хорека сектора. Официалното откриване ще се състои в централното фоайе от 14.00 часа. Очаква се участие да вземе и министърът на земеделието, храните и горите Румен Порожанов.  \r\n*** \r\nОт 14.00 часа 7 състав на Специализирания наказателен съд ще гледа дело Ивайло Ст., Венцеслав Д. и др., обвинени в образуване и ръководене на организирана престъпна група.  \r\n*** \r\nОт 14.30 часа в зала 134 в сградата на парламента на пл. „Кн. Александър І“ 1 председателят на Народното събрание Цвета Караянчева ще представи на заседание на Комисията по правни въпроси мотивите на законопроекта за изменение и допълнение на Наказателния кодекс, свързан с предоставяне на всеобхватна и широка защита на жените и децата – жертви на домашно насилие и всички форми на агресия срещу тях. \r\n*** \r\nОт 14.30 часа в зала „Изток“ на Народното събрание ще се проведе среща-дискусия, свързана с проблемите, породени от т.нар. фалшиви новини. Форумът се организира от ВМРО.  \r\n*** \r\nОт 17.30 часа в сградата на Австрийското посолство в България ще бъде отбелязана 10-годишнината на фондация ,,Конкордия България“. \r\n*** \r\nОт 18.00 часа в залата на ГС на БСП- София, на ул. „Леге“ 10, ет. 1, Литературен салон  „Леге 10“ организира възпоменателна вечер за акад. Стефан Младенов на тема „Науката в полза на икономиката“. \r\n*** \r\nОт 18.00 часа в клуб „Журналист“ в СБЖ, на бул. Граф Игнатиев № 4, 1 ет., ще се състои премиерата на книгата „Тъй рече Виктор“ на Маргарита Петкова. \r\n*** \r\nОт 11.00 часа пред сградата на ОДМВР – Бургас, разположена на ул. „Христо Ботев“ № 46, ще се проведе официална церемония за отбелязване на професионалния празник на полицейските служители. От 14.00 часа в двора на училище „П.К.Яворов“ в к-с „Лазур“ ще се проведа демонстрационни действия на служителите от „Специализираните полицейски сили“. \r\n*** \r\nОт 17.00 часа пред пред „Паметника на приморци, загинали в Сръбско-българската война 1885 година”, до сградата на Община Варна ще се състои военен ритуал за полагане на венци и цветя, отслужване на заупокойна молитва и изпълнение на шоу-спектакъл от представителен блок от курсанти по повод 140 години от създаването на Българската земска война и 133 години от победата при Сливница през Сръбско-българската война 1885 година. \r\n***  \r\nОт 10.30 часа в аудитория 321 на Ректората на ВТУ ще се проведе удостояване на Струмишкия митрополит Наум с титлата „Почетен доктор“ на ВТУ „Св. св. Кирил и Методий“.  \r\n***  \r\nОт 10.30 часа в Областна дирекция на МВР ще се проведе откриване на изложба и награждаване на децата от центровете за работа с деца и младежи, участвали в конкурса „Полицаят – моят приятел“.  \r\n***  \r\nОт 11.00 часа в МДТ „Константин Кисимов“ ще бъде представена „Пипи Дългото чорапче“ – детска постановка.  \r\n***  \r\nОт 16.30 часа в прес залата на стадион „Ивайло“ ще се проведе изнесена приемна на Председателски съвет на Великотърновски общински съвет.  \r\n***  \r\nОт 17.30 часа в Изложбени зали „Рафаел Михайлов“ ще се проведе откриване на изложба „Сърцето на поета“ с автор Цанко Петров.  \r\n***  \r\nот 18.00 часа, в пресклуба на БТА ще се проведе среща на дискусионен клуб \"Димитър Благоев-Никола Габровски\". Гост ще бъде политологът проф. Тодор Галунов. Ще се обсъжда актуалната политическа обстановка в общината.  \r\n***  \r\nОт 18.00 часа в Художествена галерия „Борис Денев“ ще се проведе откриване на „50+50+30“ – съвместна изложба на Мариета Конова и Марио Конов.  \r\n*** \r\nОт 18.00 часа пред паметника „Майка България“ ще се проведе трети протест с искане на оставката на вицепремиера Валери Симеонов. \r\n***  \r\nОт 18.30 часа в Клуб 7 ще се проведе представяне на книгата „Голямата работа“ на автора Пламен Петков.  \r\n***  \r\nОт 19.00 часа в МДТ „Константин Кисимов“ ще бъде представен„Да пееш по дъжда“ – мюзикълна Държавна опера - Варна.  \r\n***  \r\nОт 19.00 часа на стадион „Ивайло“ ще се проведат масови безплатни тренировки – Есен 2018.  \r\n*** \r\nОт 14.00 часа в зала 102 на Община Горна Оряховица ще се проведе кратка церемония по встъпване в длъжност на 15 ученици от ПГЕЕ „М. В. Ломоносов“ като младши посланици към Европейския парламент. \r\n*** \r\nОт 10.00 часа в Интерактивна зала на Регионална библиотека „Дора Габе“ ще се състои презентация за живота и творчеството на Любен Каравелов.  \r\n*** \r\nОт 10.30 часа в ДГ №23 ще се играе куклен спектакъл „Магическо училище“ на Държавен куклен театър „Дора Габе“.  \r\n*** \r\nОт 18.00 часа в Огледална зала „Нели Божкова“ ще бъде представена книгата „Тяло под роклята“ от Галин Никифоров. Книгата ще представи Драгомил Георгиев – литературен критик.  \r\n*** \r\nОт 19.00 часа в Концертна зала на Младежки център ще се играе спектакълът „Антихрист“ по Емилиян Станев.  \r\n*** \r\nОт 17.30 часа в Музея на розата ще бъде открита изложбата „Образи и щрихи от Голямата война“. \r\n*** \r\nОт 11.30 часа в сградата на Синдикат на българските учители ще се проведе семинар „Дай път на живота“.  \r\n*** \r\nОт 12.00 часа в VI -  СУ – „Отец Паисий“ ще се открие „Детско полицейско училище“. \r\n*** \r\n В 17.00 часа в РИМ-Пазарджик се открива изложбата „Емпорион Пистирос в Тракия“ на Археологическия музей в град Септември.  \r\n*** \r\nОт 09.30 часа в Зала 10 на Окръжен съд ще се гледа делото на подсъдимия Боян Л. Той е обвинен в укриване на данъци в размер на 206 064,31 лв.. \r\n*** \r\nОт 10.00 часа в Зала 10 на Окръжен съд ще се гледа делото на подсъдимия Стоян П. за присвояване на пари като длъжностно лице – началник на сектор „Охранителна полиция“ в Трето РУ „Полиция“ на ОД на МВР – гр. Пловдив. \r\n*** \r\nОт 14.00 часа в ОУ „Панайот Волов“ ще се играе представление на ромски и български език, написано от Здрава Каменова. Постановката е част от програмата на Пловдив – Европейска столица на културата 2019. \r\n*** \r\nОт 14.30 часа в Зала 2 на Окръжен съд ще се гледа делото на подсъдимия Никола Х. за укриване на данъци в размер на 540 517.99 лв.. \r\n*** \r\nВ 14.30 часа в хотел „Рамада Пловдив Тримомциум“ Ще се проведе официалното откриване на Национална работна среща за противодействие на трафика на хора и закрила на жертвите. \r\n*** \r\nОт 18.00 часа в концертната зала на читалище „Напредък-1864“ ще се състои Концерт по повод навършването на 120 години от основаването на хор „Родна песен“. \r\n*** \r\nОт 14.30 часа министърът на вътрешните работи Младен Маринов ще открие обновената сграда на РУ-Самоков. \r\n*** \r\nОт 11.00 часа в салона на читалището на село Гавраилово  ще се състои Образователен спектакъл за деца на Държавен куклен театър – Сливен „Приказка за фея… и зъбки“, по повод празника на селото. На същия ден, от 17.30 часа, в сградата на кметството ще бъде открита изложба на Атанас Пенев. От 18.30 часа в салона на читалището ще се проведе празничен концерт с участието на самодейни колективи при Народно читалище (НЧ) „Слънце – 1928“ - село Гавраилово и танцов състав „Беленче“ при НЧ „Христо Ботев – 1936“ - село Бяла. \r\n*** \r\nОт 11.00  часа в  конферентна зала в хотел „Парк централ“ ще се състои среща-дискусия за икономическото състояние на региона , ще бъдат представени резултати от проведената от БТПП анкета сред фирмите от региона за проучване на мнението им и за набиране на предложения по въпроси от икономически, обществен и социален характер, които възпрепятстват нормалната им работа и чието отстраняване е важно за дейността им. Ще участват председателят на БТПП -Цветан Симеонов, председателят на Сливенска търговско-промишлена палата - Кольо Колев, Oбластният управител -Чавдар Божурски и представители на медиите.   \r\n*** \r\nОт 17.00 часа в конферентна зала „Графити“ на хотелски комплекс „Национал” – ще се състои  среща за възможностите за борбата с демографската криза в страната  и вродените и наследствени аномалии и заболявания. \r\n*** \r\nОт 10.00 часа в ОДМВР-Смолян ще се проведе брифинг, на който ще бъде предоставена информация за състоянието на престъпността и резултатите от работата на ОДМВР-Смолян от началото на годината. \r\n*** \r\nОт 19.00 часа в Оперен театър ще се състои „Хубавата Елена“ опера буфа от Жак Офенбах \r\nрежисьор - Славчо Николов. \r\n*** \r\nВ 10.30 часа в залата на РУ- Шумен, директорът на ОДМВР- Шумен ст. комисар Ялчън Расим и административният ръководител на ОП – Шумен и окръжен прокурор Маргарита Георгиева ще ви предоставят информация за разкрити наркооранжерии.", "date": "2018.11.07", "title": "Предстоящи събития в страната за 7 ноември (Агенция „Фокус“)"}
{"url": "http://www.focus-news.net/news/2018/11/07/2587345/nimh-v-ravninite-vremeto-shte-bade-maglivo-a-nad-planinite-predimno-slanchevo.html", "text": "Атмосферното налягане е по-високо от средното за месеца и ще остане без съществена промяна. Днес времето ще се задържи почти без промяна. В равнините ще бъде мъгливо или с ниска слоеста облачност и на отделни места ще преръми. Над планинските райони ще бъде предимно слънчево. Ще духа слаб вятър от изток-североизток. Максимални температури между 13° и 18°, в София 16°-17°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Христо Христов.  \r\nНад Черноморието ще бъде с ниска облачност или мъгла и на места ще преръми. Ще духа слаб до умерен североизточен вятър. Максималните температури ще бъдат 14°-16°. Температурата на морската вода е 17°. Вълнението на морето ще бъде 3 бала. \r\nНад планините ще бъде предимно слънчево. Ще продължи да духа слаб до умерен вятър от изток-югоизток. Максималната температура на височина 1200 метра ще е около 12°, на 2000 метра – около 6°.", "date": "2018.11.07", "title": "НИМХ: В равнините времето ще бъде мъгливо, а над планините - предимно слънчево"}
{"url": "http://www.focus-news.net/news/2018/11/07/2587326/fox-news-republikantsi-pobezhdavat-v-izborite-za-gubernatori-v-pet-shtata.html", "text": "Републиканци побеждават в изборите за губернатори в пет щата,съобщава телевизионният канал  Fox News \r\nСпоред данните на телевизията  републиканецът Хенри Макмастър печели борбата за поста губернатор на Южна Каролина. В Мериленд, според прогнозите на тази телевизионна компания, друг представител на тази партия, Лари Хоган, ще може да спечели преизбирането като губернатор за втори мандат, а в Масачузетс републиканецът Чарли Бейкър ще встъпи в длъжност за втори път. В Тенеси републиканският кандидат Бил Лий побеждава демократа  Карл Дийн в борбата за поста на губернатор. В Алабама кандидатът на Републиканската партия, Кей Айви, се очаква да спечели борбата за поста.   Юлиян Марков", "date": "2018.11.07", "title": "Fox News: Републиканци побеждават в изборите за губернатори в пет щата"}
{"url": "http://www.focus-news.net/news/2018/11/07/2587336/cnn-repulikantsite-zapaziha-kontrola-v-senata.html", "text": "Републиканците запазиха контрола в Сената, като вече имат 50 сенаторски места, съобщи  CNN .  \r\nСпоред предварителните данни  Републиканската партия на президента Доналд Тръмп, вече разполага с 50 места  в Сената, което е достатъчно за вземане на решения в 100-местния Сенат. Дори демократите да спечелят всички останали сенаторски места, при паритет в гласуването вицепрезидентът също има право на глас, което дава предимство на републиканците. \r\nДемократите обаче продължават с победния си ход в долната камара, където са им необходими само още девет републикански места, за да получат мнозинство, което според наблюдателите е напълно постижимо.  Юлиян Марков", "date": "2018.11.07", "title": "CNN: Репуликанците запазиха контрола в Сената"}
{"url": "http://www.focus-news.net/news/2018/11/07/2587346/vitseprezidentat-iliyana-yotova-shte-uchastva-v-otkrivaneto-na-forum-za-trudovata-meditsina.html", "text": "От 9.30 часа днес в зала 6 на Националния дворец на културата вицепрезидентът Илияна Йотова ще открие Първи конгрес по трудова медицина и експертиза на работоспособността с международна конференция по проекта „ЕПСИЛОН“. Това съобщиха от  Прессекретариата на държавния глава . Големият научен форум с широко международно участие ще се проведе под патронажа на вицепрезидента. Основни организатори са Българското академично дружество по трудова медицина и Факултетът по обществено здраве при Медицински университет - София.", "date": "2018.11.07", "title": "Вицепрезидентът Илияна Йотова ще участва в откриването на форум за трудовата медицина"}
{"url": "http://www.focus-news.net/news/2018/11/07/2587348/pravitelstvoto-shte-osiguri-dopalnitelni-transferi-po-byudzhetite-na-obshtinite-za-2018-g.html", "text": "Правителството ще осигури допълнителни трансфери по бюджетите на общините за 2018 г. за финансово осигуряване на дейности по националните програми „Развитие на системата на предучилищното образование“, „Заедно за всяко дете“ и „Без свободен час“. Това предвижда  дневния ред  на министрите за днешното редовно правителствено заседание. Предложението за допълнителните трансфери по бюджетите на общините е на министъра на образованието и науката Красимир Вълчев.  \r\nКабинетът ще реши дали Първа МБАЛ - София ЕАД да стане университетска болница. Точката е внесена от министър на здравеопазването Кирил Ананиев. Здравният министър ще представи пред правителството и  проект на постановление за изменение на наредбата за усло¬вията, правилата и реда за регулиране и регистриране на цените на лекарствените продукти, приета с постановление № 97 на Министерския съвет от 2013 г. \r\nМинистърът на правосъдието Цецка Цачева ще представи проект на постановление за приемане на правилник за прилагане на Закона за защита на лица, застрашени във връзка с наказателно производство. \r\nТочките от дневния ред са 17, могат да бъдат разгледани .", "date": "2018.11.07", "title": "Правителството ще осигури допълнителни трансфери по бюджетите на общините за 2018 г."}
{"url": "http://www.focus-news.net/news/2018/11/07/2587347/boyko-borisov-rakovodi-delegatsiyata-na-gerb-za-kongresa-na-enp-v-helziki-na-7-i-8-noevmri-2018-g.html", "text": "Най-голямата политическа партия в Европа – Европейската народна партия (ЕНП) – ще избере водещия си кандидат за евроизборите през 2019 година, съобщиха от  пресцентъра на ПП ГЕРБ.  Това ще стане по време на конгреса на ЕНП в Хелзинки, Финландия, който ще се проведе на 7 и 8 ноември 2018 г. Делегатите на конгреса ще избират между председателят на Групата на ЕНП в Европейския парламент Манфред Вебер и заместник-председателят на ЕИБ Александър Стуб. \r\nДелегацията на ГЕРБ ще бъде ръководена от председателя на ГЕРБ и министър-председател на България Бойко Борисов. В делегацията участват заместник-председателят на ГЕРБ и председател на ПГ на ГЕРБ Цветан Цветанов, заместник-председателите на партията и кметове на София и Бургас Йорданка Фандъкова и Димитър Николов, административният секретар на ГЕРБ Цветомир Паунов, както и кметовете на Варна, Благоевград, Велико Търново, Пловдив, Стара Загора, Враца, Видин, Шумен, Разград, Търговище, Смолян, Сливен, Ямбол, Казанлък, Габрово, Кюстендил, Ловеч, Перник и Силистра, които са избрани с листата на ГЕРБ. В състава на делегацията влизат още евродепутатите от ГЕРБ и българският еврокомисар Мария Габриел. \r\nЗа участие в конгреса са поканени над 2 000 души от 40 държави. Делегатите ще приемат и общи позиции по важните за Европа теми, сред които сигурност, миграция, икономически растеж и нови работни места, сътрудничество със съседни на ЕС държави.", "date": "2018.11.07", "title": "Бойко Борисов ръководи делегацията на ГЕРБ за Конгреса на ЕНП в Хелзики на 7 и 8 ноевмри 2018 г."}
{"url": "http://www.focus-news.net/news/2018/11/07/2587338/", "text": "Демократите печелят контрола върху Камарата на представителите - долната камара на американския Конгрес, съобщава  CNN \r\nДемократите ще поемат контрола на Камарата на представителите за първи път от осем години,  придобивайки нова власт да оспорват политиките на президента Доналд Тръмп за следващите две години от неговото управление. \r\nРепубликанците се очаква да запазят Сената, като създадат разделен Конгрес до изборите през 2020 г. \r\nПътя на демократите към победата минава директно през предградията на страната, където партията се възползва от дълбоката антипатия към Тръмп. Ранните победи в предградията на Вашингтон, Масачузетс, Маями, Детройт, Денвър, Филаделфия и Ню Джърси осигуриха демократичните победи във вторник вечерта.  Юлиян Марков", "date": "2018.11.07", "title": "CNN: Демократите печелят контрола върху Камарата на представителите"}
{"url": "http://www.focus-news.net/news/2018/11/07/2587340/afp-demokratite-specheliha-kontrola-v-kongresa-kritikuvayki-ostro-donald-tramp.html", "text": "Демократите спечелиха контрола на Долната камара на Конгреса в междинните избори във вторник, критикувайки остро политиката на Доналд Тръмп почти две години след началото на неговото управление, пише  AFP . \r\nТелевизионните мрежи Fox и NBC обявиха резултата в Камарата на представителите на САЩ потвърждавайки очакванията, че републиканците на Тръмп ще запазят контрола над Сената. \r\nРезултатът връща равновесието на властта във Вашингтон, където Тръмп се наслаждаваше на републиканското господство в двете камари на Конгреса след изборите през 2016 г, пише агенцията. \r\nДемократите сега ще могат да блокират законодателните намерения на републиканците и да запалят огъня под краката на Тръмп, като разследват непрозрачните му финанси и намесата на Русия в изборите през 2016 г. и вероятно ще настояват за импийчмънт. \r\nОбявените резултати  в Камарата и Сената все пак не са окончателни, тъй като преброяването на гласовете продължава в цялата страна, а някои щати все още гласуват в избори за Конгреса.- \r\nАмериканците гласуваха ентусиазирано, като бързо се оформиха дълги опашки в избирателните секции от Ню Йорк до Калифорния и от Мисури до Грузия. \r\nВ Сената републиканецът  Майк Браун спечели мястото от демократа  Джо Донъли, но замесеният в корупционни скандали  Боб Менедес спаси мястото си за демократите в Ню Джърси. \r\nБившият вицепрезидент Джо Байдън, често сочен като евентуален кандидат на демократите за президентските избори  през 2020 г., заяви, че би бил \"зашеметен\", демократите да не  спечелят Долната Камара. \r\nРезултатите ще продължат да се появяват, докато завърши гласуването в Аляска в осем часa българско време. \r\nИзбирателната активност на американците този път беше забележителна. \r\n\"Ние вече сме свидетели на огромна избирателна активност, хора, които чукат на вратите, за да се уверят, че всички ще излязат да гласуват, но мисля, че избирателната активност ще бъде много висока\", заяви кандидатът от Демократическата партия Кейти Портър, който се състезава за конгресно място в Ървайн, Калифорния. \r\nВ Атланта, Джорджия, избирателите изчакваха почти два часа да гласуват, според местните медии. \r\nСамият Тръмп отбеляза енергията, обикаляйки страната, като освен да агитира за кандидатите на Републиканската партия на практика започна своята кампания за преизбиране през 2020 година.", "date": "2018.11.07", "title": "AFP: Демократите спечелиха контрола в Конгреса, критикувайки остро Доналд Тръмп"}
{"url": "http://www.focus-news.net/news/2018/11/07/2587342/tass-donald-tramp-nareche-mezhdinnite-izbori-neveroyatno-uspeshno-preminali.html", "text": "Американският президент Доналд Тръмп нарече междинните избори „невероятно успешно преминали“, предава  TACC . \r\nАмериканският президент Доналд Тръмп заяви, че междинните избори за Конгреса, проведени във вторник, са успешни за републиканската партия в социалната мрежа „Туитър“ след осемчасово мълчание \r\n\"Днес имахме огромен успех. Благодаря на всички!\" - пише американският лидер. По-рано американската централна телевизия съобщи, че Демократическата партия  поема  контрола върху Камарата на представителите, а републиканците са запазили мнозинство в Сената. \r\nПо-рано CNN съобщи, че президентът Тръмп и неговите съветници са все още в \"добро настроение\", като гледат прогнозите за резултатите от междинните избори.  \r\nКакто беше съобщено по-рано от телевизионната компания, Тръмп не планира специално официални събития за изборния ден. Президентските съветници и сътрудници наблюдават гласуването, проверяват резултатите и редовно му докладват. \r\nЦялата информация постъпва в  \"оперативния щаб\", организиран за президента в Западното крило на Белия дом. Както твърдят по-рано от CNN, Тръмп  вече е преживял предстоящата загуба на мнозинство от републиканците в долната камара на Конгреса и се пита на кого да прехвърли отговорността за загубата, пише агенцията.  Юлиян Марков", "date": "2018.11.07", "title": "ТАСС: Доналд Тръмп нарече междинните избори „невероятно успешно преминали“"}
{"url": "http://www.focus-news.net/news/2018/11/07/2587349/nansi-pelosi-blagodarya-vi-utre-shte-bade-nov-den-za-amerika.html", "text": "„Благодаря Ви, утре ще бъде нов ден за Америка“, заяви лидерът на демократичното малцинство в Конгреса  Нанси Пелоси, цитирана от  CNN . \r\nТя бе посрещнат със скандирания на \"Председател, председател, председател\" от предизборния щаб  на демократите, служители в Конгреса и водещите донори във Вашингтон във вторник, заявявайки че са гарантирали, че  \"Утре ще бъде нов ден в Америка\". \r\nПелоси, съпроводена  от екипа ѝ, семейството и председателя на Демократичния национален конгрес Том Перес, аплодира \"динамичните, разнообразни и невероятни кандидати на партията, които са върнали обратно Конгреса на американския народ\". \r\n\"Благодарение на вас ние притежаваме законодателната база\", каза тя на събраните демократи, \"благодарение на вас утре ще бъде нов ден в Америка\". \r\n\"Помнете това чувство, знайте силата да печелите\", добави тя. \r\nТова, което беше ясно, след като Пелоси взе микрофона, обаче, беше съперничеството за председателския пост на Конгреса, което се оформя по върховете на Демократическата партия, пише CNN. \r\n\"Днес американският народ се изказа да възстановим тази визия\", каза Пелоси след очертаването на приоритетите на демократите .  Юлиян Марков", "date": "2018.11.07", "title": "Нанси Пелоси: Благодаря Ви, утре ще бъде нов ден за Америка"}
{"url": "http://www.focus-news.net/news/2018/11/07/2587350/parlamentat-shte-glasuva-na-parvo-chetene-byudzheta-za-2019-godina.html", "text": "Парламентът ще гласува на първо четене Закона за държавния бюджет за 2019 г. Това предвижда  програмата за работа на Народното събрание . Разискванията и гласуването ще се проведат ден след като бяха разгледани докладите от парламентарните комисии по бюджета за следващата година. Приоритетите на Бюджет 2019 са социалната политика, образованието, отбраната и политиката по доходите. В сферата на социалната политика са заложени 40,4 млн. лв. допълнително за целеви помощи за отопление. 150 млн. лв. повече са средствата за хората с увреждания. 7 млн. лв. допълнително отделя правителството за новата месечна помощ за деца сираци без право на наследствена пенсия. В бюджетната рамка за 2019 г. разходите за отбрана възлизат на 1,8 млн. лв., което представлява 1,58 % от БВП. Средствата се отпускат в изпълнение на Националния план за повишаване на разходите за отбрана на 2% от БВП на страната до 2024 г.  \r\nПо решение на  Председателския съвет на Народното събрание, който се проведе след приемането на бюджетите на НЗОК и ДОО на първо четене на 6 ноември, преди да започнат дебатите по бюджета депутатите ще се занимаят с второто четене на промените в Закона за корпоративното подоходното облагане, касаещи данъка върху автомобилите. Председателският съвет се проведе по искане на БСП. Според дневния ред бюджетът трябваше да се гласува като първа точка, а данъчният закон като втора. Левицата обаче настоя първо да се гласуват окончателните промени в Закона за корпоративното подоходното облагане и тогава Бюджет 2019 на първо четене. На Председателския съвет беше постигнат консенсус и точките бяха разменени. С гласуването на промените в Закона за корпоративното подоходното облагане депутатите ще решат дали годишният данък за леки и товарни автомобили с технически допустима максимална маса не повече от 3,5 тона да се състои от два компонента – екологичен и имуществен. Имущественият е свързан с мощността и годината на производство, а другият компонент - с екологичната категория на автомобила. По този начин собствениците ще плащат данък в зависимост от това колко замърсява автомобилът им.", "date": "2018.11.07", "title": "Парламентът ще гласува на първо четене бюджета за 2019 година"}
{"url": "http://www.focus-news.net/news/2018/11/07/2587351/predsedatelyat-na-parlamenta-tsveta-karayancheva-shte-predstavi-v-pravna-komisiya-promenite-v-nk-za-zashtita-na-zhertvite-na-domashno-nasilie.html", "text": "Председателят на Народното събрание Цвета Караянчева ще представи на заседание на Комисията по правни въпроси мотивите на законопроекта за изменение и допълнение на Наказателния кодекс, свързан с предоставяне на всеобхватна и широка защита на жените и децата – жертви на домашно насилие и всички форми на агресия срещу тях. Това съобщиха от пресцентъра на  Народното събрание . Заседанието ще се проведе от 14.30 часа в зала 134 в сградата на парламента на пл. „Кн. Александър І“ 1.  \r\nЗаконопроектът беше внесен от председателя на Народното събрание и група народни представители на 24 октомври.  Целта е да бъде създадена цялостна система за промяна в наказателното право за инкриминиране на всички последици от домашно насилие, за да има превенция преди неговото извършване и последващо наказание.  \r\nОбсъждането се организира съвместно от Комисията по правни въпроси и Министерството на правосъдието. В заседанието ще участват председателят на парламента Цвета Караянчева, председателят на Комисията по правни въпроси Данаил Кирилов, министърът на правосъдието Цецка Цачева, народни представители. Поканени за участие са представители на Прокуратурата, Върховния касационен съд, академичните среди и неправителствения сектор. На заседанието могат да присъстват и всички заинтересовани организации, които да споделят своите мнения и препоръки по законопроекта.", "date": "2018.11.07", "title": "Председателят на парламента Цвета Караянчева ще представи в правна комисия промените в НК за защита на жертвите на домашно насилие"}
{"url": "http://www.focus-news.net/news/2018/11/07/2587353/balgariya-i-azerbaydzhan-shte-podpishat-sporazumenie-za-satrudnichestvo-v-agrarnata-nauka.html", "text": "България и Азербайджан ще подпишат днес споразумение за сътрудничество в аграрната наука. Това съобщиха от пресцентъра на  Министерство на земеделието, храните и горите . В най-кратки срокове ще бъде създадена и съвместна работна група, която ще развива конкретни проекти и сътрудничество в земеделието между България и Азербайджан. Това стана ясно на среща на министъра на земеделието, храните и горите Румен Порожанов с азербайджанския му колега Инам Керимов. Министър Порожанов обърна внимание на многото сходства между земеделието на двете страни – като климат, традиции, дял от Брутния вътрешен продукт, борбата срещу заболявания като африканската чума по свинете.  \r\nСпоред министър Румен Порожанов ползването на високи технологии с помощта на инвестициите от европейските фондове дават възможност на България почти всяка година да поставя рекорди в производството на зърнени култури и в различните сектори.", "date": "2018.11.07", "title": "България и Азербайджан ще подпишат споразумение за сътрудничество в аграрната наука"}
{"url": "http://www.focus-news.net/news/2018/11/07/2587352/ministar-krasimir-valchev-shte-uchastva-v-zasedanie-na-koordinatsionnoto-zveno-po-mehanizma-za-obhvashtane-i-zadarzhane-v-obrazovatelnata-sistema-na-detsa-i-uchenitsi.html", "text": "Министърът на образованието и науката Красимир Вълчев ще участва в заседание на Координационното звено по Механизма за обхващане и задържане в образователната система на деца и ученици. Това съобщиха от пресцентъра на  МОН . Заседанието на Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст ще се проведе от 12.00 часа днес в Гранитната зала на Министерски съвет.  \r\nСлед заседанието в 13.00 часа се предвижда брифинг.", "date": "2018.11.07", "title": "Министър Красимир Вълчев ще участва в заседание на Координационното звено по Механизма за обхващане и задържане в образователната система на деца и ученици"}
{"url": "http://www.focus-news.net/news/2018/11/07/2587356/zam-ministar-denitsa-nikolova-shte-otkrie-diskusiya-za-obsazhdane-na-predlaganite-promeni-v-zakona-za-regionalnoto-razvitie.html", "text": "Заместник-министърът на регионалното развитие и благоустройството Деница Николова ще открие дискусия за обсъждане на предлаганите промени в Закона за регионалното развитие. Това съобщиха от пресцентъра на  Министерство на регионалното развитие и благоустройството . Събитието ще се проведе от 12.30 часа в хотел „Интер Континентал“ в София. Форумът ще се предава на живо и по интернет в  , като ще бъде активирана и възможност за коментари и въпроси в реално време. \r\nНа форума ще бъдат коментирани промяната в териториалния обхват на районите от ниво 2, оптимизация на системата от стратегически документи за регионално и пространствено развитие, както и промени в съставите, отговорностите и функциите на звената и органите за управление на регионалното развитие.  \r\nПоканени за участие са народни представители, областни управители, представители на управляващите органи на оперативните програми, Националното сдружение на общините в Република България, представители на организации на работодатели и синдикати, представители на академичната и научната общност, неправителствени граждански организации, секторни министерства.", "date": "2018.11.07", "title": "Зам.-министър Деница Николова ще открие дискусия за обсъждане на предлаганите промени в Закона за регионалното развитие"}
{"url": "http://www.focus-news.net/news/2018/11/07/2587355/ministar-mladen-marinov-shte-otkrie-obnovenata-sgrada-na-ru-samokov.html", "text": "Министър Младен Маринов ще открие обновената сграда на РУ - Самоков. Това съобщиха от пресцентъра на  МВР . Събитието ще се проведе от 14.30 часа днес пред районното управление на МВР в Самоков", "date": "2018.11.07", "title": "Министър Младен Маринов ще открие обновената сграда на РУ - Самоков"}
{"url": "http://www.focus-news.net/news/2018/11/07/2587360/dobrich-vavedena-e-vremenna-organizatsiya-na-dvizhenieto-na-avtomobili-po-razlichni-ulitsi-zaradi-integriraniya-proekt-za-podobryavane-na-vodniya-sektor.html", "text": "Въведена е временна организация на движение на автомобили по различни улици в града заради интегрирания проект за подобряване на водния сектор, предаде кореспондентът на  Радио „Фокус” – Варна . Дейностите са по ЛОТ 3 обхващат улиците „Иван Георгиев“, „Опълченска“ и „Боряна“и ще продължат до 11 ноември. По ЛОТ 2  до 9 ноември ще се работи по ул. “Кубрат“ , ул. “Копривщица“, ул. “Хан Тервел“,  ул. “Ген. Столетов“ на изток от ул. “Баба Тонка“, ул. “Карвуна“, ул. “Ц.Калоян“, ул. “Георги Кирков“ на изток от ул. “Е.Антим I“, ул. “Кирил и Методий“ и ул. “Стоян Михайловски“. Ремонт на асфалтова настилка се извършва по част от пътя за Варна и по Околовръстния път на Добрич. Удължен е срокът за ремонт на Околовръстния път на Добрич до 15 ноември. Частичните ремонти на асфалт по пътя Варна – Добрич ще продължат до края на ноември. Движението по тези пътни отсечки трябва да е с повишено внимание. Навсякъде е регулирано с пътни знаци. Няма въведени ограничения на движението на превозни средства в областта. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. Времето в Добрич е облачно, духа слаб вятър, пътните настилки са сухи.  \r\nЖулиета НИКОЛОВА", "date": "2018.11.07", "title": "Добрич: Въведена е временна организация на движението на автомобили по различни улици заради интегрирания проект за подобряване на водния сектор"}
{"url": "http://www.focus-news.net/news/2018/11/07/2587358/toplofikatsiya-sofiya-zapochva-poetapno-puskane-na-otoplenieto-v-stolitsata.html", "text": "„Топлофикация София” започва от днес поетапното пускане на отоплението в столицата, след като нормативно определените за това метеорологични условия вече са налице. Според тях новият отоплителен сезон стартира при три последователни дни със средноденонощна температура по-ниска от +12 градуса и прогноза за трайно застудяване. Това съобщиха от пресцентъра на  дружеството . Приоритетно ще бъде пуснато парното в детските градини, учебните и здравните заведения. Следват жилищните сгради във всички райони, административните и стопанските сгради. \r\nОт особена важност преди пускането на парното е клиентите да приключат всички ремонти по вътрешната отоплителна мрежа и да запълнят източените инсталации. В сградите, в които това условие не е изпълнено, няма да има техническата възможност парното да бъде пуснато. Необходимо е и вентилите на радиаторите да бъдат отворени на максимална степен, за да не се налага допълнително обезвъздушаване. Също така е важно електронните уреди за дялово разпределение да бъдат проверени. В случай, че дисплеят им е угаснал, абонатите трябва незабавно да потърсят съдействие от топлинния си счетоводител.  \r\n„Топлофикация София” ЕАД дава възможност на клиентите, които желаят включване на отоплението в сградата на по-късен етап, да подадат заявление в обслужващия ги топлорайон заедно с подписано за целта решение от общото събрание на етажната собственост. \r\nЗа допълнителна информация във връзка с началото на отоплителния сезон и за всякакви въпроси гражданите могат да потърсят съдействие на телефона за обслужване на клиенти - 0 700 11 111.", "date": "2018.11.07", "title": "„Топлофикация София” започва поетапно пускане на отоплението в столицата"}
{"url": "http://www.focus-news.net/news/2018/11/07/2587359/rakovodstvoto-na-pp-abv-shte-dade-preskonferentsiya-v-tsentralata-na-partiyata.html", "text": "Ръководството на ПП АБВ ще даде пресконференция. Това съобщиха от пресцентъра на  ПП АБВ . Събитието ще се проведе от 11.00 часа днес в централата на партията на ул. „Врабча“ 23. На пресконференцията ще бъдат обсъдени заплахите за България от разваляне на Договора за ликвидиране на ракетите със среден обсег на действие. Участие ще вземат председателят на ПП АБВ Румен Петков и представители на ръководството на партията.", "date": "2018.11.07", "title": "Ръководството на ПП АБВ ще даде пресконференция в централата на партията"}
{"url": "http://www.focus-news.net/news/2018/11/07/2587361/balgarski-poshti-ead-vazmozhno-e-zabavyane-v-obrabotkata-i-dostavkata-na-pratki-v-belgiya-zaradi-rotatsionna-stachka-koyato-zasyaga-vsichki-poshtenski-uslugi.html", "text": "Пощенският оператор в Белгия уведомява, че в периода от днес до 13 ноември 2018 г. е обявена ротационна стачка, която силно ще засегне всички пощенски услуги. Това съобщиха от пресцентъра на  „Български пощи“ ЕАД . Клиентите на „Български пощи“ ЕАД ще бъдат уведомени за развитието на ситуацията чрез сайта на дружеството.", "date": "2018.11.07", "title": "„Български пощи“ ЕАД: Възможно е забавяне в обработката и доставката на пратки в Белгия заради ротационна стачка, която засяга всички пощенски услуги"}
{"url": "http://www.focus-news.net/news/2018/11/07/2587357/denyat-7-noemvri-v-balgarskata-istoriya.html", "text": "7 ноември 1885 г. е битката при Гургулят, където Българската армия разгромява сръбската в хода на Сръбско-българската война, последвала Съединението. В далечната 1204 г., на 7 ноември, кардинал Лъв помазва и посвещава архиепископ Василий в сан примас на българската църква. Василий е висш духовник, глава на Българската православна църква. Взема дейно участие в усилията на цар Калоян от периода 1197-1207 г. за сключване на уния с Рим и утвърждаването на българската държава и църква. На 8 септември 1203 г. е провъзгласен, а на 7 ноември 1204 г. е посветен за примас с официална титла \"търновски архиепископ и примас на цяла България и Влахия\". Василий нарича сам себе си патриарх.  \r\nПрез 1912 г. в хода на Балканската война (1912-1913 г.) на 7 срещу 8 ноември под командването на капитан II ранг Димитър Добрев българските миноносци от военния кораб \"Дръзки\" торпилират османския крайцер \"Хамидие\" по линията нос Калиакра - нос Емона. \r\nПрез 1956 г. се излъчва първото професионално предаване на Българската телевизия. Показани са манифестациите в Москва и София за годишнината от Октомврийската революция. На същата дата, но през 1972 година, в Русе е открито телевизионно студио, а до края на годината влиза в действие и районният телевизионен център в града. \r\n2001 г. \r\nВ Брюксел се провежда шестото заседание на Смесения консултативен комитет ЕС - България. То обсъжда социалните проблеми на България. \r\n1996 г. \r\nНа закрито заседание на правителството се обсъждат условията за въвеждане на валутен борд в България. \r\nВалутният борд в България е въведен на 1 юли 1997 г. и представлява валутен съюз между България и еврозоната. \r\nОсновните характеристики на валутния борд са следните: валутният борд е задължен да купува и продава неограничено чужда валута срещу местна валута по определения в закона курс; валутният борд поддържа валутен резерв, който покрива парите в обръщение; валутният борд не провежда монетарна политика и не отпуска кредити на правителството. \r\nЕфектът от действието на валутния борд е намаление на инфлацията. Средната инфлация преди въвеждането на валутния борд е над 210% годишно, а след въвеждането му тя е по-малко от 6%. Бавното нарастване на цените намалява т.нар. инфлационен данък който е около 58% в годините преди въвеждането на борда и спада до 7% след 1997 г. Ниската инфлация прави възможно по-дългосрочно планиране от страна на фирмите и отделните хора, което се отразява позитивно на икономическото развитие. \r\n1972 г. \r\nВ Русе е открито телевизионно студио, а до края на годината влиза в действие и районният телевизионен център в града. \r\n1956 г. \r\nИзлъчва се първото професионално предаване на Българската телевизия. Показани са манифестациите в Москва и София за годишнината от Октомврийската революция. \r\n1951 г. \r\nТурция повторно затваря границата си с България. До този момент от страната след 1949 г. са се изселили между 154 и 156 000 души. Отново като официален аргумент се посочва нелегалното прехвърляне на роми с фалшиви входни визи. \r\n1946 г. \r\nОткрива се VI Велико народно събрание. За негов председател е избран Васил Коларов. На 4 декември 1947 г. Събранието приема Конституция на Народна република България. Дейността на събранието продължава до 21 октомври 1949 г. \r\nВасил Коларов е роден в Шумен на 28 юли 1877 г. Завършва гимназия във Варна през 1895 г. През 1897-1900 г. следва право в Швейцария. След завръщането си в България започва адвокатска практика. Влиза в редовете на Българската работническа социалдемократическа партия в средата на 90-те години на XIX в. През 1897 г. основава партийна организация в Никопол, а от 1902 г. е начело на социалистите в Шумен. След разцеплението на БРСДП през лятото на 1903 г. застава на страната на течението, възглавявано от Д. Благоев. От 1904 г. до 1919 г. е ръководител на социалдемократическата организация на тесните социалисти в Пловдив. От 1905 г. непрекъснато е избиран в състава на централното ръководство на партията. Избиран е многократно за народен представител. Участва като запасен офицер в Балканската война от 1912-1913 г. Противопоставя се на въвличането на България в Първата световна война от 1914-1918 г. на страната на която и да било от двете воюващи групировки. Има големи заслуги за разгръщане на антивоенното движение в страната от есента на 1915 г. до есента на 1918 г. В следвоенните години се включва и в международното работническо и комунистическо движение. През декември 1922 г. е избран за генерален секретар на Коминтерна. Изявява се и като един от ръководителите на Балканската комунистическа федерация. \r\nВзема ръководно участие в подготовката и провеждането на Септемврийското въстание от есента на 1923 г. След неуспеха на въстанието емигрира от България - отначало в Югославия, а после - в Австрия и СССР. След смъртта на Д. Благоев от 1924 г. е фактически лидер на БКП (т.с.). По негова инициатива през февруари 1927 г. се създава Работническата партия в България като легално проявление на БКП. През 1929-1935 г. е функционер на Коминтерна в Селския интернационал. От 1931 г. до 1940 г. е директор на Международния аграрен институт в Москва и главен редактор на неговия печатен орган \"Аграрни проблеми\". През 1936-1939 г. ръководи организацията по събиране и изпращане на български доброволци в Испанската гражданска война от 1936-1939 г. След Лайпцигския процес от 1933-1934 г. отстъпва лидерския пост на партията на Г. Димитров. Заедно с него Коларов е един от инициаторите за създаването на Отечествения фронт в България през 1942 г. Завръща се в страната през 1945 г. и се включва в ръководството на БРП (к) и се изявява същевременно като активен политически и обществен деец. Избран е за председател на ХXVI Обикновено народно събрание през 1945 г., а след провъзгласяването на България за Народна република от 15 септември 1946 г. и за временен председател на републиката. Ръководи българската делегация на Парижката мирна конференция от 1946-1947 г., където се подписва мирният договор с България. От 7 ноември 1946 г. е председател на VI Велико народно събрание. От декември 1947 г. е подпредседател на Министерския съвет и министър на външните работи. Васил Коларов умира на 23 януари 1950 г. \r\n1944 г. \r\nБългария прекъсва дипломатическите си отношения с Япония. \r\nОфициални отношения между Република България и Япония са установени по силата на Ньойския мирен договор от 27 ноември 1919 г. През 1933 г. е разменена кореспонденция между монарсите на двете страни във връзка с установяването на дипломатически отношения, като датата на българския отговор (6 септември 1933 г.) би могла да се счита за дата на тяхното начало. През декември 1939 г. първият японски пълномощен министър в България връчва акредитивните си писма. България открива своя легация в Токио през май 1942 г. Правителството на ОФ скъсва дипломатическите отношения с Япония на 7 ноември 1944 г. Същите са възстановени на 12 септември 1959 г., като от 1 юни 1964 г. са издигнати в ранг на посолства. \r\n1925 г. \r\nЗапочва партийна конференция в София на последователите на Стефан Стамболов. Взема се решение за обединение с партията Народно единство - политическа партия, създадена през 1923 г. В редовете й влизат групата на Н. Генадиев, която се отделя от Националлибералната партия, и бившите народнолиберали В. Савов, Н. Бронзов, П. Генадиев и др. Партията не оказва съществено влияние върху политическия живот на страната. След убийството на Н. Генадиев бюрото на Народно единство установява по-тесни връзки със стамболовисткото течение в Националлибералната партия начело с В. Кознички, Н. Думанов и Кр. Станчев. На 19 юли 1925 г. се обединяват в Народнолиберална партия. През 1928 г. тази партия се обединява с Националлибералната партия. Печатен орган на партията: в. \"Народно единство\". \r\n1922 г. \r\nС постановление № 6068 на правителството се забранява издаване на вестници по стария правопис. \r\nПървата правописна реформа след Освобождението от 1899 г. установява официално българския правопис с \"Упътване за общо правописание\". Правописът, установен тогава, е известен като \"Иванчовски\" (по името на министърa на народното просвещение Т. Иванчов). В сила до 1921 г. Построен е върху Дриновия правопис, като от една страна съответства на съвременното състояние на езика и включва особеностите на източните и западните говори, а от друга не скъсва решително с традициите на етимологичния правопис. \r\nРеформата от 1921 г. заменя \"Иванчовския\" правопис с нов, близък до днешния. Въведена е от професор Ст. Омарчевски - министър на народното просвещение в кабинета на Ал. Стамболийски. Правописът е отменен през 1924 г. от правителството на проф. Ал. Цанков, което връща стария - Дриновско-иванчовски правопис. \r\nРеформата от 1945 г. е наречена \"Отечественофронтовска\". Разработена е от държавна комисия начело с доктор К. Драмалиев. Правописът е въведен с наредба закон от 27 февруари 1945 г. и отменя някои графеми (ятов знак, голяма и малка носовка и др.), опростява правописа на някои думи, премахва краесловните ерове. През 1945 г. е издадено \"Упътване за правописа на българския книжовен език\". \r\n1912 г. \r\nПо време на Балканската война (1912-1913 г.) Кърджалийският отряд разгромява турската отбрана на превала Балкан Тореси. \r\nЧастите от действащия в Родопите корпус на Явер паша (3 табора, две чети башибозуци и една батарея) след оттеглянето си от Местанлъ (Момчилград) организират за отбрана превала Балкан Тореси. Срещу тях се насочва командвания от ген. Никола Генев Кърджалийски отряд (два сборни полка, 3-а бригада от Македоно-одринското опълчение, една гранична дружина и 16 оръдия). \r\nБоят започва на 7 ноември и с удар по фронта противникът е отхвърлен на втората позиция. На следващия ден започват обходните действия, турците са застрашени от обкръжаване и се оттеглят на юг. Кърджалийският отряд бързо се спуска в Беломорието. \r\n1885 г. \r\nВ хода на Сръбско-българската война в битката при Гургулят е разгромена сръбската Моравска дивизия. Тя разполага с 2 полка, 13 батальона, 2 планински батареи и 1 ескадрон - всичко 12 000 пехотинци, 120 конници и 24 оръдия. Срещу нея се изправя отрядът на капитан Хр. Попов в състав: 2 дружини от 1-ви пехотен Софийски полк, 4-та Пловдивска дружина, полубатарея от 1 батарея и 3 ескадрон от 2 конен полк. С ловко маневриране и плътен пушечен артилерийски огън българските войски спират сърбите и минават в контраатака, при която отблъскват противника и го преследват до Брезник. Така отрядът осигурява близкия рубеж (участък от местност, чиито естествени особености благоприятстват воденето на военни действия) на Сливнишката позиция. \r\n1877 г. \r\nПо време на Руско-турската война (1877-1878 г.) император Александър II одобрява плана за настъпление на Западния отряд към Орхание (Ботевград) и София. \r\n1869 г. \r\nИзлиза първият брой на вестник \"Свобода\", издаван от Любен Каравелов. Според автора \"Целта на \"Свобода\" е да защитава българските интереси и да показва на българския народ път, по който трябва той да върви, за да може по-лесно да достигне до своето нравствено съвършенство и до своята политическа независимост. Освен това \"Свобода\" ще употреби всичките си сили да опознае българският народ с неговите съседи и обратно.\" \r\nЛюбен Каравелов е виден деец на националнореволюционното движение, един от основателите на Българския революционен централен комитет в Букурещ, писател, публицист и журналист. Роден e през 1834 г. в Копривщица. Учи в родния си град в килийно, а след това и във взаимно училище при Хр. Пулеков, a от 1846 г. учи при Н. Геров. През 1850 г. продължава образованието си в Пловдив, където постъпва в гръцко, а от 1852 г. - в българско училище. През 1857 г. заминава за Москва и е приет в Историко-филологическия факултет на Московския университет като доброволен слушател. В Москва престоява десет години. Във връзка с очакван военен конфликт между Сърбия и Османската империя през 1867 г., Любен Каравелов се отправя за Белград като кореспондент на в. \"Голос\" и други руски вестници. Там установява незабавно контакт с много българи, които по това време живеят в сръбската столица, а така също и с прогресивни сръбски учени и общественици. Каравелов основава т. нар. Български комитет през май 1867 г. със задача да организира българската емиграция в Сърбия за предстоящата освободителна борба в България. За тази дейност през есента на 1867 г. е принуден от сръбското правителство да напусне Белград. Каравелов за кратко време се изявява като един от ръководните дейци на българската емиграция. Той става един от инициаторите за създаването на Българския революционен централен комитет и след неговото основаване поема редактирането на печатния му орган в. \"Свобода\". На първото Общо събрание на комитета от април-май 1872 г. той е избран за негов председател. На 25 февруари 1873 г. вместо в. \"Свобода\" Каравелов започва да редактира в. \"Независимост\". На свиканото през май същата година Общо събрание на БРЦК той отново е утвърден за негов председател. През 1874 г. се преустановява издаването на в. \"Независимост\". От януари 1875 г. започва да издава сп. \"Знание\", което се занимава с научни и литературни проблеми. Каравелов взима участие в организирането на български доброволчески чети за Сръбско-турската война от 1876 г. През лятото на 1878 г. се завръща в България и се установява в Търново (днешно Велико Търново), а няколко месеца по-късно отива да живее в Русе. Любен Каравелов умира на 21 януари 1879 г. \r\n1204 г. \r\nКардинал Лъв помазва и посвещава архиепископ Василий в сан примас на българската църква. \r\nВасилий е висш духовник, глава на Българската православна църква. Взема дейно участие в усилията на цар Калоян от периода 1197-1207 г. за сключване на уния с Рим и утвърждаването на българската държава и църква. На 8 септември 1203 г. е провъзгласен, а на 7 ноември 1204 г. е посветен за примас с официална титла \"търновски архиепископ и примас на цяла България и Влахия\". Василий нарича сам себе си патриарх. По-късно поради ориентирането на България към Цариградската патриаршия се отказва от архиепископския престол и известно време пребивава в Света гора (Атон). На тази дата са родени:    \r\n1951 г. \r\nРоден е Стефан Антонов Софиянски – български икономист, политик; министър-председател на България в служебен кабинет (февруари-май 1997 г.). \r\nСтефан Софиянски е роден в София. През 1974 г. завършва Висшия икономически институт в София, специалност статистика. В периода 1973-1975 г. работи като икономист в Министерството на съобщенията и информацията в управление \"Изследвания, анализи и доклади\". От 1975 г. до 1991 г. е икономист в Центъра по електронизация на строителството и строителната индустрия. След това работи последователно в Министерството на информацията и съобщенията, Института по икономика, информация и управление, и в Агенция \"Демокрация\". В периода 1991-1993 г. е председател на Комитета по пощи и далекосъобщения по времето на правителството на СДС начело с Филип Димитров. \r\nВ края на 1993 г. е избран за зам.-председател на Националния координационен съвет на СДС с ресор вътрешна политика. През 1994 г. е избран с листата на СДС за депутат в XXXVII Народно събрание. Година по-късно (1995 г.) става зам.-председател на парламентарната комисия по бюджет и финанси. Същата година става член на постоянната делегация на Народното събрание за връзки с Европейския парламент. Членува и в парламентарната Икономическа комисия. През 1995 г. е избран за кмет на София и преустановява задълженията си като депутат от XXXVII Народно събрание. През 1997 г. е министър-председател в служебния кабинет. \r\nНа 2 юни 1998 г. Националният изпълнителен съвет на СДС взема решение Стефан Софиянски да бъде представител на СДС в медийната комисия на Европейския демократичен съюз. \r\nНа местните избори през 1999 г. е избран за кмет на София с втори мандат. \r\nПрез 2001 г. започва да критикува политиката на СДС и иска цялото ръководство, включително Иван Костов, да поеме отговорност за нея, обявява се за диалог и сътрудничество с Национално движение Симеон Втори /НДСВ/, което идва на власт в резултат на парламентарните избори през юни. След като позицията му бива отхвърлена от СДС, в началото на декември Софиянски учредява своя партия - Съюз на свободните демократи. Като учредители в тази формация се включват много дотогавашни членове и привърженици на СДС, между които и Диляна Грозданова. \r\nПрез 2003 г. Стефан Софиянски е избран за кмет на София с трети мандат. \r\nНа изборите за народни представители проведени на 25 юни 2005 г. Стефан Софиянски е избран за депутат. \r\n1925 г. \r\nРоден е Хасан Хюсеинов Карахюсеинов – български писател, журналист, преводач. Завършва гимназия и следва в Школата по журналистика към СБЖ. Работи като младежки и партиен организатор. Кореспондент на централни издания в Лудогорието. Превежда български автори на турски език. Автор е на книги на турски и български език със стихотворения и проза. \r\n1918 г. \r\nРоден е Георги Гълъбов – български лекар. Завършва медицина в София през 1943 г.; основател и асистент в Катедрата по анатомия в Медицинския факултет от 1945 г.; главен асистент от 1945 г.; ръководител и на катедрата до 1963 г. Георги Гълъбов е заместник-министър на МНЗ от 1951 до 1959 г. Научен секретар на БАН от 1959 до 1966 г. Редовен професор е в Катедрата по анатомия във ВМИ - София от 1960 г. Основава Централната лаборатория по проблемите на регенерацията при БАН през 1963 г., на която е директор до края на живота си. Гълъбов е ректор на ВМИ, София в периода 1966-1970 г. Той е член на Асоциацията на анатомите (Нанси, Франция) от 1967 г. Председател е на Националната комисия по електронна микроскопия от 1968 г. Председател е на научното Дружество на анатомите, хистолозите и ембриолозите в България в периода 1971-1982 г. Председател е на Съюза на научните медицински дружества в България от 1973 до 1977 г. Член-кореспондент е на БАН от 1974 г. Член е на анатомичните дружества в Чехия (1975 г.), Русия (1976 г.) и Германия (1979 г.). Георги Гълъбов е учен със световен принос в областта на невроморфологията. Има над 140 публикации в България и в чужбина. \r\n1911 г. \r\nРоден е Йосиф Цанков (Йожи) – български композитор и пианист, свързал името си с началото на българската естрадна песен. Учи пиано при Н. Георгиева-Агура и Теофана Калчева. Завършва юридическо образование в Софийския университет през 1939 г. Първата си песен - “Ела с мен в Хавай” написва през 1930 г., а през 1936 г. създава квартет “Цанков”. От 1937 до 1941 г. е композитор на театър “Одеон” в София. Усъвършенства знанията си по теория на музиката и композиция при П. Стефанов и В. Стоянов. За “Одеон” композира оперите: “Мая” (1935 г.), “Продадена любов” (1937 г.), “Жуана” (1939 г.), “Дръж се, Жужи” (1941 г.), “Златната вдовица” (не е поставяна). Едновременно с ангажиментите си към театъра ръководи фабриката за грамофонни плочи “Лондон рекърдс” (1937-1940 г.). През 1951 г. е назначен за отговорен редактор в музикална редакция на “Радиопром” (по-късно “Балкантон”). Член е на СБК от 1948 г. Сред най-известните му песни до 50-те години са “Керванът”, “Продадена любов”, “Облаци бездомни”, “Спи, моя малка синьорина”, наред с множество танга, фокстроти, румби, валсове и др. През 60-те години на миналия век създава песни в сътрудничество с поетите Д. Василев и Д. Точев: “Старите песни”, “Събота вечер”, “Гълъби над София”, “Твоята китара”, “Когато луната изплува” и др. Песните му се изпълняват от М. Николова, М. Николова, Г. Кордов, Л. Иванова, Й. Христова, П. Христова. На негово име е учредена награда на СБК, която се връчва на фестивала “Златният Орфей”. \r\n1901 г. \r\nРоден е Мицо Андонов (Димитър Гоцев) – български театрален критик и литератор. Племенник е на Г. Делчев. Завършва гимназия в София и философия в Софийския университет. Член е на Независимите професионални съюзи, сътрудник е на вестник \"Единство\". През юни 1926 г. е осъден на 5 години затвор по ЗЗД. Пише статии по проблемите на българския театър и театралното изкуство във вестниците \"Фронт на трудово-борческите писатели в България\", \"Щит\", \"Литературен преглед\", \"Пробуждане\"; сп. \"Пробив\", \"Български артист\" и др. Главен редактор е на списание \"Начало\" (1926-1928 г.). Участва в театралните инициативи и театралните студии на Ал. Жендов, Д. Хаджиилиев, Б. Дановски като театрален критик. От 1934 г. е организационен работник в Съюза на артистите в България и е редактор на съюзните издания списание \"Български артист\", вестник \"Артист\", \"Възпоминателен лист\" и др. Заместник-председател и директор на Творческия дом на актьора в периода от 1961 до 1966 г., членува в Художествения съвет на Народния театър \"Иван Вазов\". \r\n1889 г. \r\nРоден е генерал-лейтенант Иван Марков, командващ 2-ра армия (11.08.1941 -16.10.1943 г.). \r\n1885 г. \r\nРоден е Богдан Ацев Баров – български революционер, активист на ВМОРО. След прехвърлянето си в България взема участие в Септемврийското въстание през 1923 г. Автор е на романа \"Блуждение\" от 1920 г. Умира в Скопие на 9 септември 1941 г. \r\n1879 г. \r\nРоден е Александър Михайлов Паскалев – български книгоиздател. Завършва право в София. Занимава се с книгоиздателска дейност от 1908 г. Издава пълните съчинения на Хр. Ботев, А. Константинов, Л. Каравелов, Ив. Вазов, П. П. Славейков, П. К. Яворов. Издава дълги години библиотека \"Всемирна  \r\nлитература\" (класически и модерни писатели), от която излизат около 300 книги. \r\n1856 г. \r\nРоден е Васил В. Маринов – български юрист, доктор по право, частен хоноруван доцент по наказателно право и съдопроизводство. Завършва българската гимназия в Болград; учител е в българското училище в Гюргево; сътрудник е на вестник “Знаме”. Приятел и съратник е на Хр. Ботев, Ст. Стамболов и Л. Каравелов. Секретар е на градоначалника в гр. Тулча (1877-1878 г.). Завършва право в Одеския университет (1878-1882 г.). Маринов е един от основателите на Софийския университет, извънреден преподавател в периода 1892-1895 г. и частен хоноруван доцент по наказателно право в Юридическия факултет от 1895 до 1899 г. Член е, подпредседател, прокурор и председател на Софийския окръжен съд (1886-1887 г.). Член, подпредседател и председател е на Върховния касационен съд (1887-1927 г.). На тази дата умират: \r\n1954 г. \r\nУмира Йордан Тимотеев Венедиков – български офицер и военен писател, историк. Генерал-майор от запаса от 1936 г. Завършва Военното училище в София през 1892 г. и генералщабна академия в Торино през 1908 г. Участва в дейността на ВМОРО. Литературната си дейност започва заедно с революционната - взема участие в Арменското (1896 г.) и в Илинденско-Преображенското въстание (1903 г.). По време на Балканската война от 1912-1913 г. е командир на ескадрон в конната дивизия; през Първата световна война е командир на IV конен полк от конната дивизия в Македония и Добруджа. Автор е на около 20 големи труда: \"История на Сръбско-българската война 1885 год.\", \"Военна организация и военни действия през въстанието в 1876 год.\", \"Руско-турската война през 1877-1878 год.\" и др. През Първата световна война редактира ежедневника \"Военни известия\", седмичното списание \"Отечество\" и урежда походна войнишка библиотека. \r\n1949 г. \r\nУмира Траян Тъмен (псевдоним на Траян Василев Траянов) – български поет, брат на поета Т. Траянов. Завършва гимназия в София през 1911 г. и учи във Военното училище. Участва в Балканската война от 1912-1913 г., където е тежко ранен в главата и губи зрението си. През 1916 г. заминава на лечение във Виена, където учи музика, немски език и Брайлово писмо във Виенския институт за слепи. В България се завръща през 1922 г. Член е на редакторския колектив на списание “Съдба” и на читалището на слепите в България. Печата стихотворения в сп. “Хиперион” и “Съдба”. Автор на стихосбирките: “Изгасналото огледало” (1928 г.), “Слепият гуслар” (1931 г.), “Нощ е наоколо” (избр., 1935 г.); на спомени - “Ден и нощ” (1941 г.). \r\n1944 г. \r\nУмира Кирил Генчев Христов – български поет. Учи в Морското училище в Триест (1895 г.), където изучава италиански език и се запознава с класиците на италианската литература и модерните поети. Живее в Неапол и Лайпциг в периода от 1897 до 1898 г. През 1900 г. е учител в Шумен, през 1901 г. е преместен в София в библиотеката на Висшето училище (дн. Софийски Университет). Заедно с А. Страшимиров редактира сп. “Наш живот”. През Балканската и Междусъюзническата война (1912-1913 г.) е военен кореспондент и сътрудник на вестник “Военно известие”. През 1922 г. напуска България и се установява в Лайпциг като ръководител на Семинара по български език и литература. Организира в Пражкия университет курсове по български език и литература през 1930 г. Публикува за пръв път стихове през 1895 г. Сътрудник е на всички литературни издания. Свързва се с кръга “Мисъл”. В част от произведенията си възпява подвига на народа във войните. Автор и на пътеписи и мемоари. Съчинения: “Песни и въздишки” (1896 г. ), “Трепети” (1897 г.), “Стихотворения” (1899 г.), “Самодивска китка” (1905 г.), “Стълпотворение (Богоборци )” (трагедия, 1905 г.), “Слънчогледи. Самодивска китка. Intermezzo. Царски сонети. Втори сборник стихотворения” (1911 г.), “Химни на зората. Тихи песни и легенди за живота и смъртта. Пръв сборник стихотворения” (1911 г.), “Към Цариград” (кн. I, 1912 г.), “На нож! Нови песни и стихотворения” (1913 г.), “Боян магесникът. Историческа трагедия в 5 действия в стихове” (1914 г.), “Бурни години” (1913-1916 г.), “Огнен път. Военни разкази” (1913-1917 г.), “Иван Вазов. Кратък животопис” (1920 г.), “Тъмни зори. Роман” (1920 г.), “Антология” (1922 г.), “Вълнолом. Стихотворения” (1937 г.), “Кой проваля българската драма?” (1939 г.), “Затрупана София. Спомени” (1944 г.), “Избрани стихотворения” (1968 г.), “Българска реч. Избрани стихове” (1974 г.), “Съчинения в 5 тома. С предговор от Кр. Куюмджиев” (1966-1968 г.). \r\n1942 г. \r\nУмира Григор Василев – български адвокат, общественик, журналист и политик. Завършва право в София и Женева. Член е на Демократическата партия, министър е в кабинета на А. Ляпчев от 1930 до 1931 г. Сътрудник е на български политически вестници и е кореспондент на чужди издания. \r\n1932 г. \r\n1932 г. \r\nУмира Георги Стоилов Шопов – български издател, публицист, проводник и защитник на толстоизма в България. Завършва I прогимназиален клас в Панагюрище. Той е един от най-ревностните последователи на философско-нравствените идеи на Л. Н. Толстой в България. През 1900 г. отказва да служи редовната си военна служба, заради което е съден и лежи в затвора. Работи като пътуващ книжар, изнася сказки за Толстой, Хр. Ботев и В. Левски, издава сп. “Лев Н. Толстой” (1903-1906 г.). През 1907 г. организира собствено изд. “Живот”. Издава произведения на руски и западноевропейски автори и български писатели - Ст. Михайловски, Ив. Ст. Андрейчин, Н. В. Ракитин, П. Ю. Тодоров и др. Издателството му фалира през 1921 г. Превежда на български език произведения на Л. Н. Толстой. \r\n1376 г. \r\nУмира Елена – дъщеря на деспот Срацимир и Кераца Петрица; сестра на българския цар Иван Александър (управлявал в периода 1331-1371 г.) и съпруга на сръбския крал Стефан Душан (1331-1345 г.). Бракът й с краля изглажда противоречията между двете държави и настъпва траен, продължителен мир. След като ражда наследник на престола през 1337 г. влиянието в кралството значително нараства. Намесва се в политиката и се проявява като способна дипломатка. Успява да издейства царска титла за съпруга си Стефан Душан; той е коронясан в Скопие на 14 април 1346 г. от търновския патриарх Симеон. След смъртта на съпруга си през 1355 г. приема монашество под името \"монахиня Елисавета\". Завоюва си мястото на независима управителка на Сяр и има силно влияние в държавата. Става арбитър в спора за престола и налага за цар на Сърбия сина си Стефан Урош. Елена е една от най-забележителните фигури в средновековната история на сърби и българи. В църква при с. Матейче (край Куманово, Сърбия) Елена разпорежда да изобразят родословното й дърво, което трябвало да засвидетелства древния й произход. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.11.07", "title": "Денят 7 ноември в българската история"}
{"url": "http://www.focus-news.net/news/2018/11/07/2587354/cnn-prezidentat-donald-tramp-e-pozdravil-nansi-pelosi.html", "text": "Президентът Доналд Тръмп е поздравил Нанси Пелоси, съобщава  CNN \r\nПрезидентът Тръмп се е обадил тази вечер на лидера на малцинството в Конгреса  Нанси Пелоси, за да я поздрави за спечелването на Камарата на представителите, заяви  началникът на нейния кабинет, Дрю Хамил в социалната мрежа „Туитър“. \r\n\"Той признава призива на лидера за двупартийно управление в изказването си за победата\", каза Хамил.  Юлиян Марков", "date": "2018.11.07", "title": "CNN: Президентът Доналд Тръмп е поздравил Нанси Пелоси"}
{"url": "http://www.focus-news.net/news/2018/11/07/2587363/praznichni-vecherni-shte-badat-otsluzheni-vav-vsichki-eparhii-na-balgarskata-pravoslavna-tsarkva-po-povod-arhangelovden.html", "text": "Празнични вечерни ще бъдат отслужени във всички епархии на Българската православна църква по повод Архангеловден, предаде репортер на  Агенция „Фокус“ . На 8 ноември всяка година Православната църква прославя св. Архангел Михаил. По този повод днес с благословението на Негово светейшество Българския патриарх и Софийски митрополит Неофит, архиерейска Вечерня в столичния храм „Св. Архангел Михаил“ в кв. „Симеоново“, ще бъде оглавена от Негово преосвещенство Белоградчишки епископ Поликарп - викарий на Софийския митрополит. Началото ще бъде в 18.00 часа.  \r\nНикола ПЕТКОВ", "date": "2018.11.07", "title": "Празнични вечерни ще бъдат отслужени във всички епархии на Българската православна църква по повод Архангеловден"}
{"url": "http://www.focus-news.net/news/2018/11/07/2587364/pregled-na-osnovnite-temi-v-dobrudzhanskiya-pechat.html", "text": "„Окръжната прокуратура в Добрич предаде на съд кмета на Шабла за престъпление със средства от фондовете на Европейския съюз“, съобщава на първа страница вестник  „Нова добруджанска трибуна“ . Делото за престъпление със средства от фондовете на Европейския съюз е насрочено за разглеждане на 6 декември тази година в Добричкия окръжен съд. На 13 ноември 2015 г. в качеството си на кмет, представляващ Община Шабла, Жечев представил неверни сведения за изпълнени строително-монтажни работи по Програмата за развитие на селските райони пред Регионалната разплащателна агенция. В заявка за окончателно плащане подсъдимият представил като изпълнени дейности, които не били извършени от избраната измежду 6 фирми като изпълнител ДЗЗД „Шабла спорт 2015“. „Крайморска Добруджа“ и „Девненски хълмове“ ще са новите защитени зони“, съобщава изданието. Заповеди за обявяването на двете зони е изготвило Министерство на околната среда и водите. През този месец е в ход обществено обсъждане на проектозаповедите във връзка с планираните забрани и ограничения на дейности, съгласно Закона за биологичното разнообразие. „Пет медала за кралската винена къща в „Двореца“ – Балчик“, съобщава всекидневникът. Отличията са спечелени в Лондон – три златни медала, един сребърен и един бронзов. В октомврийския конкурс са взели участие над 1000 вина от 38 страни. Конкурсът в английската столица се смята за едно от най-важните световни състезания за вино и спиртни напитки. \r\n„Изправят кмета на Шабла на съд заради злоупотреба с пари“, съобщава на първа страница вестник  „Добруджанска трибуна“ . Обвинителният акт е внесен от Окръжната прокуратура. Неизпълнение строително-монтажни работи са описани в 86 позиции в обвинителния акт на Окръжната прокуратура в Добрич. Те са били установени и при проверка на експерт. По проект е трябвало да бъдат изградени стадион, помощно игрище, игрище за волейбол, баскетбол, тенис, водна площ за гребни спортове, ограда и др. „Варненецът Диян Дончев става треньор на „Добруджа“, съобщава изданието. Новият треньор ще бъде представен днес заедно с помощниците му. „Последният роман на Галин Никифоров ще бъде представен в Добрич“, съобщава всекидневникът. Представянето е днес от 18.00 часа в Огледална зала „Нели Божкова“. Ще го направи Драгомил Георгиев, литературен критик и преподавател по литература. Галин Никифоров живее в Добрич, автор е на 6 романа. За тях е многократно номиниран и е удостояван с големи литературни награди. „Българево празнува на Архангеловден“, съобщава вестникът. Най-голямото и китно село в Община Каварна ще празнува на 8 ноември. Съборът ще започне в 10.00 часа на площада.", "date": "2018.11.07", "title": "Преглед на основните теми в добруджанския печат"}
{"url": "http://www.focus-news.net/news/2018/11/07/2587366/literaturen-salon-lege-10-organizira-vazpomenatelna-vecher-za-akad-stefan-mladenov.html", "text": "Литературен салон „Леге 10“ организира възпоменателна вечер за акад. Стефан Младенов на тема „Науката в полза на икономиката“. Това съобщиха от пресцентъра на  БСП - София . Събитието ще се състои от 18.00 часа днес в залата на Градския съвет на БСП - София на ул. „Леге“ 10, ет. 1.", "date": "2018.11.07", "title": "Литературен салон „Леге 10“ организира възпоменателна вечер за акад. Стефан Младенов"}
{"url": "http://www.focus-news.net/news/2018/11/07/2587368/ivan-nikolov-kits-bosilegrad-balgarite-v-zapadnite-pokraynini-zapazvat-balgarskoto-si-samosaznanie-napuk-na-politikata-spryamo-tyah-a-ne-v-rezultat-na-neya.html", "text": "Българите в Западните покрайнини запазват българското си самосъзнание напук на политиката спрямо тях, а не в резултат на нея. Това каза за сутрешния блок „Добро утро, България“ на Радио „Фокус“ Иван Николов, директорът на Културно-информационния център в Босилеград – една от двете общини, населени с българи, където се проведоха избори за Националните съвети на Сърбия. Той уточни, че многобройните нарушения в избирателния процес, закодирани дори в законодателството, са обезверили гласоподавалите, наравно с несвършената до момента работа от тази структура. Според Иван Николов мнението на малцинствените групи е, че Националните съвети на малцинствата са необходими на държавата, но не и на гражданите. „На тези избори се кандидатираха две крила на Сръбска прогресивна партия на президента Александър Вучич, а така подбран Националният съвет, той се превръща във филиал на тази партия, вместо в изразител на политическата воля на българското малцинство. Тези хора са минали през филтъра на своите партийни централи в Белград, където са подбрани. Проблемът не е, че Сърбия не знае за това – тя не иска да промени обстоятелствата. Ако искаше, щеше да заложи на други хора – по-разпознаваеми фигури, които в последните 20 години се занимават с проблемите на българското общество и всекидневно ги афишират в публичното пространство. Но няма политическа готовност нещата да се променят към по-добро“, коментира Иван Николов. \r\nТой разказа, че безработицата в Западните покрайнини постоянно расте, демографската ситуация се усложнява. Според него българите в Западните покрайнини трябва отново да получат българско гражданство, на което само до преди 100 години техните предци са имали право, но са изгубили по стечение на историческите събития. Редица обстоятелства възпрепятстват получаването българско гражданство, едно от които бавната българска администрация, обясни Иван Николов. Единственият механизъм, който може да защити българското население в Сърбия, е евентуално членство в ЕС, допълни той.", "date": "2018.11.07", "title": "Иван Николов, КИЦ-Босилеград: Българите в Западните покрайнини запазват българското си самосъзнание напук на политиката спрямо тях, а не в резултат на нея"}
{"url": "http://www.focus-news.net/news/2018/11/07/2587367/vazmozhni-sa-kratkovremenni-prekasvaniya-na-elektrozahranvaneto-v-bistritsa-zheleznitsa-i-vz-simeonovo-zaradi-rekonstruktsiya-i-modernizatsiya-na-elektroprovodi.html", "text": "ЧЕЗ Разпределение извършва реконструкция и модернизация на електропроводите, които захранват столичните Бистрица, Железница и в.з. Симеоново. Това съобщиха от пресцентъра на  ЧЕЗ . Дейностите по реновиране на съоръженията ще повишат качеството и надеждността на електрозахранването на клиентите в тези райони.  \r\nЗа осигуряване на безопасната работа на служителите и защита на живота и здравето им се налага извършването на оперативни превключвания, които ще доведат до кратковременни прекъсвания на електрозахранването днес и утре (8 ноември) между 08.30 и 17.15 часа. Клиентите, които ще бъдат без електрозахранване по-продължителен период от време ще бъдат уведомени съгласно нормативните изисквания чрез средствата за масова информация и на сайта на компанията.  \r\n„Разбираме, че естеството на работа води до смущения на комфорта на клиентите, но ние сме длъжни да осигурим безопасността на нашите служители. Призоваваме хората за малко търпение, защото тези дейности ще осигурят спокойствието им в дългосрочен план. Поемаме ангажимент да работим максимално оперативно и да сведем до минимум прекъсванията“, каза Васил Василев, директор „Експлоатация и поддържане“ в ЧЕЗ Разпределение България.  \r\nМеждувременно дружеството монтира дистанционно обслужвани електромери в сателитните селища около София, които ще дадат възможност за постоянен мониторинг на мрежата и на качеството  на доставяната електрическа енергия. Това ще доведе до повишаване на надеждността на услугата. Предвижда планираните прекъсвания, свързани с тези дейности, да приключат до края на месец ноември.", "date": "2018.11.07", "title": "Възможни са кратковременни прекъсвания на електрозахранването в Бистрица, Железница и в.з. Симеоново заради реконструкция и модернизация на електропроводи"}
{"url": "http://www.focus-news.net/news/2018/11/07/2587365/denyat-7-noemvri-v-svetovnata-istoriya.html", "text": "На 7 ноември (25 октомври стар стил) избухва Октомврийската революция - днес наричана и преврат - организирана и извършена от болшевишката партия под ръководството на В. И. Ленин. Създадено е първото съветско правителство - Съвет на народните комисари, начело с Ленин. На тази дата през 1996 година е изстреляна сондата \"Марс глобъл сървейър\", която достига Червената планета през септември 1997 г. и започва да прави карта на повърхността й. От данните, предадени от сондата, става ясно, че на повърхността на Марс има следи от огромни пропасти и мощни прашни бури. \r\n2017 г. \r\nСирия се присъединява към Парижкото споразумение за климата.  \r\n2017 г. \r\nИзбирателите в Ню Джърси и Вирджиния избират нови губернатори, а гражданите на Ню Йорк гласуват на избори за кмет на метрополията.  \r\nВ надпреварата в Ню Джърси демократът Фил Мърфи надделява над републиканката Ким Гуаданьо, а във Вирджиния демократът Ралф Нортъм побеждава Ед Гилеспи. \r\nВ Ню Йорк Бил де Блазио печели втори мандат начело на града. \r\n2016 г. \r\nЛидерите на северен и южен Кипър се срещат в Швейцария, за да подновят разговорите за обединението на острова. \r\n2016 г. \r\nБившият грузински президент Михаил Саакашвили подава оставка като управител на украинския район Одеса, като се позова на корупцията в Одеса като основна причина. \r\n2014 г. \r\nВ резултат на полицейска операция Onymous на ФБР и Министерството на вътрешната сигурност на САЩ в 16 европейски страни и САЩ са закрити над 400 сайта от мрежата Tor посредници на търговия със забранени стоки, сред които и най-големият онлайн магазин за нелегална стока Silk Road. Арестувани са над 17 човека сред които създателят на новата версия на сайта американския гражданин Блейк Бентал. Конфискувани са и биткойни на стойност над 1 милион долара. \r\n2013 г. \r\nЕвропейската централна банка снижава лихвения процент до рекордните 0,25 %. С този ход банката се опитва да поощрява банките да вземат заеми, които после да бъдат предоставени за бизнеса и съответно да се развива икономиката в ЕС и еврозоната. \r\n2012 г. \r\nЗеметресение с магнитуд 7.4 в Гватемала отнема живота на 52-ма човека. 131 къщи са разрушени, прекъснато е електроснабдяването на 73 хиляди домакинства. Най-пострадали е департаментът Сан Маркос на Тихоокеанското крайбрежие на малката централноамериканска държава. Намира на около 250 километра западно от столицата Гватемала.  \r\nФренският писател Жером Ферари получава наградата „Гонкур“ за 2012 г., която му се присъжда за книгата „Проповед за падането на Рим“. \r\n2011 г. \r\nНа Червения площад в Москва е проведен тържествен парад, посветен на 70-годишнината от началото на защитата на Москва от нацистите през Втората световна война. До 2005 г. ежегодно на 7 ноември се провеждат паради по случай болшевишката революция от 1917 г. Премахнат е от руското правителство на 7 ноември 2005 г. \r\nГеоргиос Папандреу-младши подава оставката на правителството, което оглавява от 6 октомври 2009 г. \r\n2007 г. \r\nПровежда се операция Планинска буря е операция, започната от полицията на Република Македония срещу въоръжените албанци в района на планината Шар в западната част на страната. Селата Бродец, Весала и Вейче близо до Тетово в подножието на Шар са замесени в битката. \r\nКФОР – силите на НАТО в Косово, увеличават нивото на войската си откъм косовската страна на границата, преди да започне операцията. \r\n2006 г.  \r\nАрнолд Шварценегер е преизбран за губернатор на Калифорния. Губернаторът на Калифорния е най-висшият пост на изпълнителната власт в щатското правителство, чийто задължения включват ежегодната реч за състоянието на щата, внасянето на щатския бюджет и следене за спазването на щатските закони. \r\n1996 г. \r\nИзстреляна е сондата \"Марс глобъл сървейър\", която достига Червената планета през септември 1997 г. и започва да прави карта на повърхността й. От данните, предадени от сондата, става ясно, че на повърхността на Марс има следи от огромни пропасти и мощни прашни бури. \r\n1989 г. \r\nВ Канбера, Австралия, на консултативния форум се създава Азиатско-тихоокеанско икономическо сътрудничество (АТИС). Идеята за АТИС датира от 1982 г. и принадлежи на министър-председателя на Япония Дзенко Судзуки. Страни-учредителки са Австралия, Бруней, Индонезия, Канада, Република Корея, Малайзия, Нова Зеландия, Сингапур, САЩ, Тайланд, Филипините и Япония. \r\n1972 г. \r\nВ Русе е открито телевизионно студио, а до края на годината влиза в действие и районният телевизионен център в града. \r\n1944 г. \r\nВ хода на Втората световна война (1939-1945 г.) Единадесети конен дивизион на 7-а пехотна дивизия освобождава Валандово и Удово. \r\nФранклин Делано Рузвелт е избран за четвърти пореден път за президент на САЩ. \r\nФранклин Делано Рузвелт е 32-рият президент на САЩ (1933 г.-1945 г.), от Демократическата партия (избиран е 4 пъти). Роден е през 1882 г. Племенник е на Теодор Рузвелт. Провежда система от реформи (\"Нов курс\"). Установява дипломатически отношения със СССР. През Втората световна война Рузвелт участва в създаването на антихитлеристка коалиция. Той е един от авторите на Атлантическата харта, на решенията на Техеранската конференция и Ялтенската конференция. Издига идеята за създаването на ООН и за установяването на всеобщ мир с участието на великите сили от антихитлеристката коалиция. Франклин Рузвелт умира през 1945 г. \r\n1922 г. \r\nБенито Мусолини се самообявява за водач на фашистката партия в Италия. \r\nБенито Мусолини (наричан Дуче) е италиански държавник. Роден е на 29 юли 1883 г. Емигрира в Швейцария, където се занимава със социалистическа дейност. Изгонен е за пропаганда. В Италия основава органа “Класова борба”, в който се обявява против завоевателната политика спрямо Триполитания. През 1912 г. става директор на италианския социалистически вестник “Аванти”. Избухването на Първата световна война го отдалечава от официалния социализъм. Основава вестник “Пополо д’Италия”, в който се обявява за намеса във войната на страната на Съглашението. Когато Италия влиза във войната, Мусолини се бие на фронта, ранен е и е уволнен от служба. През 1919 г. основава сдружението на фашите (fasci), което си поставя за цел да се бори отначало за задоволяване на италианските националистични амбиции, а после - да противодейства със сила на напредъка на болшевизма. След 2-годишна борба свиква на конгрес в Неапол своите привърженици “черноризци” и потегля с тях срещу Рим (октомври 1922 г.), където завзема властта без съпротива. Управлението на Мусолини е под форма на диктатура. От 1922 г. до 1943 г. е министър-председател на Италия. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езерото Комо. Осъден е на разстрел от импровизиран съд, с председател партизанския командир Валтер. \r\n1917 г. \r\nКрайцерът “Аврора” дава началото на Октомврийската революция. \r\nАврора е крайцер на Балтийския флот, един от символите на Октомврийския болшевишки преврат от 1917 г. На вода е от 1903 г., участва в морския бой в залива Цушима през 1905 г. Вечерта на 7 ноември 1917 г. с халостен изстрел на оръдията си \"Аврора\" дава сигнал за атака на Зимния дворец. Днес корабът е исторически паметник, филиал на Централния военноморски музей от 1956 г. \r\nНа 7 ноември (25 октомври стар стил) избухва Октомврийската революция, организирана и извършена от болшевишката партия под ръководството на В. И. Ленин. Установена е диктатура на пролетариата, създадена е власт на Съветите. В Петроград е публикувано възвание към гражданите на Русия. С щурм е превзет Зимният дворец и е арестувано Временното правителство. На Втория конгрес на Съветите са приети Декрет за мира и Декрет за земята. Създадено е първото съветско правителство - Съвет на народните комисари, начело с Ленин. \r\n1783 г. \r\nВ Севиля се изпълнява последната смъртна присъда чрез изгаряне на клада, издадена от Инквизицията. \r\nПрез Средновековието Инквизицията е съдебно-полицейски орган на Католическата църква, който жестоко наказва еретиците. Учредена е от папа Инокентий III през 1204 г. по време на походите му срещу албигойците. Съдопроизводството се води тайно, използват се жестоки мъчения; най-често изгаряне на клада. Инквизицията взема най-много жертви в Испания. Премахната е през XVIII в. в повечето европейски страни. Функциите й преминават към една от конгрегациите на Римската курия. На тази дата умират :  \r\n2016 г. \r\nУмира Джанет Рино (78 г.), първата жена-прокурор на САЩ (1993-2001 г.). \r\n2016 г. \r\nУмира Мохамед Масмуди (91 г.), тунизийски политик, министър на външните работи (1970-1974 г.) \r\n2005 г. \r\nУмира Михаил Леонович Гаспаров. Той е руски литературовед и класически филолог, историк на античната литература и руската поезия, стиховед, литературен теоретик. Академик на Руската академия на науките. Автор е на фундаментални трудове върху руския и европейския стих. Преводач на антична, средновековна и модерна поезия и проза. Есеист. \r\n1944 г. \r\nУмира Рихард Зорге - руски разузнавач и журналист. Внук е на Фр. Зорге - ученик и съратник на К. Маркс и Фр. Енгелс. Зорге е мобилизиран в немската армия през 1914 г. и участва в Първата световна война. Член е на Независимата социалдемократическа партия от 1917 до 1919 г., членува в Германската комунистическа партия от 1919 г. Пропагандист е във Вупертал и Франкфурт на Майн, редактор на комунистическия вестник в Солинген. От 1924 г. е в СССР. Член е на КПСС от 1925 г. През 30-те и 40-те години на миналия век е разузнавач на СССР в Германия, Япония и други страни. Успява да получи сравнително точна информация за броя на немските дивизии, съсредоточени през лятото на 1941 г. на границите на СССР, за датата на нахлуването на войските и за планираните военни действия. През октомври 1941 г. е арестуван от японската полиция, през септември 1943 г. осъден на смърт и обесен. Погребан е в Токио. \r\n1871 г. \r\nУмира Адолф Фридрих Людвиг Щрекер – германски химик-органик. Ученик е на Ю. Либих. Професор е в университетите в Кристияния (дн. Осло) от 1851 г., Тюбинген от 1860 г. и Вюрцбург от 1861 г. Основните му трудове са върху синтеза на природните съединения. Разработва способ през 1850 г. за получаване на алфа-аминокиселини от алдехиди, синилна киселина и амоняк. Показва, че при действието на аминокиселината на азотната киселина се образуват окси-киселини, получава от гликозата гликозна киселина (през 1881 г., заедно с Н. Н. Соколов). Получава гуанидин през 1861 г. Предлага метод през 1868 г. за получаване на соли на алакансулфокиселина от алкидирани сулфиди. \r\n1812 г. \r\nУмира Матвей Фьодорович Казаков – руски архитект, един от основоположниците на класицизма в руската архитектура от ХVIII в. Матвей Казаков е роден през 1738 г. Учи в Архитектурната школа на Д. В. Охтомски в Москва в периода 1751-1760 г. Работи в Твер от 1763 до 1767 г. под ръководството на П. Р. Никитин, където участва в разработването на плана на града и построява Пътния дворец на Екатерина II. Помага на В. И. Баженов при проектирането на Големия Кремълски дворец в Москва от 1768 до 1774 г. и усвоява принципите за използване на класическите форми и пропорции. Разработва редица типове градски жилища, обществени здания, организиращи големи градски пространства и определящи архитектурата на Москва в края на ХVIII и началото на ХIХ в. По негови проекти са построени: сградата на Сената (днешен Върховен съвет и Съвет на министрите на Русия), в което използва куполно покритие с голям диаметър; Московският университет (1786-1793 г.); Голицийската (1796-1801 г.) и Павловската (1802-1807 г.) болници и др. На тази дата са родени :  \r\n1943 г. \r\nРодена е Джони Мичъл (псевд. на Роберта Джоан Андерсън) – американска поппевица, композиторка, авторка на текстове, китаристка, пианистка. Тя е автор на химна на фестивала в Уудсток. Призната е като композитор (една от първите й песни - “И двете страни”, 1967 г., има над 50 версии). Песните й са изпълнявани от редица певци, между които Джуди Колинс, Том Ръш, Дж. Кеш, “Кросби, Стилс, Неш енд Йънг”. Мичъл е художничка (живопис и графика), поетеса. В края на 70-те години на миналия век многостранните й интереси я насочват към джаза. Учи известно време при Чарли Мингъс, а скоро след смъртта му записва албума “Мингъс” (в осъществяването му участват Дж. Пасториъс, Дж. Маклахлин, Уейн Шортър и др.). През 80-те години на миналия мек продължава сътрудничеството й с джазови музиканти: Пат Матини, Майкъл Брейкър, Лайъл Мейс, Дон Алайъс, Дж. Пасториъс. Албуми: “Johnie Mitchell (Songs to a Seagull)” (1968 г.), “Clouds” (1969 г.), “Ladies of the Canyon” (1970 г.), “Blue” (1971 г.), “For the Roses” (1972 г.), “Court and Spark”, “Miles of Aisles” (1974 г.), “The Hissing of Summer Lawns” (1975 г.), “Heira” (1976 г.), “Don Juan’s Reckless Daughter” (1977 г.), “Mingus” (1979 г.), “Shadows and Light” (1980 г.), “Wild Things Run Fast” (1982 г.), “Dog Eat Dog” (1985 г.), “Chalk Mark in a Rain Storm” (1988 г.), “Night Ride Home” (1991 г.), “Turbulent Indigo” (1994 г.), “Hits and Misses” (1996 г.), “Taming the Tiger” (1998 г.). \r\n1930 г. \r\nРоден е Валентин Николаевич Железняков – руски оператор. Завършва ВГИК през 1958 г. Дебютира в новелата \"Тамбу-ламбу\" (1958 г.) заедно с О. Лучинин. Снима: \"Ескадрата излита на запад\" (1966 г.), \"Червеният площад\" (1970 г.), \"Четвъртият\" (1973 г.), \"Децата на Ванюшин\" (1974 г.), \"Легенда за Тил\" (1977 г.), \"Техеран 43\" (1981 г.), \"Майка Мария\" (1982 г.), \"Бряг\" (1984 г.), \"Избор\" (1988 г.), тв филми: \"Операция “Тръст\" (1968 г.), \"Първа любов\" (1969 г.), \"Диалог\" (1978 г.). \r\n1913 г. \r\nРоден е Албер Камю – френски философ и писател, есеист, романист, драматург и журналист, лауреат на Нобелова награда за литература за 1957 г. От 1940 г. живее и работи във Франция. По време на Втората световна война е активен участник в Съпротивата. Автор е на “Писма към немския приятел” (1943-1944 г.), “Чужденецът” (1942 г.), “Митът за Сизиф” (1942 г.), “Разбунтуваният човек” (1951 г.). Загива при автомобилна катастрофа на 4 януари 1960 г. \r\n1909 г. \r\nРоден е Кен Уехара (псевдоним на Кийосуке Икебата) – японски актьор. Завършва университет през 1935 г. Постъпва в компанията “Сьотика”. Той е един от най-популярните герои-любовници в японското кино - “Храната” (1951 г.), “Трагедията на Япония” (1953 г.), “Нощната река” (1956 г.) и др. \r\n1898 г. \r\nРоден е Тото (псевдоним на Антонио де Куртис Галярди, херцог Комнин Византийски) - италиански актьор. Играе в театрите в Неапол и Рим, както и във вариететни програми. В киното е от 1936 г. Играе във филмите: “Тото Ле Моко” (1949), “Тото търси квартира” (1949), “Неапол - град на милионери” (1950 г.), “Тото търси жена” (1950 г.), “Полицаи и крадци” (1951 г.), “Тото и кралете на Рим” (1951 г.), “Тото и жените” (1952 г.), “Тото в цвят” (1952 г.), “Къде е свободата?” (1953 г.), “Златото на Неапол” (1954 г.), “Тото и Каролина” (1954 г.), “Хора ли сме или фелдфебели?” (1956 г.), “Престъпниците, както винаги, останаха неизвестни” (1958 г.), “Законът си е закон” (1958 г.), “Операция “Свети Януари” (1966 г.), “Птици големи и малки” (1966 г.), “Вещиците” (1966 г.), “Капричио по италиански” (1968 г.). \r\n1867 г. \r\nРодена е Мария Склодовска Кюри – френска физичка, професор, чуждестранен член на много академии на науките, полякиня по произход. Изучава свойствата на радиоактивното лъчение, открива полония и радия през 1898 г. със съпруга си Пиер Кюри. Доказва независимостта на радиоактивния разпад от концентрацията и от други фактори, а през 1911 г. изготвя първия радиев еталон. През 1903 г. заедно с Антоан Бекерел и Пиер Кюри получава Нобелова награда за физика. През 1911 г. става Нобелов лауреат в областта на химията. \r\n1811 г. \r\nРоден е Карел Яромир Ербен – чешки поет, фолклорист и историк. Завършва Пражкия университет. От 1848 г. е депутат в чешкия сейм. От 1851 г. заема длъжността пражки архивариус. В своята поезия използва мотиви от чешкия фолклор (сб. балади \"Букет от народни повести\", 1853 г.), чешки, руски, украински приказки (\"Сто простонародни славянски приказки в оригинален текст\", 1865 г.). Издава сб. \"Чешки народни песни\" (3 тома., 1842-1845 г.), \"Простонародни чешки песни и пословици\" (1864 г.). Публикува редица документи, отнасящи се до историята на Чехия (между които сборник с грамоти по чешка история до средата на ХIII в.) и други славянски народи; паметници на старата чешка литература (\"Сборник дипломатически документи и исторически грамоти от Бохемия и Моравия\", ч. I, 1855 г.; \"Пражката хроника на Бартош\", 1851 г., съчинения на Томаш Щитни, 1852 г., Ян Хус, 3 т., 1865-1868 г., и др.). Върху много от стиховете му пишат музика А. Дворжак, К. Бендл, З. Филих. Превежда на чешки език редица произведения на руската средновековна литература (т. нар. летописи на Нестор, 1867 г., \"Слово о полку Игореве\", 1869 г., \"Задонщина\", 1869 г., и др.), издава произведения от епохата на хуситските войни. Привърженик е на панславизма. \r\n1598 г. \r\nРоден е Франсиско Сурбаран – испански художник. Учи в Севиля при П. де Вилянуева (от 1614 г.) и Ф. Пачеко. Живее и работи в Лерен (Бадахос, 1617-1628 г.), от 1628 г. е в Севиля. Типични за творчеството му са композициите на теми от живота на светците, представени като сцени от манастирския бит (“Молитвата на св. Бонавентура при избора на папа Григорий Х”, “Св. Лаврентий”, 1636 г., и др.). Произведенията от ранния му период са създадени под силното влияние на Караваджо (фрески в капелата на катедралата “Св. Петър” в Севиля, 1625 г.). Освен религиозни композиции рисува митологични сцени, портрети и натюрморти. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.11.07", "title": "Денят 7 ноември в световната история"}
{"url": "http://www.focus-news.net/news/2018/11/07/2587362/konstantin-kosachov-sled-izborite-politicheskata-sistema-na-sasht-shte-stane-po-nepredskazuema.html", "text": "Резултатите от изборите в Съединените щати потвърждават основните прогнози, сензации не се случиха, но след тях американската политическа система може да стане още по-небалансирана и непредсказуема. Това становище беше изразено в сряда от председателя на Комисията по външни работи на Съвета на федерацията Константин Косачев, цитиран от  TACC . \r\n\"Резултатът от изборите потвърждава основните прогнози, разбира се, че и двете страни ще представят резултатите като собствена победа, но се страхувам, че американската политическа система в крайна сметка ще бъде губещата, кaто ще стане още по-небалансирана и непредсказуема, поради вероятността за започване на процедурата по импийчмънт. Това се отнася и за  тази част от света, която доброволно или несъзнателно зависи от американските вътрешни политически сблъсъци \", каза Косачов пред журналисти в сряда.   Юлиян Марков", "date": "2018.11.07", "title": "Константин Косачов: След изборите политическата система на САЩ ще стане по-непредсказуема"}
{"url": "http://www.focus-news.net/news/2018/11/07/2587370/po-iskane-na-darzhavniya-elektroenergien-sistemen-operator-shte-ima-prekasvane-na-elektrozahranvaneto-za-klienti-ot-naseleni-mesta-v-oblast-kyustendil.html", "text": "По искане на държавния Електроенергиен системен оператор (ЕСО) ЕАД в периода до 9 ноември 2018 г. ще бъде прекъснато електрозахранването за клиенти от различни населени места в област Кюстендил, за да се осигури безопасна работа и да се предпази живота на служителите на ЕСО при работа по електрическата мрежа. Това съобщиха от пресцентъра на  ЧЕЗ . \r\nОт 08.30 часа до 09.30 часа и от 15.00 до 16.00 часа днес без захранване ще останат населените места от община Бобошево - с. Блажиево, гр. Бобошево, с. Вуково, с. Каменик, с. Скрино, с. Слатино, с. Сопово, с. Бадино и с. Усойка; селата Бураново, Боровец, Джерман, Драгодан, Крумово, Мурсалево, Фролош и Цървище в община Кочериново, както и с. Смочево от община Рила и с. Джерман в община Дупница. \r\nЗахранването ще бъде прекъснато от 09.00 часа до 10.30 часа и от 14.30 часа до 16.00 часа в селата Крайници, Червен бряг и Яхиново от община Дупница, както и населените места в община Сапарева баня - гр. Сапарева баня, с. Овчарци, с. Ресилово, с. Сапарево. Същите населени места ще бъдат с нарушено електрозахранване и на 9 ноември 2018 г. от 08.30 часа до 09.30 часа и от 15.00 часа до 16.00 часа. \r\nНа разположение на клиентите е мобилната версия на сайта на ЧЕЗ www.m.cez.bg. В секция Е-услуги, меню „Аварии и текущи ремонти“ клиентите имат възможност да получат информация в реално време за непланираните прекъсвания на електрозахранването в техния район, както и очакваното време за неговото възстановяване. Информация за прекъсванията на електрозахранването може да се получи и на денонощната телефонна линия 0700 10 010.", "date": "2018.11.07", "title": "По искане на държавния Електроенергиен системен оператор ще има прекъсване на електрозахранването за клиенти от населени места в област Кюстендил"}
{"url": "http://www.focus-news.net/news/2018/11/07/2587369/plovdiv-v-grada-shte-se-provedat-bezplatni-pregledi-za-izmervane-i-otsenka-na-rastezha-na-detsata.html", "text": "Безплатни прегледи за измерване и оценка на растежа на децата ще се проведат в Пловдив днес и на 11 ноември 2018 г. Това съобщиха от пресцентъра на  Медицински университет – Варна . Инициативата, която придоби популярност като „Клиника на колела“, е част от стартиралата през 2017 г. в УМБАЛ „Св. Марина“ – Варна мащабна кампания на Варненското дружество по детска ендокринология GROWINFORM за ранно откриване и навременно лечение на състояния, свързани с проблемен растеж. От месец септември тази година кампанията е национална.  \r\nМобилният екип на д-р Росица Стойчева включва детски ендокринолози, които съвместно с доц. д-р Нарцис Калева от детската клиника в УМБАЛ „Св. Георги\" ще правят оценка на растежа на децата. Не е необходимо предварително записване, нито направление, но е добре да се знае ръстът на родителите и данни за ръста и теглото на детето през годините. \r\nГрафик на прегледите в Пловдив: \r\n- на 7 ноември от 9.00 до 12.00 часа, УМБАЛ „Св. Георги“, детска клиника, етаж 1, Специализиран кабинет;  \r\n- на 11 ноември от 9.00 до 12.00 часа, УМБАЛ „Св. Георги“, детска клиника, етаж 1, Специализиран кабинет. \r\nНа 11 ноември от 12.00 до 13.00 часа в Специализирания кабинет на първи етаж в Детската клиника в УМБАЛ „Св. Георги“ ще се проведе беседа с родители. \r\nПроследяването на физическия растеж е важна стъпка към наблюдение на здравето на децата. Забавянето на растежа, дори ускореният растеж, може да бъде ранен показател за основното медицинско заболяване. Проследяването на растежа във времето е важно, защото помага да се идентифицират тенденциите. \r\nВ рамките на кампанията детските ендокринолози са прегледали безплатно пациенти в 10 града в страната - Варна, Шумен, Разград, Бургас, Габрово, Велико Търново, Горна Оряховица, Русе, Сливен и Ямбол, като са преминали общо 146 деца на възраст от 2 до 18 години. При 52 от тях са установени отклонения. Успешно лечение е започнало при 12 деца, а 22 са под наблюдение за започване на лечението.", "date": "2018.11.07", "title": "Пловдив: В града ще се проведат безплатни прегледи за измерване и оценка на растежа на децата"}
{"url": "http://www.focus-news.net/news/2018/11/07/2587371/veliko-tarnovo-namalena-e-vidimostta-na-mesta-v-oblastta-zaradi-magli.html", "text": "Интензивно е движението в града. Настилките са предимно сухи, а времето – облачно, но без валежи, предаде репортер на  Радио „Фокус“ - Велико Търново . Колони от автомобили има по улица „Магистрална“, в района на Южен пътен възел, п.в. „Качица“, както и по улиците „Васил Левски“, „Христо Ботев“ и  бул. „Никола „Габровски“. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на града. Всички светофари работят нормално към този час. \r\nДвижението по главните и второстепенни пътища в областта е интензивно. На места видимостта е намалена поради мъгла. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 30 ноември. \r\nМария НЕДЕВА", "date": "2018.11.07", "title": "Велико Търново: Намалена е видимостта на места в областта заради мъгли"}
{"url": "http://www.focus-news.net/news/2018/11/07/2587374/stara-zagora-vremenno-se-promenya-marshrutat-na-troleybusna-liniya-2-zaradi-stroitelni-deynosti-na-bul-ruski.html", "text": "Временно се променя маршрутът на тролейбусна линия №2 заради строителни дейности на бул. „Руски“. Това съобщиха от пресцентъра на  Община Стара Загора . Във връзка извършването на строително-монтажните дейности на бул. „Руски“ в участъка между ул. „Августа Траяна“ и ул. „Ген. Столетов“ от днес до 12 ноември 2018 г. (включително) се променя маршрутът на движение на тролейбусна линия №2, както следва:  \r\nТролейбусна линия №2 ще се изпълнява по маршрута на автобусни линии №15 и №23, а именно: Стадион Берое – ул. „Августа Траяна“ – ул. „Хан Аспарух“ - бул. „Патриарх Евтимий“, надясно по ул. „Ген. Гурко“, наляво по ул. „Св. Отец Паисий“, надясно по бул. „Славянски“, ул. „Анастасия Тошева“, ул. „Войвода Стойно Черногорски\" до бул. „Патриарх Евтимий“, надясно по бул. „Патриарх Евтимий“, кв. „Кольо Ганчев“ и обратно. \r\nСпирки „Детска поликлиника“, „ДНА“ и „ГПЧЕ Ромен Ролан“ няма да обслужват тролейбусна линия №2.  \r\nДопълнителни спирки, които ще обслужват обходния маршрут на тролейбусна линия №2:  \r\n- по направление Мототехника: „стадион Берое“ – „Жабките“ – „ТД на НАП“ – „Ремиза“ – „Младежки дом“; \r\n- по направление стадион Берое: „РПС“ – „Младежки дом“ - „ТД на НАП“ – „Кипарис“ – „стадион Берое“. \r\nОбщина Стара Загора се извинява за причиненото неудобство.", "date": "2018.11.07", "title": "Стара Загора: Временно се променя маршрутът на тролейбусна линия №2 заради строителни дейности на бул. „Руски“"}
{"url": "http://www.focus-news.net/news/2018/11/07/2587373/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на  дружеството .  \r\nВъв връзка с реконструкция на уличен водопровод на ул. „Зорница“ в с. Волуяк се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Зорница“ от ул. „Малина“ до Гара Волуяк, ул. „Минзухар“, ул. „Свобода“ № 44, 46 и 48, ул. 50, ул. 41, ул. „Лозичка“, ул. „Котешка стъпка“, ул. „Детелина“, кв. „Гара Волуяк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Зорница“ ъгъла с ул. 50. \r\nВъв връзка с подмяна на спирателен кран на бул. „Вардар“ в жк. „Красна поляна“ 1 се налага спиране на водоподаването от 10:00 до 16:00 часа на клиентите на „Софийска вода”, живеещи в района на: локално платно на бул. „Александър Стамболийски“ от ул. „Проф. Вайганд“ до бул. „Вардар“; бул. „Вардар“ от бул. „Александър Стамболийски“ до бл. 137Б и блок 137Б. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: Локално платно на бул. „Александър Стамболийски“ пред бл. 2. \r\nВъв връзка с подмяна на спирателни кранове и пожарен хидрант на ул. „Чавдар войвода“ в с. Световрачене се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „3-ти март“, ул. „Миладин Цветков“, ул. „Поляната“, ул. „Черковна“, ул. „Чавдар войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пробуда“ ъгъла с ул. „Искър“. \r\nВъв връзка с реконструкция на уличен водопровод на ул. „Здравец“ в с. Кътина се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Езеро“, ул. „Пирамидите“, ул. „Сини вир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Езеро“ ъгъла с ул. „Сливница“. \r\nВъв връзка с подмяна на сградно водопроводно отклонение на ул. 202 вилна зона „Малинова долина“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. 192, ул. 193, ул. 194, ул. 195, ул. 196, ул. 197 и ул. 198,  ул. 201, ул. 202 и ул. 203. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 196 ъгъла с ул. 195. \r\nВъв връзка с извършване на стоително-монтажни работи на бул. „Витоша“ се налага спиране на водоподаването от 10:30 до 15:30 часа на клиентите на „Софийска вода”, живеещи в района на: бул. \"Витоша“ от ул. „Позитано“ до бул. „Тодор Александров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул.“ Александър Стамболийски“ ъгъла с бул. „Витоша“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.07", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/11/07/2587376/dobrich-v-grada-shte-bade-predstaven-romanat-tyalo-pod-roklyata-na-galin-nikiforov.html", "text": "От 18.00 часа днес в Огледална зала „Нели Божкова“ литературният критик Драгомил Георгиев ще представи новата книга на Галин Никифоров - „Тяло под роклята”. Това съобщиха от пресцентъра на  Община град Добрич . „Авторът на „Лисицата“ и в новия си роман „Тяло под роклята” остава верен на естетическите си трайни пристрастия. Изборът на писателя е към осъзнаването на същността, болките и трагизма да си различен, т.е. да носиш кръста, Съдбата си и да имаш куража да се изправиш срещу възможното, общото. Това го могат изключителните, силните натури, които не търсят оправданията, а смело крачат през времето, пространството и епохата си. Такъв е новият герой на романиста – Борис. Творбата е богата на културни пластове, на различните методи и форми на разказване, което прави текста насочен към подготвения читател, който има потребности от експериментално и иновативно четиво, което те кара да съпреживяваш, да мислиш и да изпитваш духовна наслада“, посочва Драгомил Георгиев. \r\nПисателят Галин Никифоров е възпитаник на ПМГ „Иван Вазов“ и живее в родния си град Добрич. Автор е на шест романа, за които е бил многократно номиниран на различни конкурси и е удостояван с големи литературни награди. През 2011 г. за романа му „Лятото на неудачниците\" е отличен с наградата „Български роман на годината\". През същата година печели и наградата \"Елиас Канети\" с друг свой роман - „Къщата на клоуните\". По новелата му „Нощта на мечтите“ е създаден едноименен пълнометражен филм с режисьор Боби Костов. \r\nВ края на септември тази година „Сиела\" издаде „Тяло под роклята\". Книгата променя представите за социалните, езиковите и общочовешките граници. За лимитите, които човешкият дух може да надскочи в стремежа си към доброто. „Тяло под роклята“ е провокативен, оголващ човешката психика до най-елементарните частици и същевременно жесток и мълчалив роман. „Тяло под роклята” е история за изкуплението.", "date": "2018.11.07", "title": "Добрич: В града ще бъде представен романът „Тяло под роклята” на Галин Никифоров"}
{"url": "http://www.focus-news.net/news/2018/11/07/2587372/cnn-kongresmenat-ilaydzha-kamings-zayavi-shte-darzhim-donald-tramp-otgovoren.html", "text": "Председателят на Комисията за надзор и реформа на управлението от демократичното мнозинство Илайджа Къмингс заяви пред CNN, че планира да използва комисията по задълбочен и методичен начин, за да отговори на редица въпроси, които републиканците са пренебрегнали, предава  CNN . \r\nТой също така заяви намерение да провери данъчните декларации на президента Тръмп, за да определи дали има конфликти с клаузата за възнагражденията в Конституцията, която забранява на федералните служители да получават подаръци от чужди правителства без съгласието на Конгреса. \r\n\"Вероятно ще го направим\", каза Къмингс пред CNN, когато беше попитан дали данъчните декларации могат да помогнат при разследването му дали Тръмп е нарушил клаузата за възнагражденията, особено по отношение на бизнеса му с хотел \"Тръмп интернешънъл\" и сградата на ФБР във Вашингтон. \r\nКъмингс каза, че иска да възстанови \"отговорността\" на администрацията на \"Тръмп\" като председател на комисията. \r\n\"В момента имаме президент, който не отговаря пред никого\", каза той и добави: \"Моят план е да използвам призоваването  като последно средство за комуникация\". \r\nВсе пак, Къмингс заяви, че той ще \"работи много усилено\", като ще ръководи комисията с балансиран двупартиен подход. \r\n\"Не искам хората да мислят, че ще се втурнем да нападаме Тръмп\", каза той.  Юлиян Марков", "date": "2018.11.07", "title": "CNN: Конгресменът Илайджа Къмингс заяви: „Ще държим Доналд Тръмп отговорен“"}
{"url": "http://www.focus-news.net/news/2018/11/07/2587380/sport-dimitar-kuzmanov-se-klasira-za-osminafinalite-na-turnira-v-montevideo.html", "text": "Димитър Кузманов се класира за осминафиналите на турнира от серията „Челънджър\" в уругвайската столица Монтевидео. След повече от два часа игра българинът се наложи над бразилеца Тиаго Сейбот Уайлд с 6:2, 4:6, 6:2.  \r\nНа осминафинал Кузманов ще играе срещу водача в основната схема и фаворит за купата Пабло Куевас от Уругвай, който по-рано елиминира испанеца Вилея Мартинес. Уругваецът заема 70-то място в световната ранглиста, но през миналия сезон беше в „Топ 30“. \r\nС представяне си в Монтевидео Кузманов се изкачи с 16 позиции във виртуалната ранглиста на ATP и в момента е на 273-то място.", "date": "2018.11.07", "title": "Спорт: Димитър Кузманов се класира за осминафиналите на турнира в Монтевидео"}
{"url": "http://www.focus-news.net/news/2018/11/07/2587379/kmetat-na-sliven-stefan-radev-shte-uchastva-v-kongresa-na-evropeyskata-narodna-partiya-v-helzinki.html", "text": "Кметът на Сливен Стефан Радев ще участва в конгреса на Европейската народна партия в Хелзинки. Това съобщиха от пресцентъра на  Община Сливен . \r\nКонгресът на Европейската народна партия ще се проведе във финландската столица Хелзинки днес и утре (8 ноември). Работата на конгреса ще протече в няколко пленарни заседания, в които ще участват премиерите на страните от Евросъюза, включително и българският премиер Бойко Борисов. Около две хиляди души от над 40 страни са поканени във форума, на който ще присъства и кметът на Община Сливен Стефан Радев, който използва годишния си отпуск, за да посети Финландия. \r\nВ рамките на конгреса се очаква партията да избере водещия си кандидат за евроизборите догодина.", "date": "2018.11.07", "title": "Кметът на Сливен Стефан Радев ще участва в конгреса на Европейската народна партия в Хелзинки"}
{"url": "http://www.focus-news.net/news/2018/11/07/2587381/burgas-dvizhenieto-tryabva-da-se-osashtestvyava-s-povisheno-vnimanie-po-patya-provadiya-aytos-v-rayona-na-selo-dobromir-pri-km-51-poradi-stesnen-uchastak.html", "text": "Нормална е пътната обстановка в Бургас. Това съобщи за  Радио „Фокус“ – Бургас  дежурният от Областно пътно управление. Пътните настилки са сухи и нормално проходими, видимостта е отлична. Временно са въведени някои ограничения за движение на МПС по пътищата в областта. До 15 ноември движението по пътя в участъка Провадия – Айтос в района на село Добромир при км 51+713 да се осъществява с повишено внимание поради стеснен участък на пътното платно и повредена мантинела. Скоростта е ограничена до 30 км/час, а участъкът е сигнализиран с пътни знаци. До същата дата важи ограничение на движението по пътя от км 60 до км 86 в участъка Дъскотна – Айтос, където се извършват ремонтни дейности по асфалтовата настилка, почистване на земни окопи и поправка на банкети.  \r\nВ Бургас натоварен трафик се наблюдава по някои участъци от централните градски улици „Иван Вазов“, „Христо Ботев“, „Цар Симеон“ и „Одрин“, както и в района между улиците „Спортна“ и „Индустриална“. Водачите да се движат с повишено внимание и съобразена скорост и по бул. „24-ти Черноморски пехотен полк“, където движението също е интензивно. \r\nМария ГЕОРГИЕВА", "date": "2018.11.07", "title": "Бургас: Движението трябва да се осъществява с повишено внимание по пътя Провадия – Айтос в района на село Добромир при км 51 поради стеснен участък"}
{"url": "http://www.focus-news.net/news/2018/11/07/2587382/pregled-na-osnovnite-temi-v-starozagorskiya-pechat.html", "text": "„Превръщат дома на Николай Лилиев в поетична работилница“ е водещо заглавие от страниците на вестник  „Старозагорски новини“ . Домът, в който е прекарал сирашките си детски години поетът Николай Лилиев (1885-1960) и по-голямата му сестра Божана, ще бъде превърнат след цялостния му ремонт в място за среща на млади таланти от Града на липите, съобщи зам.-кметът Иванка Сотирова. Тя предлага в приземния етаж да бъде обособено място за графично ателие, където да бъде поставена автентична преса от началото на миналия ХХ век.  \r\nОт няколко дни домът е превзет от строители-реставратори, които ще трябва до 23 ноември да го върнат към автентичния му облик, такъв, какъвто го показват старите фотоси. Предвидените дейности са на стойност 103 187 лв., от тях 46 434 лв. се осигуряват по линия на Проект \"Красива България\". Останалите пари ще бъдат дадени от бюджета на Община Стара Загора, която от две години вече е собственик на сградата.  \r\nРешението за финансирането беше взето от Управителния съвет на проект \"Красива България\" на заседанието му от 19 юни, на което се преразпределиха допълнителни 2 млн. лв. за общо 14 чакащи реда си заявки от общини и други институции. През август обществената поръчка за реставрацията спечели старозагорското \"Зарастрой\" ООД, което предложи ценова оферта от 65 315 лв. без ДДС. Проектът е изработен от архитектурното бюро \"Форум 49\" ЕООД на арх. Иван Иванов, бивш главен архитект на Стара Загора. Той е запазил голяма част от автентичните елементи, отличаващи строителството в Града на липите през първата половина на миналия век. По стари снимки е проектирана и каменната ограда на малкия двор на улица \"Парчевич\" No 38, където са живели лелите на Лилиев. Къщата пустееше и се рушеше от началото на 90-те години, когато за кратко там бе редакцията на литературното списание \"Участие\" с главен редактор поетът Жеко Христов. Приземното помещение пък бе превърнато в кафе-аперитив, за което напомняше оцелялата през изминалите две десетилетия табела. До преди 2 години къщата бе притежание на Министерството на културата. След продължила почти десет години преписка, тя бе предоставена на Община Стара Загора, запазен бе статутът и на национален паметник на културата. Преди да отвори врати домът, ще бъде ремонтирана и паметната плоча, част от чиито бронзови букви бяха окрадени преди време.  \r\n„Областният лидер на НФСБ Гергана Микова: Опозицията изкуствено нагнетява напрежението“ е друго заглавие от страниците на вестника. Регионалният координатор на НФСБ за област Стара Загора Гергана Микова определи исканията за оставка на двамата вицепремиери Валери Симеонов и Красимир Каракачанов от страна на опозицията като изкуствено нагнетяване на напрежението. Микова изрази увереност, че управляващата коалиция ще излезе от създалата се ситуация, тъй като по думите й правителството работи на много високо ниво и резултатите го показват. Подобно на ВМРО, които посочиха ДПС като първоизточник на политическото противоборство, и регионалният лидер на НФСБ посочи партията на Ахмед Доган като подбудител на тази криза, но допълни, че в основата стоят и останалите формации, които определят себе си като опозиция. \"Това напрежение, което виждаме в момента, е изкуствено създадено от нашите политически опоненти. Уверена съм, че ще бъде намерен изход. На партиите, които не са в управлението, това им е работата. Те непрестанно искат оставки и търсят някаква конфронтация, за да дестабилизират държавата\", подчерта Микова. Според нея настоящата картина, която БСП и ДПС се опитват да възпроизведат, по никакъв начин не е изненада сама по себе си. \"Ставаме свидетели на това как цялата кампания около вицепремиера Валери Симеонов е с ясната цел за нагнетяване на напрежението, но по изкуствен начин\", уточни Гергана Микова. Регионалният координатор на НФСБ отново напомни, че формацията застава твърдо зад своя лидер. Микова коментира още, че от \"Атака\" също подкрепят вицепремиера, с което на практика свидетелстват, че противоречията са изгладени в името на това коалиция \"Обединени патриоти\" да изпълни поетите си ангажименти и да реализира своята управленска програма. \"Ние не се занимаваме с вътрешнополитически проблеми, а работим усилено. Затова бяхме избрани и затова сме в управлението на страната. Истината е, че резултатите на правителството ясно показват, че се върви в една възходяща посока. Всичко останало са свободни интерпретации. Резултатите обаче са категорични\", заключи Гергана Микова, която е и настоящ областен управител на Старозагорска област.  \r\n„Пращат двама мъглижки роми на съд заради сбиването в центъра на Казанлък“, пише още ежедневникът. „След проведено разследване в рамките на 40 дни и активна работа по събиране на доказателства бе предявено обвинение на И.И., на 20 г., и на А.А., на 19 г., за това, че на 17 септември 2018 г. в Казанлък, на площад \"Севтополис\", в съучастие като извършители са извършили непристойни действия, грубо нарушаващи обществения ред и изразяващи явно неуважение към обществото - предизвикали и участвали в масово сбиване в центъра на гр. Казанлък - престъпление по чл. 325, ал. 1 във вр. с чл. 20, ал. 2, във вр. с ал. 1 от Наказателния кодекс. И.И. и А.А. са неосъждани. За престъпление по чл. 325, ал. 1 от Наказателния кодекс се предвижда наказание до две години \"Лишаване от свобода\" или \"Пробация\", както и \"Обществено порицание\". Предстои насрочване на делото за разглеждане от Районен съд - Казанлък\". Това гласи прессъобщение на прокуратурата, разпространено до медиите. В случая стана дума за инсценирания ромски бой в първия учебен ден - 17 септември, когато Градът на розите влезе в националните телевизии с \"ромското меле\" (заради услужливо заснет и пуснат във Фейсбук видеоклип), вместо с новината, че местната община е единствената в страната, успяла при откриването на учебната година да приключи европроекта по обновявяне на образователната инфраструктура. А два дни след това последва нова телевизионна атака срещу местната власт в \"Господари на ефира\". Към настоящия момент не е известно как не казанлъшки, а около 50 мъглижки роми се озовават по едно и също време в центъра на Казанлък, спретват си меле, без ранени, и се разотиват в рамките на 60-70 секунди по данни на местната полиция. А после следват протести на БСП-общински съветници за ромска заплаха. Ако двамата мъглижки роми Иван И. и Асен А. са основните виновници, много жалко за местната полиция, чието седалище междувпрочем е на метри от състоялото се \"събитие\". На 2 ноември в центъра на Казанлък имаше друг бой - по време на протест, иницииран от пресгрупата на бившия областен лидер на БСП Васил Самарски срещу ромските каруци. Тогава двама качулати български младежи биха ромско момче на площад \"Севтополис\", което също е документирано от местните телевизионери, а също и от случайни свидетели на етническата саморазправа. До момента обаче не е известно дали казанлъшката полиция е установила двамата биячи, които също трябва да бъдат подведени под отговорност според действащото законодателство.", "date": "2018.11.07", "title": "Преглед на основните теми в старозагорския печат"}
{"url": "http://www.focus-news.net/news/2018/11/07/2587375/kmetat-na-svishtov-gencho-genchev-shte-predstavi-pred-azerbaydzhanski-kompanii-dunavskiya-park-za-ikonomichesko-razvitie.html", "text": "По покана на посланика на Азербайджан в България д-р Наргиз Гурбанова кметът на Свищов Генчо Генчев и председателят на Общинския съвет д-р Кристиян Кирилов ще представят Общината на бизнес форум и търговска мисия с участието на азербайджански компании, съобщиха от пресцентъра на  Община Свищов . \r\nБизнес форумът, който е в рамките на V среща на Съвместната комисия по търговско-икономическо и научно-техническо сътрудничество между Република Азербайджан и Република България, ще се проведе днес в София. Участието на представители на Общината във форума и търговската мисия ще предостави възможност за провеждане на индивидуални разговори с представители на азербайджански компании и обсъждане на възможностите за бизнес партньорства. Промотирането на Дунавската зона за развитие и възможностите, които може да предложи като икономическо-технологичен обществен парк ще е акцентът в представянето на Община Свищов.", "date": "2018.11.07", "title": "Кметът на Свищов Генчо Генчев ще представи пред азербайджански компании Дунавския парк за икономическо развитие"}
{"url": "http://www.focus-news.net/news/2018/11/07/2587384/plovdiv-dvizhenieto-se-osashtestvyava-v-edna-lenta-po-patya-yugovo-laki-zaradi-propadane-na-chast-ot-patnoto-platno.html", "text": "Трафикът на територията на град Пловдив е изключително интензивен към този час на деня, предаде репортер на  Радио „Фокус“ – Пловдив . Задръствания се образуват по булевардите „Христо Ботев“, „Цар Борис III Обединител“, „Източен“, „Пещерско шосе“, „Руски“ и „Васил „Априлов“. Колони от автомобили затрудняват движението и по булевардите „Найчо Цанов“, „Освобождение“, „Санкт Петербург“, „Дунав“ и „България“. Водачите трябва да шофират с повишено внимание и съобразена скорост, за да не се създават предпоставки за възникването на пътни инциденти. Пътните настилки на територията на града са сухи и нормално проходими. Затворено за движение е източното платно на бул. „Източен“, в участъка между булевардите „Шести септември“ и „Марица-юг“ заради ремонт. Очаква се ремонтните дейности да приключат до 22 ноември. До края на месец ноември ще бъде затворено за движение и западното платно на бул. „Цар Борис III Обединител”, в участъка от ул. „Патриарх Евтимий“ до ул. „Света Петка“, също заради строително-монтажни дейности. До 16.00 часа днес ще бъде затворена за преминаване ул. „Даме Груев” в града, в участъка между улиците „Иван Гарванов“ и „Братя Бъкстон“, поради авариен ремонт. Променен е маршрутът на автобусите по линия №37 от вътрешноградския транспорт. \r\nНатоварено е движението и по основните направления в Пловдивска област, съобщиха от Областното пътно управление. Засилено автомобилно движение се отчита по направленията Пловдив - Карлово, Пловдив - Пещера и Пловдив - Асеновград - Смолян, както и по пловдивския участък на АМ „Тракия“. Пътните настилки на територията на областта са сухи и нормално проходими, в планинските райони – на места мокри. До 30 ноември остава валидно ограничението за движение в една лента по пътя Югово - Лъки, където има пропадане на част от пътното платно. Преминаването се регулира с пътни знаци. Все още е забранено и движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Опасност от падащи камъни има по пътищата Бачково - Нареченски бани, Юговско ханче - Югово - Лъки и Кричим - Девин. Водачите трябва да бъдат особено бдителни, преминавайки по посочените пътни участъци, предупреждават от Областното пътно управление. \r\nТони МИХАЙЛОВ", "date": "2018.11.07", "title": "Пловдив: Движението се осъществява в една лента по пътя Югово - Лъки заради пропадане на част от пътното платно"}
{"url": "http://www.focus-news.net/news/2018/11/07/2587383/veliko-tarnovo-predsedatelskiyat-savet-na-obshtinskiya-savet-organizira-iznesena-priemna-za-zhiveeshtite-kray-stadion-ivaylo.html", "text": "Председателският съвет на Великотърновски общински съвет организира изнесена приемна за жители на Велико Търново, живеещи и работещи в района край спортен комплекс „Ивайло“. Това съобщиха от пресцентъра на  Община Велико Търново . Срещата с граждани ще се проведе днес в залата за пресконференции на стадиона. Приемната ще работи от 16.30 часа, а всеки може да се запише предварително на тел. 062/619 240.  \r\nПо време на срещата всеки желаещ ще може да отправи въпроси, или да направи предложения за облагородяване на района и подобряване на инфраструктурата, които да бъдат включени в инвестиционната програма на Община Велико Търново за 2019 година. \r\nИзнесената приемна е поредната, организирана от Председателския съвет на местния парламент. Подобни по своя формат срещи се проведоха в различни квартали на Велико Търново и в населени места от общината.", "date": "2018.11.07", "title": "Велико Търново: Председателският съвет на Общинския съвет организира изнесена приемна за живеещите край стадион „Ивайло“"}
{"url": "http://www.focus-news.net/news/2018/11/07/2587385/blagoevgrad-dvizhenieto-se-osashtestvyava-v-edna-lenta-po-glaven-pat-e-79-v-uchastaka-kresna-sandanski-ot-km-400-do-km-426-poradi-remontni-deynosti.html", "text": "Движението се осъществява в една лента по главен път Е-79 в участъка Кресна - Сандански от км 400 до км 426 поради ремонтни дейности на асфалтовата настилка. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци и светлини. Водачите да се движат с повишено внимание и съобразена скорост в свободната лента, съобразно създадената организация на движение. Срок в часовете от 18.00 часа до 06.00 часа до 10 ноември 2018 г. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са сухи. На някои места тази сутрин видимостта може да бъде намалена заради мъгли. \r\nОт Областно пътно управление - Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2018.11.07", "title": "Благоевград: Движението се осъществява в една лента по главен път Е-79 в участъка Кресна - Сандански от км 400 до км 426 поради ремонтни дейности"}
{"url": "http://www.focus-news.net/news/2018/11/07/2587377/pazardzhik-remontni-deynosti-se-izvarshvat-po-patishtata-selo-dyulevo-strelcha-i-selo-blatnitsa-strelcha.html", "text": "Натоварено е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление – Пазарджик. Пътните настилки са преобладаващо сухи, на места в планинската част – мокри. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Ремонт тече и по третокласния път село Блатница – Стрелча от 25 км до км 38 км, движението се осъществява в една лента чрез поетапно затваряне на лява и дясна ленти за движение. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над река Елшишка. Движението се осъществява двупосочно в платното посока Бургас. Срокът е до 26 ноември 2018 г. \r\nАлбена ЖИЛЕКОВА", "date": "2018.11.07", "title": "Пазарджик: Ремонтни дейности се извършват по пътищата село Дюлево - Стрелча и село Блатница - Стрелча"}
{"url": "http://www.focus-news.net/news/2018/11/07/2587386/varna-s-voenen-ritual-i-zaupokoyna-molitva-v-grada-shte-badat-otbelyazani-133-godini-ot-pobedata-pri-slivnitsa-prez-srabsko-balgarskata-voyna.html", "text": "С военен ритуал и заупокойна молитва във Варна ще бъдат отбелязани 133 години от победата при Сливница през Сръбско-българската война от 1885 година. Пред  Радио „Фокус“ – Варна  директорът на Изпълнителна агенция „Военни клубове и военнопочивно дело“ – Варна Живко Костадинов посочи, че битката при Сливница е най-голямото сражение по време на Сръбско-българската война. \r\nПрез тази година се навършват и 140 години от създаването на Българската земска война. Във връзка с двете годишнини Военноморските сили, Националният военен университет „Васил Левски”, Висшето военноморско училище „Никола Йонков Вапцаров” и Териториален отдел - Варна на Изпълнителна агенция „Военни клубове и военно-почивно дело” организират провеждането на военен ритуал за полагане на венци и цветя, отслужване на заупокойна молитва и изпълнение на шоу-спектакъл от представителен блок от курсанти. Тържествената проява ще се състои от 17.00 часа пред „Паметника на приморци, загинали в Сръбско-българската война 1885 година”, който се намира до сградата на Община Варна. \r\nПаметникът на приморците е осветен на 25 септември 1894 година. Мястото, където първоначално бил построен, е пред Катедралата. Реално това е било средата на кръстовището на бул. „Княгиня Мария Луиза“ и бул. „Владислав Варненчик“. Средствата за паметника били събрани основно от офицерите, служещи в приморски полк. Това е и причината днес да виждаме плочата на северната част на паметника, гласяща: „И те паднаха за защита на отечеството, за увековечение тяхната памет от другарите им приморци. 1894 година“. \r\nМарияна ВАЛЕНТИНОВА", "date": "2018.11.07", "title": "Варна: С военен ритуал и заупокойна молитва в града ще бъдат отбелязани 133 години от победата при Сливница през Сръбско-българската война"}
{"url": "http://www.focus-news.net/news/2018/11/07/2587387/gabrovo-dvizhenieto-tryabva-da-se-osashtestvyava-s-povisheno-vnimanie-po-pat-sevlievo-draganovtsi-poradi-stroitelni-deynosti.html", "text": "Движението трябва да се осъществява с повишено внимание по път Севлиево - Драгановци поради строителни дейности. Ограничението е въведено от км 0+000 до км 14+600 за срок до 22 юни 2019 година, съобщиха за  Радио „Фокус“ – Велико Търново  от Областно пътно управление – Габрово. Ограничено е движението в участък от пътя между кварталите „Чехлевци“ и „Велчевци“, съвпадащ с ул. „Малина“ в Габрово. Причината е извършване на строителни дейности. Движението се осъществява през улици в урбанизирана територия град Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. Условията за пътуване в областта са нормални за сезона. Настилките са предимно сухи, в усойните места – частично мокри. Трафикът е нормално натоварен към този час. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Ограничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. \r\nМария НЕДЕВА", "date": "2018.11.07", "title": "Габрово: Движението трябва да се осъществява с повишено внимание по път Севлиево - Драгановци поради строителни дейности"}
{"url": "http://www.focus-news.net/news/2018/11/07/2587389/burgas-v-grada-shte-bade-predstavena-izlozhba-na-andrey-yanev.html", "text": "В града ще бъде представена изложба на Андрей Янев в рамките на събитията от инициативата БулевАРТ. Това съобщиха от пресцентъра на  Община Бургас . Откриването на изложбата на акварел от Янев ще се състои от 18.00 часа в Art Gallery Nesi.  \r\nБулевАРТ е инициатива за многостранно сътрудничество между Община Бургас, микро и малък бизнес, културните и творчески индустрии, които да бъдат обединени в мрежа от обекти и програма от събития.  \r\nЗа тази седмица са предвидени още няколко събития: \r\n- 9 ноември от 20.30 часа – Hashtag STUDIO - Мъже почти за пример – StandUP Comedy с Флаш и Тео Чепилов; \r\n- 10 - 11 ноември 2018 от 21.00 часа – CARDAMON - DJ Mad Bear – Miroslav Sakazov, a.k.a. MAD BEAR; \r\n- 10 ноември от 20.30 часа – Hashtag STUDIO - Семейството ми е Хелоуин – StandUP Comedy с Димитър Иванов и неговата кукла Бай Тъньо; 15:00 ч. – Училище Френе́ - Семинар \"Семейство и взаимоотношения\" (по метода Семейни Констелации); \r\n- 11 ноември от 20.30 часа - Hashtag STUDIO - Неделя за гурме кафе – промоция на 100 процентови Арабики от цял свят.", "date": "2018.11.07", "title": "Бургас: В града ще бъде представена изложба на Андрей Янев"}
{"url": "http://www.focus-news.net/news/2018/11/07/2587390/sliven-s-bogata-kulturna-programa-shte-bade-otbelyazan-praznikat-na-selo-gavrailovo.html", "text": "С богата културна програма ще бъде отбелязан празникът на село Гавраилово. Това съобщиха от пресцентъра на  Община Сливен . В салона на читалището днес ще се състои Образователен спектакъл за деца на Държавен куклен театър – Сливен „Приказка за фея… и зъбки“, който ще започне от 11.00 часа. От 17.30 часа, в сградата на кметството ще бъде открита изложба на Атанас Пенев. От 18.30 часа в салона на читалището ще се проведе празничен концерт с участието на самодейни колективи при Народно читалище (НЧ) „Слънце – 1928“ - село Гавраилово и танцов състав „Беленче“ при НЧ „Христо Ботев – 1936“ - село Бяла. \r\nНа 8 ноември – Архангеловден, от 10.30 часа ще бъдат поднесени цветя пред паметника на загиналите във войните жители на село Гавраилово. Програмата продължава със спортен празник от 11.00 часа в Основно училище „Найден Геров“ – село Гавраилово, съвместно със Средно училище „Любен Каравелов“ – град Шивачево. \r\nТържествен водосвет ще бъде отслужен в църквата „Свети Архангел Михаил“ от 11.30 часа.", "date": "2018.11.07", "title": "Сливен: С богата културна програма ще бъде отбелязан празникът на село Гавраилово"}
{"url": "http://www.focus-news.net/news/2018/11/07/2587393/smolyan-vavedena-e-vremenna-organizatsiya-na-dvizhenieto-po-napravleniyata-devin-mihalkovo-i-srednogortsi-rudozem-zaradi-stroitelni-i-remontni-deynosti.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно с положителни температури. През нощта не са получавани сигнали за инциденти по републиканските направления в областта. Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 се извършва с повишено внимание съобразно въведената временна организация на движение при извършване на строителна дейности. Срок до 15 ноември 2019 г. Заради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем от км 125+727, изход от село Средногорци до км 132+720, началото на град Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Това ограничение ще бъде в сила до 26 ноември 2018 г. Пропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. В един от участъците по пътя Чепеларе – Хвойна, преминаването покрай пропадналото пътно платно се регулира от светофарна уредба. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и  и по входно-изходните артерии на града. \r\nНели ГЕРГЬОВСКА", "date": "2018.11.07", "title": "Смолян: Въведена е временна организация на движението по направленията Девин – Михалково и Средногорци – Рудозем заради строителни и ремонтни дейности"}
{"url": "http://www.focus-news.net/news/2018/11/07/2587394/pregled-na-osnovnite-temi-v-burgaskiya-pechat.html", "text": "„Погнаха собствениците на рушащите се сгради“ е водещото заглавие в днешния брой на вестник  „Черноморски фар“ . Собственици на 23 рушащи се сгради-паметници на културата от местно значение в центъра на Бургас са предупредени от Общината, че трябва да ги стегнат и да лъснат фасадите им. Започнало е и административно производство срещу тях. За своя сметка те трябва да ги укрепят, да извършват консервационни и рестраврационни дейности, пояснява статията. „Горските задържаха незаконна дървесина в община Средец“ е друго заглавие от първа страница в днешното издание. Близо 9 куб. м дърва за огрев от дъб и цер са задържани при проверка в землището на село Тракийци, община Средец, която е извършена от горски инспектори при Регионалната дирекция по горите – Бургас, пише още вестникът. „Дарителски фонд сплотява млади и стари в региона“ е още едно заглавие в днешния брой. „Обществен дарителски фонд – Бургас“ ще осъществи кампания „Среща на поколенията“ между младежи и пенсионери в областта. Събитието е основна част от инициативата „Доброволчеството като метод за личностно развитие“, която е изцяло финансирана от Министерството на младежта и спорта. Друго заглавие на статия е „Бургазлии се жалват на омбудсмана от опасни дървета“. Само за миналата седмица има входирани 3 жалби на граждани, които искат съдействие от „Зелена система“ за окастряне на дървета, пояснява материалът. Тема на деня в днешния брой е „Съдия попиля убиеца на двете жени от Карнобат: Едно „Съжалявам“ не каза, отиваш в ареста“.", "date": "2018.11.07", "title": "Преглед на основните теми в бургаския печат"}
{"url": "http://www.focus-news.net/news/2018/11/07/2587391/shumen-shofyorite-tryabva-da-se-dvizhat-s-povisheno-vnimanie-po-avtomagistrala-hemus-pri-km-364-zaradi-remont.html", "text": "С нормална интензивност е движението по републиканските пътища в област Шумен, предаде репортер на  Радио „Фокус“ - Шумен . Пътните настилки са сухи. Времето е облачно, температурата на въздуха е около 8 градуса. Натоварено е движението в централната градска част в Шумен, както и в района на Индустриалната зона. Светофарните уредби функционират нормално. Камера за постоянно видеонаблюдение е разположена в района на бензиностанцията на 7 км по главния път за Варна. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. Движението по част от пътя Секулово - Тодор Икономово остава ограничено за автомобили над 3.5 тона поради компрометирано състояние на мостово съоръжение. Ограничението важи от км 9 до км 16. Въведен е обходен маршрут. Продължава ремонтът в участъка на жп надлеза при км 364 на АМ „Хемус“, движението се осъществява двупосочно в едното платно. Водачите трябва да се движат с повишено внимание, спазвайки пътната сигнализация. \r\nИвелина ИВАНОВА", "date": "2018.11.07", "title": "Шумен: Шофьорите трябва да се движат с повишено внимание по автомагистрала „Хемус“ при км 364 заради ремонт"}
{"url": "http://www.focus-news.net/news/2018/11/07/2587392/veliko-tarnovo-chast-ot-svishtov-e-s-narusheno-vodopodavane-poradi-remont-na-vodoprovodna-mrezha.html", "text": "Велико Търново: Част от Свищов е с нарушено водоподаване поради ремонт на водопроводна мрежа. Без вода до 16.00 часа днес ще са няколко улици. Това съобщиха за  Радио „Фокус“ – Велико Търново  от водоснабдителното дружество. Причината е монтажни дейности на обект: „Реконструкция и рехабилитация на вътрешна водопроводна мрежа на Свищов по ул. „Ак. Ал. Божинов“, ул. „Тинтява“, ул. „Пирин“, ул. „Искъри“ и ул. „К. Цанков“. Без вода са абонатите на ул. „Академик Ал. Божинов“, ул. „Искър“, ул. „Вежен“, ул. „Щабскапитан Фок“, ул. „Киряк Цанков“, ул. „Цени Бояджиев“, ул. „Д-р Хр. Павлович“, ул. „Григор Начевич“ и ул. „Стоян Михайловски“. \r\nОт дружеството уточняват, че при възможност водоподаването ще бъде възстановено по-рано. \r\nМария НЕДЕВА", "date": "2018.11.07", "title": "Велико Търново: Част от Свищов е с нарушено водоподаване поради ремонт на водопроводна мрежа"}
{"url": "http://www.focus-news.net/news/2018/11/07/2587388/ministar-neno-dimov-osnovniyat-otgovornik-za-kachestvoto-na-vazduha-e-mestnata-vlast.html", "text": "Основните отговорници за качеството на въздуха е местната власт, която трябва да се съсредоточи върху мерки, предвидени в техните планове. Това каза министърът на околната среда и водите Нено Димов в сутрешния блок на  БНТ . „Една от основните промени в Закона за чистотата на атмосферния въздух е именно, че трябва да постигнат конкретни резултати. В противен случай се предвиждат санкции. Ще видим как ще мине през парламента, защото естествено има съпротива от страна на местната власт. Промяната е върху това, че не търсим просто да има планове или действие, а конкретен резултат“, коментира Димов. По думите му, ако няма такъв, би трябвало да се счита, че това, което е прието, не работи. „Битовото отопление е основният източник през зимата на замърсяване. Има пряка връзка между чистотата на въздуха и богатството на хората. Затова изпреварващият икономически растеж е пряко следствие и от него ще бъде и подобреното качество на околната среда“, обясни Нено Димов. \r\nСпоред него балансът трябва да бъде в полза на здравето. „Могат да се направят съответни зелени поясни в общините и да не се допускат определени коли в определени дни. Мерки могат да бъдат взети. Затова целта ни с промяната в Закона за въздуха е да искаме конкретни резултати и ако те не бъдат постигнати да има санкция, а не просто да има програма и нещо на хартия. Защото сме много силни на програмите, доста по-слаби сме на резултатите. Как ще се мине през парламента с това, аз не знам. Това е прието от правителството, но предстои битката в парламента“, каза още Нено Димов.", "date": "2018.11.07", "title": "Министър Нено Димов: Основният отговорник за качеството на въздуха е местната власт"}
{"url": "http://www.focus-news.net/news/2018/11/07/2587396/pregled-na-osnovnite-temi-v-shumenskiya-pechat.html", "text": "„Мая Манолова при гражданите в бързия влак“ е водещото заглавие във вестник  „Шуменска заря“ . Необичайно място за приемна на националния омбудсман Мая Манолова. Вчера тя посреща гражданите в купе от втора класа на бързия влак София – Варна. Само до Шумен Манолова беше изслушала 120 души. Влакът на шуменската гара дойде навреме, а диспечерът оповести пристигането му на втори коловоз. Между 12.47 часа и 12.48 часа в първия вагон се качиха 20 души от Шумен, които бяха за приемната на националния омбудсман. „Димитър Евтимов получи повиквателна за националния отбор“ е друго заглавие от първа страница. След серията успешни игри с екипа на „Бъртън Албион“ в Първа английска футболна лига младият шуменец Димитър Евтимов не остана незабелязан и от селекционера на мъжкия „А“ национален отбор на България Петър Хубчев. Наставникът на „лъвовете“ обяви разширената група футболисти, повикани за предстоящите мачове с Кипър и Словения от турнира Лига на нациите. Ако за някои е изненада, то за тези, които следят по-внимателно изявите на вратаря от Шумен, повиквателната за националния отбор идва тъкмо навреме. „Върбица събра 500 подписа за вода“, пише ежедневникът.  „Домакинствата в града чакат по 30 часа да потече вода от чешмите. Проблемът засяга 4 000 души. От началото на лятото досега те са подложени на непрекъснат тормоз. Според местните водомайстори основната причина за липса на вода е страшната суша. Градът получава каптирана вода. Водхранилището се пълни много бавно, а аварии по амортизираната мрежа образуват големи разливи. „БЧК учи деца да оказват първа помощ“, информира ежедневникът. Умения да оказват първа медицинска помощ в критични моменти придобиват учениците от СУ „Трайко Симеонов“ в Шумен. Училището е единственото в областта, което се е включило в проект на ГД ПБЗН, финансиран по ОП „Околна среда“. Темата на проекта, по което партньор е Българският червен кръст – Шумен е организиране на мероприятия за подготовка и обучение на населението при наводнения и последващи кризи. „Ден без нарушения при велосипедистите“, пише изданието. Кампанията „С безопасно превозно средство през зимата“ на територията на областната дирекция в Шумен продължава. 6 ноември е обявен за Ден без велосипедисти - жертви на пътя. В централната част на Шумен само за около един час бяха проверени 15 велосипедисти.", "date": "2018.11.07", "title": "Преглед на основните теми в шуменския печат"}
{"url": "http://www.focus-news.net/news/2018/11/07/2587378/ministar-krasimir-valchev-ban-sa-startirali-protsedura-za-zakrivaneto-na-nimh-koeto-na-praktika-shte-likvidira-instituta.html", "text": "БАН са стартирали процедура за закриването на НИМХ, което на практика ще ликвидира Института. Това каза министърът на образованието и науката Красимир Вълчев в предаването „Тази сутрин“ по  бТВ . „От 1 януари, ако бъде приет законът за бюджета, Националният институт по метеорология и хидрология да излезе в неговата цялост с права, задължения, имуществени отношения, хора с достъп до хидрометеорологична информация. БАН не са възразили по същество срещу това, което сме предложили. Те взеха принципно решение да бъде изведен НИМХ. Сключихме споразумението, защото бяхме под угрозата през септември месец институтът да спре работа, тъй като нямаше директор. Никой не искаше да се ангажира с тази длъжност“, коментира Вълчев. По думите му БАН са против формата, но не образователното министерство не може да разбере защо. „Законови разпоредби са необходими, защото членските права в международни организации са ратифицирани със закон, което означава, че могат да бъдат прехвърлени на НИМХ само със закон. Нямаме механично вадене, а преобразуване. Всичко се запазва“, увери Вълчев. Според него притеснителното е, че БАН са стартирали процедура за закриването на НИМХ, което на практика ще ликвидира Института и ще направи невъзможно преобразуването му от 1 януари. „Помолихме ги да проявят тази отговорност, те казват, че това било необходимо по техния юридически закон. Не, не е необходимо, когато едно юридическо лице се преобразува. Единственото конкретно, което чух от БАН е това да не се прави със законови разпоредби, това е въпрос на форма, а не на съдържание. По думите му без законови разпоредби означава, че от 1 януари НИМХ няма да може да функционира и няма да има достъп до международна хидрометеорологична информация. БАН казаха да се ползва безвъзмездно собствеността 4 години, а какво става след 4 години? Защо им е на БАН тази собственост?“, попита Вълчев.  \r\n„Според мен имаше известни емоции, включително и това да кой ще надделее, включително и това да дадем сигнал на другите институти от БАН, че не е хубаво и безпроблемно да излезеш от БАН. Усетил съм и страх в ръководството на БАН, че това може да повлече и други институти, в същото време не съм усетил да има такива нагласи в други институти. Уверяваме БАН, че няма да бъдат ощетени. Нищо, което не се ползва от НИМХ, няма да бъде прехвърлено и иззето. Искат комисия, ще я направим. Моята молба е да не злоупотребяват с общественото доверие, което им е гласувано да изпълняват, да не закриват Института“, обясни Вълчев и добави, че още през септември са помолили БАН да направят своеобразно анкетиране. „Казахме, че запазваме целостта на Националната хидрометеорологична служба т.е. всички метеоролози минават с преобразувания институт, но учените остават в БАН на принципа на заявяване на желание. В бюджета на МОН са предвидени пари за НИМХ“, коментира още Красимир Вълчев.", "date": "2018.11.07", "title": "Министър Красимир Вълчев: БАН са стартирали процедура за закриването на НИМХ, което на практика ще ликвидира Института"}
{"url": "http://www.focus-news.net/news/2018/11/07/2587398/bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Нормално се преминава и през останалите пунктове на българо-гръцката граница. \r\nНели ГЕРГЬОВСКА", "date": "2018.11.07", "title": "Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/11/07/2587400/kyustendil-remontni-deynosti-na-asfaltovata-nastilka-se-izvarshvat-po-patya-mlamolovo-bobov-dol.html", "text": "Ремонтни дейности на асфалтовата настилка се извършват по пътя Мламолово – Бобов дол. Това съобщи за  Радио „Фокус” – Кюстендил  дежурният в Областно пътно управление – Кюстендил. Дейностите са сигнализирани с пътни знаци. Ремонтът ще продължи до 30 ноември. Ремонт на асфалтовата настилка се извършва по пътя Кюстендил – Богослов. Движението по 3-километровото трасе трябва да се осъществява с повишено внимание. Участъкът в ремонт е сигнализиран с пътни знаци. Дейностите ще продължат до 9 ноември. Заради ремонт на водопровод е въведена временна организация на движение по пътя Рила – Рилски манастир при село Пастра. До 30 ноември движението при километър 11 от пътя се осъществява само в едната лента. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 30 ноември. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слаб е трафикът по посока ГКПП „Гюешево”. \r\nВенцеслав ИЛЧЕВ", "date": "2018.11.07", "title": "Кюстендил: Ремонтни дейности на асфалтовата настилка се извършват по пътя Мламолово – Бобов дол"}
{"url": "http://www.focus-news.net/news/2018/11/07/2587397/24-info-makedoniya-zapochva-vtorata-faza-na-protsedurata-za-konstitutsionni-promeni.html", "text": "Започва втората фаза на процедурата за промени в Конституцията на Македония, предава скопската електронна медия  „24 Инфо“ . Парламентарната комисия по конституционни въпроси стартира обсъждането на четирите проектоизменения на Конституцията, съгласно Договора от Преспа. Дебатите ще продължат 12 дни. Председателят на парламента Талат Джафери, който е и председател на комисията, насрочени следващото пленарно заседание за 1 декември. \r\nПо-рано премиерът Зоран Заев подчерта на пресконференция, че четирите изменения не съдържат спорни елементи, в съответствие са с международните стандарти и заслужават подкрепа от всички депутати в името на интеграцията на Македония в Европейския съюз и НАТО. Съгласно думите му, в тях са заложени и предложенията на независимата парламентарна група на ВМРО-ДПМНЕ в македонския парламент. Депутатите в Събранието, като поясни Заев, имат възможност чрез дебат фа подобрят текста на предложените проектоизменения. \r\nПървата поправка се отнася до замяната на Република Македония с Република Северна Македония навсякъде в Конституцията с изключение на чл. 36, където има исторически аспект. \r\nВтората се отнася до преамбюла на Конституцията, където, както заяви Заев, към решенията на Антифашистко събрание за народно освобождение на Македония (АСНОМ) се допълва, че Охридското рамково споразумение трябва да бъде градивен елемент на държавата. \r\nВ третото изменение се добавя само един параграф, а именно, че Македония зачита суверенитета, териториалната цялост и политическата независимост на съседните страни, което дава по-големи гаранции за трайността и неприкосновеността на границите с Гърция, въпреки че текстът се отнася за всички съседи. \r\nВ четвъртото изменение, в допълнение към потвърждаването на македонската идентичност, се подчертава, че Македония защитава правата и интересите на своите граждани, живеещи или пребиваващи в чужбина, и насърчавайки връзките им с родината. Тереза Герова", "date": "2018.11.07", "title": "„24 Инфо“ (Македония): Започва втората фаза на процедурата за конституционни промени"}
{"url": "http://www.focus-news.net/news/2018/11/07/2587399/ministar-neno-dimov-vitosha-e-v-okayano-sastoyanie-kogato-se-kachih-na-dragalevskiya-lift-se-setih-za-zaporozhets.html", "text": "Витоша е в окаяно състояние – когато се качих на Драгалевския лифт, се сетих за „Запорожец“. Това каза министърът на околната среда и водите Нено Димов в сутрешния блок на  БНТ . „Министерството на младежта и спорта изпрати писмо, с което ни уведоми за работата на комисия и започването на процедурата да бъде започната промяната на устройствения план на природен парк „Витоша“. Дали това ще бъде одобрено, или не, пак казвам – работят експерти. Тези, които са заинтересовани правят предложението, а ние като орган, който трябва да го оцени, преценяваме дали това е допустимо, или не и ако е, при какви условия. Ако ние участваме в тази комисия, естествено е след това да самооценяваме работата си, което не е нормално“, коментира Димов. По думите му Витоша трябва да бъде върната на софиянци.  \r\n„Витоша е в окаяно състояние. Когато се качих на Драгалевския лифт, аз просто се сетих за „Запорожец“ – една кола, която много млади хора не са я чували. Софиянци заслужават много повече. Към момента действащият план не позволява да се прави строителство, а ремонтите могат да бъдат правени, но от къде ще бъдат намерени частите за „Запорожеца“, при положение, че отдавна не е в производство?“, попита Димов. Според него, за да се направи ремонт, трябва да се използват същото трасе и стъпки. „Едва след като планът бъде променен, ако бъде, могат да се правят конкретни инвестиционни предложения. „Запорожеца“, на който се возих на „Драгалевци“, аз самият като данъкоплатец не искам да продължа да се возя и да ремонтирам. Искам съвременно съоръжение от началото на 21 век. Това означава да има ново строителство“, каза още Нено Димов.", "date": "2018.11.07", "title": "Министър Нено Димов: Витоша е в окаяно състояние – когато се качих на Драгалевския лифт, се сетих за „Запорожец“"}
{"url": "http://www.focus-news.net/news/2018/11/07/2587402/sas-121-narodni-predstaviteli-zapochna-plenarnoto-zasedanie-na-koeto-shte-se-glasuva-na-parvo-chetene-byudzhetat-za-2019-godina.html", "text": "Със 121 народни представители започна пленарното заседание, на което ще се гласува на първо четене бюджетът за 2019 година, предаде репортер на  Агенция „Фокус“ . След председателския съвет вчера управляващи и опозиция постигнаха консенсус първо да се гласуват окончателните промени в Закона за корпоративното подоходно облагане, а след това Бюджет 2019 на първо четене. ПГ на БСП присъстваха в зала, но не се регистрираха. А ПГ на ДПС влязоха след първата регистрация. \r\nБиляна ИВАНОВА", "date": "2018.11.07", "title": "Със 121 народни представители започна пленарното заседание, на което ще се гласува на първо четене бюджетът за 2019 година"}
{"url": "http://www.focus-news.net/news/2018/11/07/2587405/sliven-trafikat-v-oblastta-e-intenziven.html", "text": "Пътните настилки в Сливенска област са сухи и нормално проходими. Трафикът е интензивен, съобщиха от  Областно пътно управление-Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонтни дейности се извършват по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът трябва да приключи в края на февруари 2019 г.", "date": "2018.11.07", "title": "Сливен: Трафикът в областта е интензивен"}
{"url": "http://www.focus-news.net/news/2018/11/07/2587403/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Времето е тихо и спокойно, температурите варират между 2 и 8 градуса. Лифтовите съоръжения в курортите не работят. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.11.07", "title": "ПСС: Добри са условията за туризъм в планините"}
{"url": "http://www.focus-news.net/news/2018/11/07/2587404/smolyan-v-odmvr-shte-se-provede-brifing-za-nivata-na-prestapnostta-i-rezultatite-ot-rabotata-na-politsiyata-ot-nachaloto-na-godinata.html", "text": "От 10.00 часа в сградата на Областна дирекция на МВР (ОДМВР)-Смолян ще се проведе брифинг, на който ще бъде предоставена информация за състоянието на престъпността и резултатите от работата на дирекцията от началото на годината. Това съобщиха от пресцентъра на  ОДМВР-Смолян . Участие ще вземат директорът на ОДМВР-Смолян ст. комисар Николай Димов и началниците на секторите „Криминална полиция“, „Охранителна полиция“ и „Разследване“.", "date": "2018.11.07", "title": "Смолян: В ОДМВР ще се проведе брифинг за нивата на престъпността и резултатите от работата на полицията от началото на годината"}
{"url": "http://www.focus-news.net/news/2018/11/07/2587406/hristo-prodanov-bsp-s-proverkata-na-patishtata-se-borim-sreshtu-koruptsiyata.html", "text": "„Искаме европейска лицензирана лаборатория да направи изследвания на пътищата, но с разрешението на АПИ. Провокирани сме за тази проверка от многото оплаквания на строители на пътища, от доклада на департамента в САЩ, според който в България се краде твърде много от големите инфраструктурни проекти и от трагедията в Своге. Това не е само нашата борба с корупцията, а и опит да се направи и превенция”. Това каза пред БТВ зам.-председателят на ПГ на „БСП за България” Христо Проданов, съобщиха от пресцентъра на  НС на БСП . Той уточни, че БСП е поискала проверката да е в конкретни участъци, които са били пуснати в експлоатация през последните 5 години, за да няма оправдание, че е налице износване на асфалта. Христо Проданов добави, че не е нормално обяснението, че заради студа през зимата и жегата през лятото, се руши новоизградената пътна настилка, защото и в съседните страни, като Румъния, Сърбия, Гърция и Турция, климатът е близък до нашия, но такива ежегодни ремонти на пътища няма. „Корупцията, според нас, отнема сериозен финансов ресурс, който е предвиден за изграждането на тези обекти. Заради това строителите са принудени да правят компромиси с качеството”, категоричен беше Христо Проданов. \r\nНа въпрос дали е възможно Гинка Върбакова да влезе в управлението на ЧЕЗ на 27 ноември, при положение, че не е придобила 100% от собствеността на дружеството, Проданов отговори: „В държавата на ГЕРБ всичко е възможно. Затова алармираме. Ние питаме възможно ли е офшорна фирма да дава банкови гаранции за ЧЕЗ, за да може да се вкара в ръководството Гинка Върбакова? Другият вариант е от най-високо държавно ниво да има гаранции, че тази сделка ще се случи”. По думите на народния представител от левицата, от самото начало сделката е обвита в мистерия. Той припомни, че имаше сформирана и парламентарна комисия да проверява случая. Тя е поискала от БНБ информация- кои банки са дали гаранции по сделката, но до ден днешен такава не е дадена, защото било „банкова тайна”.", "date": "2018.11.07", "title": "Христо Проданов, БСП: С проверката на пътищата се борим срещу корупцията"}
{"url": "http://www.focus-news.net/news/2018/11/07/2587409/dobrich-v-obshtina-kavarna-shte-se-provede-iznesena-priemna-na-elektrosnabditelnoto-druzhestvo-po-proekta-v-usluga-na-klienta.html", "text": "В Община Каварна ще се проведе изнесена приемна на електроснабдителното дружество по проекта „В услуга на клиента“. Това съобщиха от пресцентъра на  Общината . На 14 ноември от 10.00 часа до 14.00 часа в заседателната зала на Община Каварна ЕНЕРГО-ПРО продължава своя проект „В услуга на клиента“, който включва организиране на изнесен офис с посещение на служители на компанията в населените места, където няма Център за обслужване на клиенти.  \r\nТази година ще се акцентира на процедурите по актуализация на клиентски данни и приемане на документи за смяна на титуляр на партида за електроенергия.  \r\nЖителите на град Каварна, които желаят да се възползват от услугата, е необходимо да представят лична карта и документ за собственост на имота. Ако имотът е наследствен, необходимо е и удостоверение за наследници. Допълнително ще се проведе консултиране на място клиенти от град Каварна по поставени от тях въпроси и ще приемаме техните писмени искания и сигнали до ЕНЕРГО-ПРО.", "date": "2018.11.07", "title": "Добрич: В Община Каварна ще се проведе изнесена приемна на електроснабдителното дружество по проекта „В услуга на клиента“"}
{"url": "http://www.focus-news.net/news/2018/11/07/2587410/politico-emanyuel-makron-razkritikuva-ultraliberalnata-evropa.html", "text": "Президентът на Франция Еманюел Макрон се подготва сериозно да възвърне репутацията и влиянието си в Европейския съюз чрез кампания за разкритикуване на „ултралибералите“, които според него са провалили трудещите се хора на Блока, коментира  Politico  в европейската си редакция. \r\nЛидерът на Париж е известен с острия си език срещу политици като премиерите на Италия и Унгария - Матео Салвини и Виктор Орбан, и руския държавен глава Владимир Путин. \r\nЕС изоставя средната си класа, пренебрегвайки основателните й страхове и допускайки отприщването на популистка вълна, която в крайна сметка може да „потопи“ Общността, подчерта Макрон малко преди началото на кампанията на партията му „Република, напред!“ за изборите за Европейски парламент.„Европа без съмнение е станала твърде ултралиберална. Нуждаем се от по-силна Европа, която да ни защитава\", категоричен бе френският президент.  \r\nКритичният тон на Макрон, който използва химна на ЕС – „Одата на радостта“ в кампанията му по встъпване в длъжност през 2017 г., може да се преобърне срещу него. Във Франция изразът „ултралиберален\" не е положителен - той се отнася до неограничен капитализъм, който унищожава обикновения работник и обогатява елита. \r\nНо вероятността Макрон внезапно да се превърне в евроскептик е нулева. Това, което е по-вероятно, е, че френският президент, чийто рейтинг се срина до 20%, се опитва да заблуди противниците си в ЕС, да посочи ясно враговете си и да подготви сцената за кампанията за европейските избори през май 2019 г.  \r\nНеговата цел не е дясната популация, която се противопоставя. Като недоволства срещу европейските „ултралиберали\", Макрон визира всички фракции, които се противопоставят на плановете му, формулирани в рамките на президентската му компания – превръщането на ЕС в по-защитена организация, с по-тясно сътрудничество между страните-членки в сферата на сигурността, налагане на данъци върху дигиталните гиганти и по-строги ограничения върху поглъщането на държавни помощи. \r\nДо известна степен тази съпротива възниква в рамките на Европейската комисия, където привържениците на свободната търговия така и не прегърнаха теорията на Макрон за „интелигентния протекционизъм\" в търговията. Но преди всичко тя идва от страни като Нидерландия, балтийските държави и все по-консервативна Германия, която се противопоставя на плановете на Макрон.   Тереза Герова", "date": "2018.11.07", "title": "Politico: Еманюел Макрон разкритикува „ултралибералната\" Европа"}
{"url": "http://www.focus-news.net/news/2018/11/07/2587407/varna-prodalzhavat-remontnite-deynosti-po-patya-staro-oryahovo-grozdyovo.html", "text": "Сухи са пътните настилки на територията на Варненска област, предаде репортер на  Радио „Фокус“-Варна . Времето е облачно, но без валежи. Видимостта е добра.  \r\nШофьорите трябва да се движат с повишено внимание по автомагистрала „Хемус“ в района между пътен възел „Невша“ и пътен възел „Млада Гвардия“, от км 375+800 до км 381+500, в посока София. Движението в този участък се осъществява в дясно платно двупосочно заради  ремонтни дейности на асфалтовата настилка. Затворено е слизането от магистралата към Невша и Белоградец, като моторните превозни средства се пренасочват през село Млада Гвардия. Затворено е и качването в посока София от пътен възел „Невша“, като водачите  се пренасочват по път I-2 Русе – Варна или да се качат на магистралата при Каспичан. В посока Бургас движението от км 0+000 до км 8+600 се осъществява  двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци.  \r\nВъв Варна задръствания се образуват по булевардите „Цар Освободител“, „Сливница“ и „Владислав Варненчик“ в участъците с ремонтни дейности. Водачите трябва да преминават с повишено внимание през новите кръгови кръстовища на булевардите „Сливница“ и „Владислав Варненчик“, в района на пресичане с новия бул. „Васил Левски“. Дейностите напредват и създадената временна организация на движение затруднява трафика, като в пиковите часове преминаването отнема около 20 – 30 минути. \r\nХристиян ТИЛКИЯН", "date": "2018.11.07", "title": "Варна: Продължават ремонтните дейности по пътя Старо Оряхово – Гроздьово"}
{"url": "http://www.focus-news.net/news/2018/11/07/2587411/sliven-69-godishna-zhena-e-zaginala-pri-katastrofa-na-bul-burgasko-shose.html", "text": "69-годишна жена е загинала при катастрофа на бул. „Бургаско шосе“ в Сливен. Това съобщиха от  ОДМВР - Сливен . Сигналът за инцидента е получен днес в 07.42 часа. Съобщено е за настъпил пътен инцидент на булеварда преди бензиностанция „Лукойл“. Лек автомобил, управляван от водач на 38 години, е ударил друг лек автомобил, управляван от жена на 69 години. От произшествието на място е загинала 69-годишната жена. Пътувала е сама в автомобила. Участниците в произшествието са от град Сливен. На мястото на инцидента са екипи на „Пътна полиция\" и експерти. Извършва се оглед и процесуално-следствени действия.", "date": "2018.11.07", "title": "Сливен: 69-годишна жена е загинала при катастрофа на бул. „Бургаско шосе“"}
{"url": "http://www.focus-news.net/news/2018/11/07/2587414/sport-shte-bade-opredelen-zhrebiyat-za-chetvartfinalite-za-kupata-na-balgariya.html", "text": "Днес ще бъде изтеглен жребият за четвъртфиналите в турнира за Купата на България. До тази фаза на надпреварата стигнаха седем елитни тима и вторидивизионният Струмска слава. От надпреварата отпаднаха носителят на трофея Славия и един от големите фаворити - Левски. Сред четвъртфиналистите са ЦСКА-София, Лудогорец, Ботев (Пловдив), Локомотив (Пловдив), Черно море, Етър и Септември (София). \r\nЧрез жребия класиралите се осем отбора ще бъдат разпределени на четири двойки. Победителите се излъчват по системата на отстраняване в една футболна среща. Домакин на мача е отборът, изтеглен първи при жребия. Срещите ще се играят през пролетта на 2019 г.", "date": "2018.11.07", "title": "Спорт: Ще бъде определен жребият за четвъртфиналите за Купата на България"}
{"url": "http://www.focus-news.net/news/2018/11/07/2587412/pregled-na-osnovnite-temi-vav-velikotarnovskiya-pechat.html", "text": "„Първият в света златен кръст с частица от Христовото разпятие откри Косьо Тотев“, е заглавие от областния всекидневник  „Янтра Днес” . Първият в света златен кръст реликварий с частица от Христовото разпятие откри археологът проф. д. изк. Константин Тотев на крепостта „Трапезица” във Велико Търново. Реликвата е изцяло запазена и е намерена в апсидата на новооткритата църква номер 23.  \r\n„Свършиха ваксините против грип в аптеките“, е друг акцент в ежедневника. В сезона на имунопрофилактиката свършиха ваксините против грип в аптеките на областта, показва проверка на медията. Т.г. имаше тривалентни и четиривалентни ваксини на цени от 10 до 20 лв., но бързо се изчерпаха и нови няма да има, заявиха фармацевти.  \r\n„Президентът удостои ВТУ с почетен плакет „Св. св. Кирил и Методий”, е тема от страница трета на ежедневника. „30 000 фиша са съставили пътните полицаи за първите 10 месеца на 2018 г.”, четем на страница четвърта в изданието. На страница 12 е публикуван материал със заглавие: „Майката на Никол дари 345 000 лв. на 17 тежко болни деца и младежи“. „КК „Калоян“ с 9 медала от Националния Будо фестивал „Млади приятели на полицията“, е акцент от спортната страница на вестник „Янтра Днес“. \r\n„Крадат ни с горивата, КЗК започна проверка, скачат цените на стоки и услуги във В. Търново“, е заглавие от първа страница на другия областен ежедневник -  „Борба“ . Комисията за защита на конкуренцията (КЗК) започна проверка за драстичния и необоснован скок на горивата след протеста във Велико Търново, който предизвика вълна от недоволство и в цялата страна, информираха от ведомството.  \r\n„С цветя посрещнаха Мая Манолова на гарата в Горна Оряховица“, е друга тема от ежедневника. Реализацията на младите българи, проблемите на хората с увреждания, както и проблемите в БДЖ, са били част от казусите, които хората са споделили с омбудсмана на България Мая Манолова по време на първата й пътуваща приемна.  \r\n„Глоби за близо 5 млн. лв. на шофьори, полицията е пратила 566 писма до стопани на калпави пътища“, „Заловиха банда, поискала 9000 евро откуп за откраднат от Бяла черква кемпер на гурбетчия“ и „ Благовеста Факирова – жената, която 36 селски кметове наричат „маме“, са други заглавия от страниците на всекидневника.  \r\n„Петнайсет отбора се включват в Общинските ученически игри по футбол“, „Виолетовите футболни надежди с победи в Монтана и Добруджа“ и „В Царевец домакините наложиха волята си“ са акценти от спортната страница на изданието.", "date": "2018.11.07", "title": "Преглед на основните теми във великотърновския печат"}
{"url": "http://www.focus-news.net/news/2018/11/07/2587413/daniel-dimitrov-sp-business-lady-zhenite-v-balgariya-sa-nay-dobre-realiziranite-dami-v-tsyala-evropa-i-sa-s-nay-golyam-protsent-zaemashti-visokite-rakovodni-postove.html", "text": "Жените в България са най-добре реализираните дами в цяла Европа и са с най-голям процент заемащи високите ръководни постове. Това каза за сутрешния блок „Добро утро, България“ на  Радио „Фокус“  Даниел Димитров, изпълнителен директор и издател на сп. BusinessLady. Докато най-високите министерски места са заети от нежния пол обаче, в Народното събрание везните се накланят в полза на мъжете, уточни той. Според Даниел Димитров българката е успешна, която и посока за реализация да избере. „Българката винаги е била плътно до мъжа и е показвала колко е силна. У нас дамите са на доста ръководни постове в бизнеса, което може да се види в повечето банки, а същото и в застрахователния бизнес и редица други сфери. Ако погледнем към нивото на заплащане в България – то е по-високо за жените, отколкото за мъжете. Що се отнася до отношението към женския пол – българите се славим като толерантен народ и това се вижда във всяко едно отношение“, коментира той. Дамите у нас нямат нужда от въвеждането на квотната система за присъствието на жените на работното място, допълни Даниел Димитров, като уточни, че българката счита себе си за достатъчно силна и способна, за да се справя с предизвикателствата в живота и бизнеса сама. За добрата професионална реализация са необходими еднакви качества, независимо от пола –трудолюбие, амбиция и интелигентност, обясни издателят на сп. Business Lady, но е факт, че жените са по-многофункционални и организирани.", "date": "2018.11.07", "title": "Даниел Димитров, сп. Business Lady: Жените в България са най-добре реализираните дами в цяла Европа и са с най-голям процент заемащи високите ръководни постове"}
{"url": "http://www.focus-news.net/news/2018/11/07/2587415/sliven-politsiyata-razsledva-krazhba-ot-zlatarsko-atelie-v-grada.html", "text": "Полицията разследва кражба от златарско ателие в града. Това съобщиха от  ОДМВР - Сливен . Сигналът е подаден на 6 ноември. Съобщено е за извършена кражба на стойност около 2 700 лева от ателие в района на кооперативния пазар в град Сливен. По случая е образувано досъдебно производство.", "date": "2018.11.07", "title": "Сливен: Полицията разследва кражба от златарско ателие в града"}
{"url": "http://www.focus-news.net/news/2018/11/07/2587395/veliko-tarnovo-v-grada-shte-se-provede-treti-protest-s-iskane-na-ostavkata-na-vitsepremiera-valeri-simeonov.html", "text": "Трети протест с искане на оставката на вицепремиера Валери Симеонов ще се проведе във Велико Търново. Очаква се той да започне в 18.00 часа пред паметник „Майка България“ в центъра на града. Протестът е обявен в социалните мрежи, предаде репортер на  Радио „Фокус“ – Велико Търново . „Искаме оставката на Валери Симеонов от поста заместник-министър председател на Република България, заради системни обиди към членове на обществото и използване на език на омразата, заради това, че изпразни думата „патриот“ от съдържание. Недопустимо е този човек да продължава да представлява българския народ“, посочват организаторите на протеста.  \r\nГражданското недоволство ще протече мирно. Хората ще се съберат на паметника, след което демонстративно ще пресекат пешеходната пътека пред Община Велико Търново без да блокират движението. „Фокус“ припомня , че първият протест, провел се на 26 октомври, бе подкрепен от над 200 човека. Вторият протест се проведе на 31 октомври и също събра десетки жители на града. Недоволството на гражданите е породено от изказване на вицепремиера Валери Симеонов, с което той нарече майките на децата с увреждания „кресливи жени“, а самите деца – „уж болни“. \r\nНадежда КРЪСТЕВА", "date": "2018.11.07", "title": "Велико Търново: В града ще се проведе трети протест с искане на оставката на вицепремиера Валери Симеонов"}
{"url": "http://www.focus-news.net/news/2018/11/07/2587416/plovdiv-katastrofa-mezhdu-dva-leki-avtomobila-e-stanala-sled-tunela-v-posoka-panaira.html", "text": "Катастрофа между два леки автомобила е станала след тунела в посока Панаира в Пловдив, съобщи за  Радио „Фокус“-Пловдив  говорителят на ОДМВР-Пловдив. Сигналът за пътния инцидент е подаден в 07.15 часа. При катастрофата са нанесени материални щети върху превозните средства. Няма пострадали хора. Водачите са попълнили двустранни протоколи, не е взето отношение от страна на полицията. \r\nМария РУСЕВА", "date": "2018.11.07", "title": "Пловдив: Катастрофа между два леки автомобила е станала след тунела в посока Панаира"}
{"url": "http://www.focus-news.net/news/2018/11/07/2587419/pregled-na-osnovnite-temi-v-kyustendilskiya-pechat.html", "text": "В новия си брой седмичникът  „Наблюдател”  поставя акцент на първа страница върху представянето на книгата на Румен Манов – „Приказка за Кюстендил. Според вестника, в Деня на народните будители залата на Възрожденското училище се е оказала тясна, за да събере всички кюстендилци и гости на града, привлечени от събитието. Изненадата на вечерта е била изразеното желание от страна на един от най-големите дарители на Кюстендил, книгата му да достигне съвсем безвъзмездно, до всяка една училищна библиотека и читалище в общината. „Приказка за Кюстендил” ще получат и Регионалният исторически музей, Регионалната библиотека и Държавният архив. \r\nНа първата си страница изданието съобщава, че осем педагогически специалисти от цялата страна, сред които и кюстендилският учител Иво Пенев са получили наградата „Константин Величков” на Министерството на образованието и науката. \r\nПризът е присъден за успехи в работата с ученици с изявени дарби, за постижения за преодоляване на проблемно поведение и за принос в развитието на способностите в областта на науките, технологиите, изкуствата, спорта, глобалното, гражданското и здравното образование и придобиване на умения за лидерство. Иво Пенев е старши учител по география и икономика в ОУ „Св. Св. Кирил и Методий“ в Кюстендил и е един от тримата отличени педагози, за работа с ученици с изявени дарби. \r\nВестникът информира, че най-добрите детски специалисти по УНГ, травматология, хирургия, урология, неврохирургия, кардиология и офталмология от „Пирогов“ ще извършат профилактичните прегледи на деца в Кюстендил. На 10 ноември от 9.00 до 15.00 ч. в МБАЛ  „Д-р Никола Василиев“, всички желаещи ще могат да получат безплатен преглед и консултация от най-добрите специалисти на столичната спешна университетска болница „Пирогов“. \r\nВ рубриката „Репортери” изданието поставя акцент върху работата на мобилните полицейски екипи в малките и отдалечени населени места в областта. Вече година мобилни екипи на „Охранителна полиция”, „Криминална полиция” и „Икономическа полиция „на ОД на МВР в Кюстендил имат своите изнесени приемни екипи в малките и отдалечени населени места, където няма постоянно полицейско присъствие. За първите девет месеца на тази година мобилните екипи са провели 360 срещи в общините на Кюстендилска област. Извършените престъпления в малките и отдалечени населени места са 365 за деветте месеца на годината,  от тях разкрити са 147, като за същия период през 2017 г. са били извършени 459 престъпления, снижението е значително. \r\nВ рубриката „Общество” вестникът разказва за това, че в навечерието на 1 ноември, Ден на народните будители, в Регионална библиотека Кюстендил е открита пътуващата изложба „Книги, посоки, публики” на Национална библиотека “Св. св. Кирил и Методий” (НБКМ). Юбилейната изложба е създадена по повод 140-години от основаването на Националната библиотека и Българското председателство на Съвета на ЕС 2018 г. и е осъществена в рамките на проект „Анализ на нагласите на потребителите и популяризиране на архивните колекции на Националната библиотека”, реализиран с финансовата подкрепа на Национален фонд „Култура”. Читателите и гостите на кюстендилската библиотека могат да се запознаят с едни от най-ценните ръкописи, книги и документи от колекциите на отделите „Ръкописи и старопечатни книги”, „Български исторически архив” и „Ориенталски сбирки” на НБКМ.", "date": "2018.11.07", "title": "Преглед на основните теми в кюстендилския печат"}
{"url": "http://www.focus-news.net/news/2018/11/07/2587417/faz-otmenena-e-sreshtata-mezhdu-mayk-pompeo-i-glavniya-pregovaryasht-na-severna-koreya.html", "text": "Планираната среща на американския държавен секретар Майк Помпео с главния преговарящ на Северна Корея за денуклеаризацията Ким Йон-чол в Ню Йорк е отложена, съобщава германският национален ежедневник  Die Frankfurter Allgemeine Zeitung . \r\nДържавният департамент на САЩ заяви, че срещата ще бъде проведена на по-късен етап, ако графиците и на двете страни го позволяват. Говорителят на американското външнополитическо посочи други причини за отлагането на срещата, но подчерта, че разговорите между Вашингтон и Пхенян продължават.  \r\nПомпео трябваше да се срещне с Ким Йон-чол в четвъртък в Ню Йорк, за да подготви нова среща на върха между американския президент Доналд Тръмп и лидера Северна Корея Ким Чен-ун. Тереза Герова", "date": "2018.11.07", "title": "FAZ: Отменена е срещата между Майк Помпео и главния преговарящ на Северна Корея"}
{"url": "http://www.focus-news.net/news/2018/11/07/2587418/blagoevgrad-vremenno-dvizhenieto-se-osashtestvyava-dvuposochno-v-edna-lenta-po-pat-i-1-simitli-sandanski-v-rayona-na-strumyani-poradi-patnotransportno-proizshestvie.html", "text": "Временно движението се осъществява двупосочно в една лента по път I-1 Симитли – Сандански в района на Струмяни поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на „Пътна полиция\".", "date": "2018.11.07", "title": "Благоевград: Временно движението се осъществява двупосочно в една лента по път I-1 Симитли – Сандански в района на Струмяни поради пътнотранспортно произшествие"}
{"url": "http://www.focus-news.net/news/2018/11/07/2587401/donald-tramp-v-tuitar-za-rezultatite-ot-mezhdinnite-izbori-ogromen-uspeh-blagodarya-na-vsichki.html", "text": "Държавният глава на САЩ Доналд Тръмп публикува съобщение в  социалната мрежа „Туитър“ , в което определи междинните избори в страната като много успешни. \r\n„Огромен успех. Благодаря на всички“, написа американският президент, след като стана ясно, че Републиканската партия запазва мнозинството си в Сената, а демократите – в Камарата на представителите.  Тереза Герова", "date": "2018.11.07", "title": "Доналд Тръмп в „Туитър“ за резултатите от междинните избори: Огромен успех, благодаря на всички"}
{"url": "http://www.focus-news.net/news/2018/11/07/2587423/pazardzhik-do-1700-chasa-dvizhenieto-shte-se-osashtestvyava-v-aktivnata-lenta-po-avtomagistrala-trakiya-pri-km-97-v-posoka-sofiya-poradi-remontni-deynosti.html", "text": "До 17.00 часа днес движението ще се осъществява само в активната лента при км 97 в посока София на автомагистрала „Тракия“ поради ремонтни дейности на настилката в изпреварващата лента. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки пътната сигнализация.", "date": "2018.11.07", "title": "Пазарджик: До 17.00 часа движението ще се осъществява в активната лента по автомагистрала „Тракия“ при км 97 в посока София поради ремонтни дейности"}
{"url": "http://www.focus-news.net/news/2018/11/07/2587421/pazardzhik-okrazhniyat-sad-shte-gleda-delo-za-prichinyavane-na-smart-po-nepredpazlivost.html", "text": "Окръжният съд в Пазарджик ще гледа дело за причиняване на смърт по непредпазливост, съобщиха от пресцентъра на  съда . Делото е образувано по внесен от Окръжната прокуратура по обвинителен акт срещу жена, която е обвинена за това, че на 12 декември 2017 г. във Велинград, при управление на лек автомобил, е нарушила правилата за движение по пътищата – не е пропуснала движеща се по пешеходна пътека възрастна жена, не е намалила скоростта и я е блъснала. Вследствие на удара, пешеходката е починала. Насрочено е разпоредително заседание по делото за 09.30 часа, съдия-докладчик е Кристина Пунтева.", "date": "2018.11.07", "title": "Пазарджик: Окръжният съд ще гледа дело за причиняване на смърт по непредпазливост"}
{"url": "http://www.focus-news.net/news/2018/11/07/2587425/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския граничен пункт. Трафикът към този час на деня не е интензивен. Екип на „Гранична полиция” извършва проверки в района на село Гърляно. \r\nВенцеслав ИЛЧЕВ", "date": "2018.11.07", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/11/07/2587426/kathimerini-sasht-vlizat-v-shemata-za-satrudnichestvo-mezhdu-gartsiya-kipar-i-izrael.html", "text": "Министърът на външните работи на Република Кипър Никос Христодулидес ще бъде приет за среща от държавния секретар на САЩ Майк Помпео във Вашингтон. Пътуването му до САЩ е организирано на фона на зачестилите предупреждения от страна на Турция в отговор на плановете на Атина за постепенното разширяване на гръцките териториални води, а също и по отношение на намеренията на Никозия за експлоатацията на енергийните запаси в рамките на Изключителната икономическа зона (ИИЗ) на острова. Графикът на тази среща също е от решаващо значение, тъй като американския енергиен гигант ExxonMobil също започва сондажи за нефт и газ в региона, подчертават в редакцията на водещия гръцки ежедневник  Kathimerini . \r\nСледващия месец ще стартира инициативата за стратегически диалог между САЩ и Гърция. Констатирано е подобрение на условията за разширяването на тристранното сътрудничество между Гърция, Кипър и Израел чрез включването на САЩ. Подобна схема ще има множество предимства за всички страни – включително за Вашингтон, като същевременно ще допринесе значително за сигурността, стабилността и мира в нестабилното Източно Средиземноморие. \r\nВашингтон вече проучва перспективата за четиристранна среща между САЩ, Гърция, Израел и Кипър. Тя може да бъде проведена на ниво външни министри, което трябва да бъде улеснено от факта, че и гръцкият премиер Алексис Ципрас, и неговият израелски колега Бенямин Нетаняху, заемат също и поста външен министър в съответните им страни. В случай на такава среща, Никозия може да бъде представена от президента Никос Анастасиадес, като позволи на четиристранно партньорство да се развие.  \r\nВашингтон ще бъде представен от държавния секретар Майк Помпео. Включването му към тристранните срещи между лидерите на Гърция, Кипър и Израел ще бъде полезно за всички участници. В този контекст ще има значителен символизъм, ако следващата тристранна среща на върха на последната ще се състои във Вашингтон. \r\nОсвен това присъствието на израелския премиер на неотдавнашната среща на върха между България, Гърция, Румъния и Сърбия в черноморския курортен град Варна показа, че мрежата за сътрудничество се разширява в цяла Югоизточна Европа, като Гърция играе ключова роля.Тази зараждаща се ос реализира амбицията на Израел за по-тесни връзки с Европейския съюз, като в същото време развива геостратегическите интереси на САЩ. Тереза Герова", "date": "2018.11.07", "title": "Kathimerini: САЩ влизат в схемата за сътрудничество между Гърция, Кипър и Израел"}
{"url": "http://www.focus-news.net/news/2018/11/07/2587422/kyustendil-v-grada-zapochva-dvudneven-seminar-pod-nadslov-day-pat-na-zhivota.html", "text": "В Кюстендил започва двудневен семинар под надслов „Дай път на живота”.  В Кюстендил започва двудневен семинар „Дай път на живота”. Това съобщиха за  Радио „Фокус” – Кюстендил  от Синдиката на българските учители – Кюстендил. Семинарът ще започне от 11.30 часа в Дома на българския учител в Кюстендил. Той е на тема „Изграждане на социални компетентности при ученици от начален и гимназиален етап на обучение“ и предназначено за педагози, психолози и лица, имащи интерес към реализирането на програмата. Целта е учителите да се запознаят и да овладеят разработените иновативни учебни помагала, включващи ролеви игри и видеоматериали, чрез които да обучават ученици от 3 до 5 клас и от гимназиалния курс за формиране в тях на толерантно и неагресивно поведение на пътя като сегашни спътници в автомобила и бъдещи шофьори. Институционални партньори на програмата Ротари клуб, отдел „Пътна полиция“ към Главна дирекция„Национална полиция“ – МВР, Министерство на образованието и науката, Институтът по психология на МВР, Съюза на българските автомобилисти, Съюз на преподавателите по авто и мото подготовка. \r\nВенцеслав ИЛЧЕВ", "date": "2018.11.07", "title": "Кюстендил: В града започва двудневен семинар под надслов „Дай път на живота”"}
{"url": "http://www.focus-news.net/news/2018/11/07/2587408/aleksandra-miteva-babh-otglezhdaneto-na-zhivotni-v-zadniya-dvor-za-lichni-nuzhdi-nyama-da-se-kriminalizira.html", "text": "Личните стопанства, чиято продукция е само за лична употреба, са изключени от предложението на Агенцията по храните за криминализиране на отглеждането на животни в нерегистриран обект. Това каза в предаването „Тази сутрин” по  bTV  д-р Александра Митева – началник отдел „Хуманно отношение към животните“ в БАБХ.  \r\n„Говорим само за стопанствата, които развъждат и отглеждат животни и продават с търговска цел”, категорична беше тя. По думите ѝ има изключително много примери, в които малки лични стопанства са с по 500-600 птици. „А например при кокошките в лично стопанство за собствени нужди могат да се отглеждат до 50. Когато едно стопанство продава продукция, то трябва да бъде регламентирано и под официален контрол, защото това е риск от разпространението на заболявания“, категорична бе Митева. \r\nТя подчерта, че идеята е на ниво обсъждане, но определено има нужда от по-строги мерки предвид епизоотичната ситуация, в която се намираме. „Имаме много огнища в тип заден двор с 500-600 кокошки”, отбеляза Митева и уточни, че с тази мярка биха искали да създадат нормална атмосфера на бизнеса с животни.", "date": "2018.11.07", "title": "Александра Митева, БАБХ: Отглеждането на животни в задния двор за лични нужди няма да се криминализира"}
{"url": "http://www.focus-news.net/news/2018/11/07/2587427/blagoevgrad-izlozhbata-sled-30-godini-shte-bade-predstavena-v-gradska-hudozhestvena-galeriya.html", "text": "Изложбата „След 30 години” ще бъде представена в Градска художествена галерия - Благоевград. Това съобщиха от пресцентъра на  Община Благоевград . На 9 ноември от 18.00 часа жители и гости на Благоевград ще имат възможността да се докоснат до творческия поглед на Сашо Стоицов - куратор на изложбата. Експозицията е в две части - архивни снимки и произведения от колекцията Център за съвременно изкуство - Благоевград. В арт проявата участие ще вземат много млади автори. Тя показва реалните промени в изкуството в България от 1988 година и сега.  \r\nИзложбата е огледало на експозицията „11.11.88”, проведена преди 30 години в Благоевград.  Сегашната изложба, ще представи на голям екран прожекция на оригиналния каталог на изложбата „11.11.88”, който бе представен на откриването през 1988 година. \r\nВтората част на изложбата е съвремието, последните пет години. В този панел ще бъдат представени снимки, и видеа от събитията Реката, Пленер, Стаички, Еко Фестивал, Видео Фестивал. Колекцията събрана от тези прояви е една от най-разнообразните и качествени в България.", "date": "2018.11.07", "title": "Благоевград: Изложбата „След 30 години” ще бъде представена в Градска художествена галерия"}
{"url": "http://www.focus-news.net/news/2018/11/07/2587429/plamen-yurukov-bivsh-predsedatel-na-sds-sds-mozhe-da-vleze-v-parlamenta-s-pomoshtta-na-mestnite-organizatsii-koito-sa-grabnakat-na-partiyata.html", "text": "СДС може да влезе в парламента с помощта на местните организации, които са гръбнакът на партията. Това каза за предаването „Вече 30 години-времето е наше“ на  Радио „Фокус“  Пламен Юруков, бивш председател на СДС. Според него миналото на партията е отдавна изчерпана тема, наказанията за стари грешки са понесени и днес много хора искат да се върнат в редиците на партията. „Трябва да започнем работа по събирането на гласове за изборите, защото през последните 10 години ситуацията не е била толкова благоприятна. Виждаме, че голяма част от онези ГМО партии няма да участват на изборите, не съществуват. Виждаме, че други партии, които бяха част от Реформаторския блок или се закриха, или вегетират и са освободили голямо пространство. И учудващо за много хора – СДС продължава да се държи и е единствената от всички тези партии, която има възможност да влезе в следващия парламент и по този начин да може да има едно стабилно управление на партиите от Европейската народна партия“, коментира Пламен Юруков. На предстоящата теоретична конференция на СДС ще бъде приета визията на партията за развитието на България в следващите 5-10 години, каза още бившият лидер на партията. Той уточни, че за целта СДС първо ще трябва да даде оценка на сегашната политическа ситуация – какви са големите обществени проблеми и накъде върви икономиката. „СДС трябва да въведе яснота за това какви промени трябва да се направят в управлението. Tежестта на управляващата партия е в това, че в някои свои закони и практики на администрацията нарушава правата на отделните граждани, намалява правата на малките икономически субекти. И именно тук е мястото на СДС, което да бъде този коректив“, допълни Пламен Юруков. Той припомни, че СДС е възникнала като движение и после като партия именно с тази идея – да защитава правата на отделните граждани от тоталитарната държава.", "date": "2018.11.07", "title": "Пламен Юруков, бивш председател на СДС: СДС може да влезе в парламента с помощта на местните организации, които са  гръбнакът на партията"}
{"url": "http://www.focus-news.net/news/2018/11/07/2587428/ministar-temenuzhka-petkova-38-rast-belezhi-stokoobmenat-mezhdu-balgariya-i-azerbaydzhan-za-minalata-godina.html", "text": "През 2017 г. спрямо 2016 г. търговският стокообмен между България и Азербайджан бележи ръст от 38%. Това е сериозен ръст, но потенциалът безспорно е много по-голям. Това каза министърът на енергетиката Теменужка Петкова по време на откриването на Българо-азербайджански бизнес форум, предаде репортер на  Агенция „Фокус“.  Министър Петкова уточни, че форумът е организиран в рамките на петото заседание на междуправителствената комисия на двете държави за икономическо сътрудничество. „Със задоволство искам да отбележа, че отношенията между България и Азербайджан са изключително добри и приятелски, на най-високо политическо ниво“, заяви тя. По думите ѝ това дава голямо предимство и е много сериозна основа за развитието на двустранните отношения във всяка една област конкретно. „Именно междуправителствената комисия е една прекрасна платформа за създаване на възможност между българския и азербайджанския бизнес да бъдат осъществени контакти, чрез които да работим заедно по проекти от взаимен интерес“, коментира министър Петкова. „Именно в рамките на такъв бизнес форум бихме могли да създадем условия, равни възможности за това икономическото сътрудничество между България и Азербайджан да има реални и много добри резултати. За това безспорно допринасят добрите отношения между нашите две страни, а от януари тази година вече е факт и директната въздушна линия между Баку и София, която е още една предпоставка за икономическо сътрудничество между нас“, допълни тя.  \r\nЦелта на бизнес форума е да бъдат активизирани търговско-икономическите отношения между Република България и Република Азербайджан, да бъдат разкрити нови възможности за търговско и производствено сътрудничество и делови партньорства, както и за насърчаване на двустранните инвестиции в двете държави. От азербайджанска страна в него присъстват 28 компании, а от българска са се регистрирали  над 100 представители на българския бизнес от сектори хранително-вкусова промишленост, туризъм, винопроизводство, селскостопанското транспорт, производство на изделия от скъпи метали, безпилотни самолети, ИКТ, машиностроене, ветеринарно-медицински лекарства и др.  \r\nВесела АЛЕКСАНДРОВА", "date": "2018.11.07", "title": "Министър Теменужка Петкова: 38% ръст бележи стокообменът между България и Азербайджан за миналата година"}
{"url": "http://www.focus-news.net/news/2018/11/07/2587430/veliko-tarnovo-nagrazhdavat-detsata-ot-tsentrovete-za-rabota-s-detsa-i-mladezhi-v-obshtinata-uchastvali-v-konkursa-politsayat-moyat-priyatel.html", "text": "Награждават децата от центровете за работа с деца и младежи в община Велико Търново, участвали в конкурса „Полицаят – моят приятел“. Той бе организиран по повод Професионалния празник на българската полиция – 8 ноември. Организатори са Община Велико Търново, Сдружението на кметовете и кметските наместници в община Велико Търново и Дарителско сдружение „Св. Иван Рилски“ – село Балван. В конкурса са се включили деца на възраст между 8 и 15 години  от Центровете за работа с деца и младежи на територията на общината, съобщиха за  Радио „Фокус“ – Велико Търново  организаторите на инициативата. Идеята на конкурса е да се покаже, че полицията работи изключително добре в малките населени места, че децата познават полицейските си инспектори и са в приятелски взаимоотношения с тях, посочват организаторите. Специално подбрана комисия с представители на Община Велико Търново, Областната дирекция на МВР, Районно управление на МВР – Велико Търново и кметове на малките населени места, сред сериозна конкуренция е избрала творбите, които ще бъдат наградени на тържествено съвещание в Областната дирекция на полицията. \r\nНадежда КРЪСТЕВА", "date": "2018.11.07", "title": "Велико Търново: Награждават децата от центровете за работа с деца и младежи в общината, участвали в конкурса „Полицаят – моят приятел“"}
{"url": "http://www.focus-news.net/news/2018/11/07/2587432/blagoevgrad-katastrofa-mezhdu-dva-leki-avtomobila-e-stanala-na-glaven-pat-e-79-v-rayona-na-selo-strumyani-nyama-postradali.html", "text": "Катастрофа между два леки автомобила е станала на главен път Е-79 в района на село Струмяни. Това съобщи за  Радио „Фокус“ – Пирин  дежурният служител от Областно пътно управление – Благоевград. Няма пострадали при инцидента, нанесени са само материални щети. Причините за катастрофата се изясняват. Движението се регулира от „Пътна полиция“. \r\nДенис НИКИФОРОВ", "date": "2018.11.07", "title": "Благоевград: Катастрофа между два леки автомобила е станала на главен път Е-79 в района на село Струмяни, няма пострадали"}
{"url": "http://www.focus-news.net/news/2018/11/07/2587435/mvr-18-dushi-sa-postradali-pri-katastrofi-v-stranata-prez-izminaloto-denonoshtie.html", "text": "18 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 16 тежки пътнотранспортни произшествия. В София са регистрирани 35 леки и една тежка катастрофа, при която е пострадал един човек.", "date": "2018.11.07", "title": "МВР: 18 души са пострадали при катастрофи в страната през изминалото денонощие"}
{"url": "http://www.focus-news.net/news/2018/11/07/2587420/yavor-bozhankov-bsp-podhodat-na-upravlyavashtite-v-danachnata-politika-za-avtomobilite-e-greshen.html", "text": "Подходът на управляващите в данъчната политика за автомобилите е грешен. Това каза народният представител от ПГ на „БСП за България“ Явор Божанков по време на дебатите по Закона за корпоративното подоходно облагане, свързан с данъка върху автомобилите, предаде репортер на  Агенция „Фокус“.  Божанков отчете, че с рестрикциите към Европа, голям брой стари автомобили ще се отправят към България. „Дали подходът, който избирате е правилен?“, обърна се към управляващите депутатът. „Вие приемате изцяло бюрократичен подход към проблема и ще получите изцяло бюрократични резултати. Не правите реформа. Знам, че ви е най-лесно да бъркате в джоба на българите и да увеличите данъците“, допълни още Божанков.   \r\nПредложението на БСП е да отпадне текстът в Закона за корпоративното подоходно облагане, който предвижда годишният данък за леки и товарни автомобили с технически допустима максимална маса не повече от 3,5 тона да се състои от два компонента – екологичен и имуществен.  \r\nДеница КИТАНОВА", "date": "2018.11.07", "title": "Явор Божанков, БСП: Подходът на управляващите в данъчната политика за автомобилите е грешен"}
{"url": "http://www.focus-news.net/news/2018/11/07/2587434/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Подготовката за европейските избори през май 2019 г., изтичане на информация за преговорите за Брекзит и геостратегическите интереси на САЩ в Източното Средиземноморие са част от основните теми в европейския печат.  \r\n***  Планираната среща на американския държавен секретар Майк Помпео с главния преговарящ на Северна Корея за денуклеаризацията Ким Йон-чол в Ню Йорк е отложена, съобщава германският национален ежедневник  Die Frankfurter Allgemeine Zeitung . \r\nДържавният департамент на САЩ заяви, че срещата ще бъде проведена на по-късен етап, ако графиците и на двете страни го позволяват. Говорителят на американското външнополитическо посочи други причини за отлагането на срещата, но подчерта, че разговорите между Вашингтон и Пхенян продължават.  \r\nПомпео трябваше да се срещне с Ким Йон-чол в четвъртък в Ню Йорк, за да подготви нова среща на върха между американския президент Доналд Тръмп и лидера Северна Корея Ким Чен-ун. \r\n***  Министърът на външните работи на Република Кипър Никос Христодулидес ще бъде приет за среща от държавния секретар на САЩ Майк Помпео във Вашингтон. Пътуването му до САЩ е организирано на фона на зачестилите предупреждения от страна на Турция в отговор на плановете на Атина за постепенното разширяване на гръцките териториални води, а също и по отношение на намеренията на Никозия за експлоатацията на енергийните запаси в рамките на Изключителната икономическа зона (ИИЗ) на острова. Графикът на тази среща също е от решаващо значение, тъй като американския енергиен гигант ExxonMobil също започва сондажи за нефт и газ в региона, подчертават в редакцията на водещия гръцки ежедневник  Kathimerini . \r\nСледващия месец ще стартира инициативата за стратегически диалог между САЩ и Гърция. Констатирано е подобрение на условията за разширяването на тристранното сътрудничество между Гърция, Кипър и Израел чрез включването на САЩ. Подобна схема ще има множество предимства за всички страни – включително за Вашингтон, като същевременно ще допринесе значително за сигурността, стабилността и мира в нестабилното Източно Средиземноморие. \r\nВашингтон вече проучва перспективата за четиристранна среща между САЩ, Гърция, Израел и Кипър. Тя може да бъде проведена на ниво външни министри, което трябва да бъде улеснено от факта, че и гръцкият премиер Алексис Ципрас, и неговият израелски колега Бенямин Нетаняху, заемат също и поста външен министър в съответните им страни. В случай на такава среща, Никозия може да бъде представена от президента Никос Анастасиадес, като позволи на четиристранно партньорство да се развие.  \r\nВашингтон ще бъде представен от държавния секретар Майк Помпео. Включването му към тристранните срещи между лидерите на Гърция, Кипър и Израел ще бъде полезно за всички участници. В този контекст ще има значителен символизъм, ако следващата тристранна среща на върха на последната ще се състои във Вашингтон. \r\nОсвен това присъствието на израелския премиер на неотдавнашната среща на върха между България, Гърция, Румъния и Сърбия в черноморския курортен град Варна показа, че мрежата за сътрудничество се разширява в цяла Югоизточна Европа, като Гърция играе ключова роля.Тази зараждаща се ос реализира амбицията на Израел за по-тесни връзки с Европейския съюз, като в същото време развива геостратегическите интереси на САЩ. \r\n***  Президентът на Франция Еманюел Макрон се подготва сериозно да възвърне репутацията и влиянието си в Европейския съюз чрез кампания за разкритикуване на „ултралибералите“, които според него са провалили трудещите се хора на Блока, коментира  Politico  в европейската си редакция. \r\nЛидерът на Париж е известен с острия си език срещу политици като премиерите на Италия и Унгария - Матео Салвини и Виктор Орбан, и руския държавен глава Владимир Путин. \r\nЕС изоставя средната си класа, пренебрегвайки основателните й страхове и допускайки отприщването на популистка вълна, която в крайна сметка може да „потопи“ Общността, подчерта Макрон малко преди началото на кампанията на партията му „Република, напред!“ за изборите за Европейски парламент.„Европа без съмнение е станала твърде ултралиберална. Нуждаем се от по-силна Европа, която да ни защитава\", категоричен бе френският президент.  \r\nКритичният тон на Макрон, който използва химна на ЕС – „Одата на радостта“ в кампанията му по встъпване в длъжност през 2017 г., може да се преобърне срещу него. Във Франция изразът „ултралиберален\" не е положителен - той се отнася до неограничен капитализъм, който унищожава обикновения работник и обогатява елита. \r\nНо вероятността Макрон внезапно да се превърне в евроскептик е нулева. Това, което е по-вероятно, е, че френският президент, чийто рейтинг се срина до 20%, се опитва да заблуди противниците си в ЕС, да посочи ясно враговете си и да подготви сцената за кампанията за европейските избори през май 2019 г.  \r\nНеговата цел не е дясната популация, която се противопоставя. Като недоволства срещу европейските „ултралиберали\", Макрон визира всички фракции, които се противопоставят на плановете му, формулирани в рамките на президентската му компания – превръщането на ЕС в по-защитена организация, с по-тясно сътрудничество между страните-членки в сферата на сигурността, налагане на данъци върху дигиталните гиганти и по-строги ограничения върху поглъщането на държавни помощи. \r\nДо известна степен тази съпротива възниква в рамките на Европейската комисия, където привържениците на свободната търговия така и не прегърнаха теорията на Макрон за „интелигентния протекционизъм\" в търговията. Но преди всичко тя идва от страни като Нидерландия, балтийските държави и все по-консервативна Германия, която се противопоставя на плановете на Макрон.   \r\n*** Смъмриха Тереза Мей след изтекла информация за споразумение с ЕС, пише британският вестник  The Times . \r\nТереза Мей бе предупредена да не надценява ситуацията, изтече информация, че правителството смята да използва чуждестранни лидери и влиятелни бизнесмени да окажат натиск върху евроскептични депутати в необходимостта да подкрепят евентуално споразумение с ЕС \r\nСпоред информации от източници от кабинета ,премиерът ще обяви на среща на Конфедерацията на британската индустрия, че е успяла да изпълни решението на референдума от 2016 година. \r\nПлановете са се оформили, след като според източници е постигнат компромис за ирландската граница.. Според същите източници обаче Мей е заявила, че няма да сключи споразумение на всяка цена и че за нея най-важна е целостта на Обединеното кралство. \r\n***", "date": "2018.11.07", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/11/07/2587436/kyustendil-zaradi-spadnal-debit-na-vodoiztochnitsite-e-namaleno-vodopodavaneto-v-otdelni-zhilishtni-rayoni-na-oblastniya-grad.html", "text": "Заради спаднал дебит на водоизточниците е намалено водоподаване в отделни жилищни райони на Кюстендил. Това съобщиха за  Радио „Фокус” – Кюстендил  от дружеството „Кюстендилска вода“. Причината за намаления дебит е продължителното засушаване в района и липсата на валежи. Поради тази причина с понижено налягане на водоподаването са кварталите „Запад”,  „Изток” и централната градска час. Мярката е предприета за часовите пояси от 12.30 ч. до 17.00 ч. и от 22.00 ч. до 05.30 часа. \r\nВенцеслав ИЛЧЕВ", "date": "2018.11.07", "title": "Кюстендил: Заради спаднал дебит на водоизточниците е намалено водоподаването в отделни жилищни райони на областния град"}
{"url": "http://www.focus-news.net/news/2018/11/07/2587437/sofiya-izvarshen-e-osnoven-remont-na-mosta-po-ul-dobroslavsko-shose-nad-reka-urshak.html", "text": "Извършен е основен ремонт на моста по ул. „Доброславско шосе“ над река Уршак. Това съобщиха от пресцентъра на  Столична община . Пътят свързва селата Доброславци и Балша в район „Нови Искър“. За целият участък е извършена пълна реконструкция на пътната настилка. Оформени са тротоари с нова асфалтобетонна настилка и нови бордюри. Осигурено е отводняване с нови дъждоприемни оттоци. Изцяло е изградена нова носеща конструкция на моста, включваща водостоците, подпорни и укрепителни стени. Подменени са съществуващите еластични огради с нови ограничителни системи за пътища, поставен е и нов парапет. Реконструирани са всички съоръжения на инженерната инфраструктура, преминаващи в обхвата на моста. Осигурена е достъпна среда за хора с увреждания на всяко кръстовище, изградени са тактилни плочи. Речното корито е почистено.  \r\nСредствата са осигурени от бюджета на Столична община.  \r\nИзвършен е и основен ремонт на моста над река Габровница в индустриалната зона на село Доброславци, както и на моста над река Бубляк по бул. „Димитър Тошков“ в село Локорско.", "date": "2018.11.07", "title": "София: Извършен е основен ремонт на моста по ул. „Доброславско шосе“ над река Уршак"}
{"url": "http://www.focus-news.net/news/2018/11/07/2587424/po-predlozhenie-na-pg-na-gerb-v-parlamenta-zapochna-poimenna-proverka-za-nalichie-na-kvorum.html", "text": "По предложение на ПГ на ГЕРБ в парламента започна поименна проверка за наличие на кворум, предаде репортер на  Агенция „Фокус“ . Зам.-председателят на ПГ на БСП Георги Свиленски коментира: „Защо пленарният ден трябва да започва с парламентарни трикове, които няма да допринесат за ползотворната ни работа. Видимо има кворум и мнозинство. Защо трябва да загубите половин час работно време, за да се преброите“. Депутатът от ПГ на БСП Иван Иванов заяви: „Предлагате поименна проверка, за да не се разбере, че на българския гражданин „ще му се бърка в джоба“ с промените“. „Важно е да разберем дали на неприсъстващите ще им отнемете спалните вагони. Това беше темата вчера“, посочи той.  \r\nВ пленарна зала депутатите обсъждат окончателните промени в Закона за корпоративното подоходно облагане, свързани с данъка върху автомобилите.  \r\nБиляна ИВАНОВА", "date": "2018.11.07", "title": "По предложение на ПГ на ГЕРБ в парламента започна поименна проверка за наличие на кворум"}
{"url": "http://www.focus-news.net/news/2018/11/07/2587431/mariya-pavlova-bivsh-pravosaden-ministar-katya-mateva-beshe-blokirala-17-hil-molbi-za-grazhdanstvo.html", "text": "Дисциплинарно производство срещу Катя Матева като шеф на дирекция „Българско гражданство” в Министерството на правосъдието е образувано заради блокирани 17 хил. молби за българско гражданство. Това каза в предаването „Тази сутрин” по  бТВ  Мария Павлова - бивш служебен министър в кабинета „Герджиков” (27 януари – 4 май 2017). „Тези 17 хил. молби са се натрупали в периода 2013 – 2016 г. и по тях въобще не са образувани преписки“, уточни Павлова. \r\nМария Павлова уточни, че когато е поела поста служебен министър на правосъдието на 27 януари 2017 г., Матева е била в болничен и този болничен е бил продължен, докато Цецка Цачева е поела поста в началото на май. „Не зная дали е имало натиск върху нея, тя не пожела да се срещне с мен“, уточни бившият правосъден министър. \r\nПо думите ѝ Матева е отказала да се запознае и с резултатите от проверката по дисциплинарното производство. Павлова допълни, че има и образувано наказателно производство за престъпление по служба срещу бившия шеф на дирекция „Българско гражданство”. \r\nМария Павлова е заварила и много лоша организация на работата в дирекцията – километрични опашки и работа от понеделник до четвъртък до обяд. По думите й тези 17 хил. блокирани молби още не са придвижени въпреки промените в организацията на работата.", "date": "2018.11.07", "title": "Мария Павлова, бивш правосъден министър: Катя Матева беше блокирала 17 хил. молби за гражданство"}
{"url": "http://www.focus-news.net/news/2018/11/07/2587439/sofiya-v-grada-se-provezhda-12-ata-natsionalna-konferentsiya-po-problemite-na-preventsiyata-na-upotrebata-na-narkotichni-veshtestva.html", "text": "В града се провежда 12-ата Национална конференция по проблемите на превенцията на употребата на наркотични вещества. Това съобщиха от пресцентъра на  Столична община .  В тридневния форум, организиран от Министерството на здравеопазването и Общинския съвет по наркотични вещества към Столична община, участват представители на 27 общински Превантивно-информационни центъра (ПИЦ) от цялата страна. Психолози и специалисти обменят опит и информация за добрите практики и програми, които им помагат в ежедневната работа с деца и младежи. Събитието се провежда в Общинския културен институт - Красно село.  \r\nОт името на Столична община зам.-кметът Дончо Барбалов поздрави участниците в конференцията. Той отбеляза факта, че Превантивно-информационният център към Столична община е разработил програми за превенция сред децата от прогимназията и гимназиалните класове, които ще се ползват и от другите им колеги в страната. „Обмяната на добър опит е от огромно значение за ефективността от тяхната дейност. Превенцията е най-доброто лечение за всеки здравословен проблем, а злоупотребата с наркотични вещества е не само здравословен, но и социален проблем за обществото ни\", каза Барбалов.  \r\nРаботата на общинските Превантивно-информационни центрове е от огромно значение за младите хора. Специалистите в тях са се наели със задачата да запознаят децата с опасностите, до които води дори и невинното експериментиране с наркотични вещества.  \r\nПоздрави към участниците във форума поднесе и зам.-министърът на здравеопазването Светлана Йорданова, която подчерта активната работа на Общинския съвет по наркотични вещества към СО с председател д-р Веселин Милев през последните 3 години.  \r\nПо време на конференцията специалистите от превантивните центрове ще преминат различни видове обучения за превантивна работа с деца, с младежи, които вече са зависими от наркотичните вещества и с техните близки и родители.", "date": "2018.11.07", "title": "София: В града се провежда 12-ата Национална конференция по проблемите на превенцията на употребата на наркотични вещества"}
{"url": "http://www.focus-news.net/news/2018/11/07/2587440/azerbaydzhanskiyat-ministar-inam-kerimov-gotovi-sme-da-zasilim-targovskite-otnosheniya-mezhdu-balgariya-i-azerbaydzhan.html", "text": "Готови сме да засилим нашето икономическо сътрудничество и търговските отношения между България и Азербайджан. Това каза министърът на селското стопанство на Република Азербайджан Инам Керимов по време на откриването на Българо-азербайджански бизнес форум , предаде репортер на  Агенция „Фокус“.  „Високото ниво на приятелски отношения и желанието за развитието им създадоха благоприятни условия за сътрудничество между двете страни в различни области“, отчете министър Керимов. По думите му Азербайджан се е превърнала във водеща страна в своя регион, с високи икономически показатели. „Днес Азербайджан е една безопасна страна с непрекъснато развиваща се икономика и силно благоприятна среда за инвестиции“, посочи той. „Изключително насърчително е, че търговските отношения и икономическото сътрудничество между двете страни се развива с такива темпове. През първата половина на 2018 година ние сме свидетели на рязко увеличавана не търговския оборот между двете страни. Той достига до 52,5 млн. щатски долара“, подчерта министър Керимов, като уточни, че за периода от януари до август тази година износът от Азербайджан към България е 38,2 млн. долара, а вносът от нашата страна – 14,4 млн. долара. „Това е най-високият търговски оборот като показател за последните три години между двете държави, но предвид на нашите възможности не можем да се задоволим с тези показатели и следва да продължим усилията за максимално увеличаване на този оборот“, каза още той.  \r\nВесела АЛЕКСАНДРОВА", "date": "2018.11.07", "title": "Азербайджанският министър Инам Керимов: Готови сме да засилим търговските отношения между България и Азербайджан"}
{"url": "http://www.focus-news.net/news/2018/11/07/2587441/veliko-tarnovo-obnovena-ulitsa-i-park-shte-badat-otkriti-v-svishtov-na-8-noemvri.html", "text": "Обновените улица „Черни връх“ в ж. к. „Младост“ и ремонтирания парк „Радост“ ще бъдат официално открити в Свищов. Те бяха включени в съвместен проект за благоустрояване на градската жизнена среда, финансиран по Оперативна програма „Региони в растеж“, съобщиха  Радио „Фокус“ – Велико Търново  от Община Свищов. Официалната церемония ще се проведе утре, 8 ноември, от 11.30 часа на улица „Патриарх Евтимий” № 68. Преди това, на пресконференция в местната администрация, ще бъдат отчетени и резултатите от направеното. Поканени за участие са всички жители на града. „Фокус“ припомня, че проектът на стойност малко над 5 млн. лв. включваше изпълнение на дейности за подобряване и реновиране на градската среда на територията на зона за въздействие с преобладаващ социален характер в град Свищов – ул. „Черни връх“  в ж. к. „Младост“ и парк „Радост“. Проектът за ул. „Черни връх“ в ж. к. „Младост“ обхваща междублокови пространства с обща площ от 53 990 кв. м., обвързани в единна система чрез реконструкция на улична мрежа с обща площ 28 005 кв. м., обособени в четири подобекта. На територията на парк „Радост“ бяха обособени нови зони за отдих на открито, за игри, за спорт, за развлечения и социални контакти. \r\nНачалото на проекта бе поставено на 18 ноември 2016 година, а официалното му приключване е предвидено за 18 ноември 2018 година. \r\nЛуиза ТРАНЧЕВА", "date": "2018.11.07", "title": "Велико Търново: Обновена улица и парк ще бъдат открити в Свищов на 8 ноември"}
{"url": "http://www.focus-news.net/news/2018/11/07/2587433/poimennata-proverka-v-parlamenta-ustanovi-kvorum-ot-128-narodni-predstaviteli.html", "text": "Поименната проверка в парламента установи кворум от 128 народни представители, предаде репортер на  Агенция „Фокус“.   Тя бе поискана от депутата от ГЕРБ Станислав Иванов във връзка с предложението му за удължаване на работното време на Народното събрание до приемане Закона за корпоративното подоходно облагане на второ четене и Закона за държавния бюджет за 2019 г. на първо гласуване. След установяване на кворума, депутатите гласуваха предложението на Иванов, като то бе прието единодушно със 104 гласа \"за\", без \"против\" и \"въздържали се\".  \r\nДеница КИТАНОВА", "date": "2018.11.07", "title": "Поименната проверка в парламента установи кворум от 128 народни представители"}
{"url": "http://www.focus-news.net/news/2018/11/07/2587446/sliven-ikonomicheskoto-sastoyanie-na-regiona-shte-bade-predstaveno-v-grada.html", "text": "Икономическото състояние на регион Сливен ще бъде представено в града от експерти от Българската търговско-промишлена палата (БТПП) и Сливенската търговско-промишлена палата. Това съобщиха  организаторите на събитието . \r\nЩе участват председателят на БТПП Цветан Симеонов, председателят на Сливенската търговско-промишлена палата Кольо Колев, областният управител Чавдар Божурски и представители на медиите от област Сливен.", "date": "2018.11.07", "title": "Сливен: Икономическото състояние на региона ще бъде представено в града"}
{"url": "http://www.focus-news.net/news/2018/11/07/2587445/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-8-noemvri.html", "text": "„Софийска вода” временно ще прекъсне водоснабдяването в някои части на столицата на 8 ноември. Това съобщиха от пресцентъра на  дружеството . \r\nВъв връзка с подмяна на спирателни кранове до бл. 38 в жк. „Младост“ 1 се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бл. 46, бл. 34Б, бл. 34А, бл. 38Б, бл. 39, бл. 40, бл. 41, бл. 141, бл. 31, бл. 36, бл. 34, бл. 35, бл. 38, бл. 49Б, ул. „Никола Генадиев“ №7, пицария „Дон Вито“ до бл. 36. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 34 . \r\nВъв връзка с монтаж на спирателни кранове в кв. „Челопечене“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: с. Челопечене. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред общината . \r\nВъв връзка с изграждане на сградно водопроводно отклонение на бул. „Янко Сакъзов“ в центъра на града се налага спиране на водоподаването от 09:00 до 18:00 часа на клиентите на „Софийска вода”, живеещи в района на: бул. „Янко Сакъзов“ от бул. „Васил Левски“ до ул. „Кракра“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Янко Сакъзов“ ъгъла с ул. „Кракра“. \r\nВъв връзка с подмяна на сградно водопроводно отклонение на бул. „Черни връх“ в жк. „Лозенец“ се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Капитан Андреев“ от ул. „Лозенец“ до бул. „Черни връх“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лозенец“ ъгъла с ул. „Капитан Андреев“. \r\nВъв връзка с подмяна на сградно водопроводно отклонение на ул. „Две могили“ в кв. „Кумарица“ се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Кумарица“, ул. „Дъбиците“, ул. „Светлина“, ул. „Хаджи Димитър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумарица“ ъгъла с ул. „Поп Боне Найденов“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.07", "title": "„Софийска вода” временно ще прекъсне водоснабдяването в някои части на столицата на 8 ноември"}
{"url": "http://www.focus-news.net/news/2018/11/07/2587447/d-r-emiliya-baeva-zam-kmet-na-dobrich-za-treti-pat-tazi-godina-povishavame-trudovite-vaznagrazhdeniya-na-spetsialistite-v-zdravnite-kabineti-na-uchebnite-zavedeniya.html", "text": "За трети път тази година ние повишаваме трудовите възнаграждения на специалистите в здравните кабинети на учебните заведения. Това заяви зам.-кметът „Хуманитарни дейности“  д-р Емилия Баева, предаде кореспондент на  Радио „Фокус” – Варна . Новото повишение, както и предходните през 2018 г., е в отговор на политиката на кметския екип за повишаване на доходите в Общината. „700 лв. е трудовото възнаграждение за медицинските сестри в детските ясли, като по този начин е достигнато браншовото споразумение в сферата на здравеопазването\", подчерта зам.-кметът. По думите ѝ през месец януари размерът на възнаграждението е бил 630 лв., от април е станал 650 лв. и от 1 октомври – 680 лв. „Постигаме го с оптимизация, защото според Наредба, която все още действа, изключително стара наредба, за детските градини, до 60 деца трябва да има един медицински специалист и до 800 ученика в училищата. Лично моето мнение е, че където има учебно заведение трябва да има здравен специалист, защото инциденти се случват и могат да се случат независимо от броя на учениците, но на този етап е това. Нашият стандарт е зависим от броя на учениците“, коментира д-р Баева. Тя добави, че тъй като постоянно броят на учениците намалява, за да се постигне оптимизиране, се назначават по един медицински специалист за две училища, което на практика означава, че неговото присъствие не е постоянно в даденото учебно заведение. По думите ѝ директорите могат допълнително да си наемат и това е направено например в Природо-математическа гимназия „Иван Вазов“ за времето, което Общината не покрива.  \r\nЖулиета НИКОЛОВА", "date": "2018.11.07", "title": "Д-р Емилия Баева, зам.-кмет на Добрич: За трети път тази година повишаваме трудовите възнаграждения на специалистите в здравните кабинети на учебните заведения"}
{"url": "http://www.focus-news.net/news/2018/11/07/2587448/blagoevgrad-zlatni-nakiti-za-okolo-9-000-leva-sa-otkradnati-pri-grabezha-v-zalozhna-kashta-v-grada.html", "text": "Златни накити за около 9 000 лева са откраднати от заложна къща в града. Това съобщиха от  ОДМВР - Благоевград . Сигналът за кражбата е подаден около 12.01 часа на 06 ноември 2018 г. в 02 РУ - Благоевград. Съобщено е за това, че около 11.45 часа на същата дата, в заложна къща в град Благоевград е влязъл мъж, който поискал да разгледа златните накити. След като накитите били извадени в обекта влязъл втори мъж, като първият блъснал с ръце служителката в обекта, а вторият отнел накитите и двамата се отправили в неизвестна посока. Стойността на нанесената щета е около 9 000 лева. За случая е уведомена РП - Благоевград. Образувано е досъдебно производство. Работата продължава.", "date": "2018.11.07", "title": "Благоевград: Златни накити за около 9 000 лева са откраднати при грабежа в заложна къща в града"}
{"url": "http://www.focus-news.net/news/2018/11/07/2587452/sport-obyaviha-programata-za-parvite-dni-na-turnira-v-london.html", "text": "Организаторите на заключителния за сезона в АТП турнир в Лондон обявиха програмата за първите два дни от надпреварата. Състезанието започва неделя със срещите от група „Лейтън Хюит“. Ранният двубой ще бъде между Кевин Андерсън и Доминик Тийм, а от 22:00 часа ще играят Роджър Федерер и Кей Нишикори.  \r\nВ понеделник от 16:00 ч. Марин Чилич играе с Александър Зверев, а от 22:00 часа световният номер едно Новак Джокович излиза на корта срещу Джон Иснър.", "date": "2018.11.07", "title": "Спорт: Обявиха програмата за първите дни на турнира в Лондон"}
{"url": "http://www.focus-news.net/news/2018/11/07/2587442/krum-zarkov-bsp-sazdade-se-samnenie-za-naglasen-kvorum.html", "text": "Създаде се съмнение за нагласен кворум. Това каза зам.-председателят на ПГ на „БСП за България“ Крум Зарков в процедура по начина на водене след поименната проверка за наличие на кворум, предаде репортер на  Агенция „Фокус“ . „Няколко секунди, след като 128 човека се преброиха, гласуваха 104“, заяви още Зарков и визира гласовете по предложението на депутата от ГЕРБ Станислав Иванов за удължаване на работата на Народното събрание. „Създаденото съмнение може да бъде преодоляно не с викане в зала, а с провеждане на нова поименна проверка“, каза още Зарков. Според него се е създало съмнение, че председателят на Народното събрание Цвета Караянчева отмята в списъка без да гледа кой депутат е в зала.  \r\nДеница КИТАНОВА", "date": "2018.11.07", "title": "Крум Зарков, БСП: Създаде се съмнение за нагласен кворум"}
{"url": "http://www.focus-news.net/news/2018/11/07/2587438/aleksandar-ivanov-gerb-danakat-v-zakona-za-korporativnoto-podohodno-oblagane-ne-e-sanktsiya-kam-starite-avtomobili-a-kam-zamarsyavashtite-okolnata-sreda.html", "text": "Данъкът в Закона за корпоративното подоходно облагане не е санкция към по-старите автомобили, а към тези, които замърсят околната среда и въздуха. Това каза депутатът от ПГ на ГЕРБ Александър Иванов в дебатите по окончателните промени в Закона за корпоративното подоходно облагане, предаде репортер на  Агенция „Фокус“ . „От БСП дълбоко не разбират промяната, заложена в Закона за корпоративното подоходно облагане за данъка за автомобилите“, обяви той. „Предвижда се размерът на данъка да се обвързва не само с мощността на двигателите, а и с екологична норма“, обясни Александър Иванов. „Данъкът не се увеличава, не се цели увеличение на приходите в общинските бюджети“, заяви депутатът от ПГ на ГЕРБ. „Мярката не фискална, а екологична и здравна“, каза още Александър Иванов. \r\nБиляна ИВАНОВА", "date": "2018.11.07", "title": "Александър Иванов, ГЕРБ: Данъкът в Закона за корпоративното подоходно облагане не е санкция към старите автомобили, а към замърсяващите околната среда"}
{"url": "http://www.focus-news.net/news/2018/11/07/2587453/blagoevgrad-dve-zheni-sa-stanali-zhertvi-na-telefonni-izmami-s-obshto-5-200-lv.html", "text": "Две жени са станали жертви на телефонни измами за общо 5 200 лв. Това съобщиха от  ОДМВР - Благоевград . Сигналът за първата измама е подаден на 6 ноември 2018 г. на територията на гр.Благоевград са извършени две телефонни измами. За времето от 12.30 часа до 14.00 часа чрез телефонно обаждане 78-годишна жена от Благоевград е въведена в заблуждение от мъж, който се представил за неин роднина и я помолил да даде парична сума на „служител“ в магазин от голяма търговска верига за закупуване на бяла техника. На потърпевшата е нанесена щета на приблизителна стойност около 4 500 лева. \r\nОколо 10.00 часа в същия ден чрез телефонно обаждане 67-годишна жена от Благоевград е въведена в заблуждение от мъж, който се представил за неин роднина и поискал да даде парична сума на негов приятел за закупуване на маслени радиатори. На потърпевшата е нанесена щета на приблизителна стойност около 700 лева. \r\nПо случаите са образувани досъдебни производства. ОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми. За  предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2018.11.07", "title": "Благоевград: Две жени са станали жертви на телефонни измами с общо 5 200 лв."}
{"url": "http://www.focus-news.net/news/2018/11/07/2587454/pregled-na-osnovnite-temi-vav-varnenskiya-pechat.html", "text": "„Предлагат щадящи методи за наказания на малолетни и непълнолетни“, е заглавието на първа страница на варненския вестник  „Черно море“ . През 2017 г. в България 1152 непълнолетни са изправени пред наказателен съд, което е травмиращо не само за тях, но и за близките им. В Европа и света вече успешно се прилагат алтернативни подходи за отклоняване от наказателно производство на младежи и непълнолетни, като медиация, обществено-полезен труд, образователни и обществени дейности и др. По този повод във Варна се провежда двудневно обучение, насочено към прокурори, съдии, полицаи, представители на местните комисии за борба с противообществените прояви на малолетните и непълнолетните, психолози, служители на отделите „Закрила на детето“.  \r\n„Все повече родители искат вегетарианско меню за децата“, е друг акцент в броя. 98 са децата в предучилищна възраст във Варна, които са на специална диета. Това съобщи изпълнителният директор на общинската фирма „Ученическо и столово хранене“ д-р Божанка Георгиева в студиото на тв „Черно море“. Когато стане факт и специализираната кухня в сградата на Математическата гимназия, ще бъдат покрити специалните хранителни потребности и на други деца. Към момента се предлагат 4 варианта за безглутеново и безказеиново меню. Община Варна е първата в страната, в която в детските градини се осигурява специално меню за деца със специфични хранителни потребности. Програмата е разработена преди 4 г.  заедно с клиниката по гастроентерология на университетската болница „Света Марина“.  \r\n„Зареждаме телефоните от „умна пейка“ в Морската“, е друго заглавие във варненския вестник. Във Варна заработи първата „умна пейка“. Тя е разположена в детския кът в морската градина. Съоръжението позволява хората да зареждат мобилните си устройства чрез usb, както и да ползват безплатен безжичен интернет от следващата седмица. Пейката се захранва от слънчев панел и е дело на трима младежи от неправителствена организация. Проектът се осъществява със съдействието на община Варна и фондация. Подобни „умни пейки“ вече могат да се видят в Лондон и Загреб, пише още в материала.", "date": "2018.11.07", "title": "Преглед на основните теми във варненския печат"}
{"url": "http://www.focus-news.net/news/2018/11/07/2587444/predsedatelyat-na-parlamenta-tsveta-karayancheva-mozhe-da-se-pregleda-zapisa-i-da-se-vidi-che-imashe-kvorum-nyama-da-si-pozvolya-takova-narushenie.html", "text": "Може да се прегледа записа и да се види, че имаше кворум – няма да си позволя такова нарушение. Това каза председателят на Народното събрание Цвета Караянчева във връзка със съмненията на БСП за нагласен кворум, предаде репортер на  Агенция „Фокус“.  „Гарантирам, че всяко едно прочетено име, имаше народен представител в зала“, каза Караянчева и обясни на БСП, че ако имат съмнения, могат да оставят депутат от групата си, който да следи как се брои кворумът. „Можете да прегледате видеозаписа и да видите, че имаше кворум. Няма да си позволя да направя такова нарушение“, заяви Караянчева.  \r\nПо отношение на казаното от Крум Зарков от БСП, че секунди след като в зала са установени 128 народни представители при поименна проверка, 104 само са гласували за процедурно предложение, Караянчева каза: „Никой не е длъжен да гласува. Както виждате всеки има право да гласува по темата, по която се чувства подготвен и убеден“, допълни още председателят на парламента.  \r\nДеница КИТАНОВА", "date": "2018.11.07", "title": "Председателят на парламента Цвета Караянчева: Може да се прегледа записа и да се види, че имаше кворум – няма да си позволя такова нарушение"}
{"url": "http://www.focus-news.net/news/2018/11/07/2587456/sliven-uchenitsi-ot-profiliranata-humanitarna-gimnaziya-damyan-damyanov-pochetoha-pametta-na-zaginalite-v-bitkata-pri-kaymak-chalan.html", "text": "Сливенски ученици почетоха паметта на загиналите в битката при Каймак – Чалан. В деня, предвиден за военно обучение на учениците от девети и десети клас, възпитаници на Профилираната хуманитарна гимназия „Дамян Дамянов“ посетиха паметника на героите от Каймак - Чалан в близост до военното поделение, в което се извършва обучението. Това съобщиха от  учебното заведение . Някога на това място е бил разположен 11-ти Сливенски пехотен полк, дал най-многобройните жертви в битката на върха, днес на границата между Гърция и Македония. Членове на училищния клуб „Памет“ запознаха своите съученици с подвига на сливенските герои, след което бяха поднесени цветя на признателност. Подобен жест на почит към героите учениците от гимназията направиха и през миналата година, когато в деня за военно обучение посетиха паметника на артилериста на територията някогашния 6-ти артилерийски полк. И в двата случая посещенията на паметниците-светини на някогашния славен сливенски военен гарнизон бяха възможни благодарение на съдействието на Военното окръжие в Сливен.", "date": "2018.11.07", "title": "Сливен: Ученици от Профилираната хуманитарна гимназия „Дамян Дамянов“ почетоха паметта на загиналите в битката при Каймак – Чалан"}
{"url": "http://www.focus-news.net/news/2018/11/07/2587458/vidin-30-godishna-zhena-e-zaginala-pri-katastrofa-na-glaven-pat-e-79-kray-selo-medovnitsa.html", "text": "30-годишна жена е загинала при катастрофа на главен път Е-79 край село Медовница. Това съобщиха от  ОДМВР - Видин . Тежката катастрофа е станала след село Медовница в посока Видин. Сигналът е получен тази сутрин в 08.26 часа. Катастрофирал е лек автомобил „Пежо“ със софийска регистрация. Превозното средство е излязло извън пътя в дясно и се е блъснало в крайпътно дърво. В колата пътували четирима души, загинала е една от пътничките - на 30 години. Огледът на местопроизшествието продължава. Патрули на \"Пътна полиция\" регулират движението.", "date": "2018.11.07", "title": "Видин: 30-годишна жена е загинала при катастрофа на главен път Е-79 край село Медовница"}
{"url": "http://www.focus-news.net/news/2018/11/07/2587457/ria-novosti-federalnata-sluzhba-za-sigurnost-na-rusiya-e-predotvratila-teroristichni-atentati-s-droni-po-vreme-na-mondial-2018.html", "text": "Федералната служба за сигурност на Руската федерация е предотвратила опити на терористи да използват безпилотни летателни апарати за извършване на атентати по време на Световното първенство по футбол. Това разкри директорът на службата Александър Бортников на откриването на съвещанието на ръководителите на спецслужбите и правоохранителните органи, предава  РИА Новости . \r\nБортников не представи конкретни подробности, но подчерта, че подобни опити са предприемани не само по време на Мондиал 2018, но и при организирането на други „масови политически и спортни събития“. \r\nСъгласно думите му, ведомството е разкрило седем групировки, които са планирали атаки срещу чуждестранни футболни фенове.  Тереза Герова", "date": "2018.11.07", "title": "РИА Новости: Федералната служба за сигурност на Русия е предотвратила терористични атентати с дрони по време на Мондиал 2018"}
{"url": "http://www.focus-news.net/news/2018/11/07/2587450/kyustendil-izlozhbata-freski-i-zvutsi-shte-bade-predstavena-vav-foayeto-na-obshtinskiya-dramatichen-teatar.html", "text": "Изложбата „Фрески и звуци” ще бъде представена във фоайето на Общински драматичен театър – Кюстендил. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Изложбата ще бъде открита от 18.00 часа. Тя е посветена на 110-ата годишнина от рождението на композитора Марин Големинов и на 10 години от създаването на Музикално сдружение „Марин Големинов”. Организатори на събитието са Министерство на културата, Община Кюстендил и Музикално сдружение „Марин Големинов”. \r\nВенцеслав ИЛЧЕВ", "date": "2018.11.07", "title": "Кюстендил: Изложбата „Фрески и звуци” ще бъде представена във фоайето на Общинския драматичен театър"}
{"url": "http://www.focus-news.net/news/2018/11/07/2587451/georgi-gyokov-bsp-upravlyavashtite-izpolzvat-metoda-na-toyagata-uvelichavat-danatsi.html", "text": "Управляващите използват метода на тоягата – увеличават данъци. Това каза народният представител от ПГ на „БСП за България“ Георги Гьоков по време на дебатите по промените в Закона за корпоративното подоходно облагане, касаещи данъците върху автомобилите, предаде репортер на  Агенция „Фокус“.  „Ако въведете едни стимули за хората, които си купуват нови екологични коли, ще бъде съвсем друго“, допълни още Гьоков.  \r\nТой поясни, че управляващите трябва да помислят какво правят. „Вие ще сътворите една недопустима щета върху българина, върху този, който не може да си позволи да кара електрически коли, но се надявам местната власт да спре глупостите, които правите“, заяви още депутатът от БСП.  \r\nСпоред него е трябвало да се направи една оценка на въздействието на този законопроект. „Една оценка, която смята колко пари ще влязат в бюджета, не е оценка. За мен оценка на въздействието е  като въведем този данък ще бръкнем в джоба на еди-колко си хиляди българи. Това как ще се отрази на тяхното съществуване при тези пенсии“, допълни още Гьоков.  \r\nДеница КИТАНОВА", "date": "2018.11.07", "title": "Георги Гьоков, БСП: Управляващите използват „метода на тоягата“ – увеличават данъци"}
{"url": "http://www.focus-news.net/news/2018/11/07/2587462/sofiya-do-1700-chasa-dvizhenieto-se-izvarshva-v-edna-lenta-po-avtomagistrala-trakiya-ot-km-45-do-km-46-v-posoka-burgas-i-pri-km-112-v-posoka-sofiya-zaradi-remontni-deynosti.html", "text": "До 17.00 часа днес движението се извършва в една лента в участъците на автомагистрала „Тракия“ поради ремонтни дейности. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2018.11.07", "title": "София: До 17.00 часа движението се извършва в една лента по автомагистрала „Тракия“ от км 45 до км 46 в посока Бургас и при км 112 в посока София заради ремонтни дейности"}
{"url": "http://www.focus-news.net/news/2018/11/07/2587449/tatyana-doncheva-govori-se-che-2006-2007-g-e-zapochnala-organizatsiyata-na-protsesa-po-prodazhbata-na-balgarsko-grazhdanstvo.html", "text": "Говори се, че 2006-2007 г. е започнала организацията на процеса по продажбата на българско гражданство. Това каза в предаването „Тази сутрин” по  бТВ  лидерът на „Движение 21” Татяна Дончева във връзка със схемата за продажба на българско гражданство. „Аз съм чувала тези неща. Говори се, че 2006-2007 г. е започнала организацията на този процес. Това означава, е някой е гарантирал гражданство, а трасето е било под контрол“, коментира тя. „Поначало ВМРО имат разбиране, че трябва да се увеличи българското гражданство. Ако това е държавната политика, напишете го в закон. Разбирането, че трябва да запишем всички македонци като български граждани може да е примамливо, но те нямат българско самосъзнание“, подчерта Дончева. \r\nСпоред нея сегашното управление има като белег неграмотност, невежество и агресивност. През последния мандат на ГЕРБ всичко е през просото. По думите ѝ Обединените патриоти са показали в управлението едно отвратително отношение към хората. \r\n„Това което Валери Симеонов каза за майките, е непростимо от човешка гледна точка. Виждаме всякаква липса на представа къде се намира”, коментира Дончева. Според нея ГЕРБ ще развалят коалицията и отново ще предизвикат предсрочни избори, защото така ще претърпят по-малко щети. \r\nДончева определи отнемането на колата и шофьора от НСО на омбудсмана Мая Манолова като чиста проба злоба. „Владислав Горанов е злопаметен и отмъстителен човек и вероятно си мисли, че след като се разхожда 10 години в Министерството на финансите, е станал велик финансист“, коментира още лидерът на „Движение 21”.", "date": "2018.11.07", "title": "Татяна Дончева: Говори се, че 2006-2007 г. е започнала организацията на процеса по продажбата на българско гражданство"}
{"url": "http://www.focus-news.net/news/2018/11/07/2587463/plovdiv-chetiri-sela-v-oblastta-sa-s-narusheno-vodopodavane-zaradi-avarii.html", "text": "Жителите на четири села в Пловдивска област са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от ВиК – Пловдив. Без вода за неопределен период от време са населените места Конуш, Червен, Ръжево и Беловица. \r\nЕкипите на водоснабдителното дружество работят и по отстраняването на аварии по ул. „41-ва“ в град Баня, също по ул. „Даме Груев“, „Хъшовска“ и „Асен Златаров“ в град Пловдив. Без вода са и живущите в района на блок № 84 и 314 в пловдивския район „Тракия“. Нарушено е и водоподаването на територията на град Брезово, заради авария на водопровод. \r\nТони МИХАЙЛОВ", "date": "2018.11.07", "title": "Пловдив: Четири села в областта са с нарушено водоподаване заради аварии"}
{"url": "http://www.focus-news.net/news/2018/11/07/2587460/veliko-tarnovo-v-ednata-lenta-se-osashtestvyava-dvizhenieto-v-uchastak-ot-ulitsa-krakov.html", "text": "В едната лента се осъществява движението в участък от улица „Краков“ във Велико Търново. В отсечката преди кръстовището с улица „Арх. Георги Козарев“ се извършват дейности, свързани с изграждането на голям търговски обект, предаде репортер на  Радио „Фокус“ – Велико Търново . Участъкът е обозначен с пътни знаци, но органите на реда съветват водачите да карат внимателно и със съобразена скорост.  \r\nДвижението в града е натоварено към този час. Трафикът по основните пътни артерии – бул. „България“, ул. „Никола Габровски“, ул. „Магистрална“, съвпадаща с отсечка от пътя София – Варна, е интензивен. Колони от автомобили има и пред Съдебната палата, Пощата и при двата пътни възела – „Южен“ и „Качица“. Времето е облачно, без  валежи. Настилките са предимно сухи. „Фокус“  призовава шофьорите да са внимателни на пътя. \r\nЛуиза ТРАНЧЕВА", "date": "2018.11.07", "title": "Велико Търново: В едната лента се осъществява движението в участък от улица „Краков“"}
{"url": "http://www.focus-news.net/news/2018/11/07/2587461/sdruzhenie-za-ekologichno-razvitie-na-balgariya-po-malko-otpadatsi-ot-tekstil-za-po-chist-vazduh-i-poveche-zdrave.html", "text": "По-малко отпадъци от текстил за по-чист въздух и повече здраве. Това съобщиха от пресцентъра на  Сдружение за екологично развитие на България . \r\nС настъпването на зимния сезон, димящите печки и по-масовото използване на коли в студеното време, въпросът за качеството и чистотата на въздуха, който дишаме, отново излиза на дневен ред. На дневен ред е и в Народното събрание, където предстои да се гледа проекта за изменение и допълнение на Закона за управление на отпадъците, свързан с прилагане на принципа за разширена отговорност на производителите на текстил и обувки.  Какво общо имат двете неща?   \r\nВ България годишно се \"произвеждат\" 170 000 тона текстилни отпадъци от  стари дрехи и обувки. Огромна част от „текстилния боклук” обаче - цели 65 000 тона, се изпаряват във въздуха, буквално, защото се изгарят незаконно! Откъдето отиват директно в белите ни дробове, дразнят очите и носовете ни, и ни докарват тежки алергии и куп още по-опасни болести. Това се случва, тъй като голяма част от облеклата и обувките се произвеждат от изкуствени материи, чието унищожаване в пламъците води до отделяне на множество канцерогенни вещества. Има ли спасение от този кошмар?   \r\nДа, категорични са от Сдружение за екологично развитие на България (СЕРБ), които са поредната организация, обявила се в подкрепа на предложените промени в Закона за управление на отпадъците, които ще се обсъждат този четвъртък в Комисията по околна среда в парламента.  \r\nЧаст от решението за по-чист въздух и повече здраве за всеки българин е да се въведат екотакси за вносителите и производителите на дрехи, домашен текстил и обувки, смятат от СЕРБ. Със събраната сума най-после би могла да се изгради изключително необходимата система за събиране и рециклиране на отпадъци от текстил, като гражданите ще могат да предават в пунктовете за събиране на отпадъци ненужните си дрехи срещу заплащане. \r\nПарите за закупуване на тези текстилни отпадъци ще дойдат от екотаксите. Защото в момента никой не плаща за текстилни отпадъци и затова населението ги гори масово в печките за отопление. \r\nСлед рециклирането, над 90% от текстила може да се ползва отново за производство на други изделия, а индустрията ще намали разходите си, ако използва рециклирани материали, смятат още експертите от СЕРБ.  \r\nПримерите са: текстилните отпадъци, когато са остатъци или странични продукти от текстилната и памучната промишленост, се използват в автомобилостроенето, обзавеждането, домашното обзавеждане, производство на матраци, хартиената, химическата промишленост и други.  \r\n„В нормалните държави този проблем е отдавна решен, а ние още не сме изпълнили евродирективите. Фирмите, които произвеждат или внасят текстил и обувки, отговарят за разделното събиране, съхраняване и оползотворяване или обезвреждане на произведените/внесени от тях отпадъци. Правило е тези, които произвеждат боклук, да заплащат продуктова такса, за да бъдат изградени цялостни системи за управление на текстилни отпадъци. Това е логично и справедливо. И е в полза на всички. Най-вече – на природата и на хората и тяхното здраве”, посочват експертите, които се надяват дребните политически боричкания и бизнес интереси да не надделеят над общественото благо. Защото за екологията и здравето у нас по традиция повече се говори, а много по-малко се прави.", "date": "2018.11.07", "title": "Сдружение за екологично развитие на България: По-малко отпадъци от текстил за по-чист въздух и повече здраве"}
{"url": "http://www.focus-news.net/news/2018/11/07/2587464/reuters-politsiyata-v-barselona-e-evakuirala-dva-vlaka-zaradi-predpolagaemo-vzrivno-ustroystvo.html", "text": "Полицията в каталунската столица Барселона е разпоредила евакуацията на два влака, след като служители по сигурността са засекли със скенер обект в куфар, за който се предполага, че е взривно устройство, предава  Reuters . \r\nОрганите на реда поясниха, че към настоящия момент се извършват допълнителни проверки.  \r\n„Получихме известяване в 8:00 часа местно време (9:00 часа българско време). Служител по сигурността (на железопътната компания) е видял със скенер предмет, наподобяващ формата на взривно устройство, вътре в куфар. Продължаваме да извършваме проверки\", се казва в съобщението от каталунската полиция, публикувано в социалната мрежа „Туитър“. Тереза Герова", "date": "2018.11.07", "title": "Reuters: Полицията в Барселона е евакуирала два влака заради предполагаемо взривно устройство"}
{"url": "http://www.focus-news.net/news/2018/11/07/2587465/sofiya-do-9-noemvri-v-svetlata-chast-na-denya-shofyorite-da-se-dvizhat-s-povisheno-vnimanie-i-saobrazena-skorost-po-patya-novi-iskar-svoge-zaradi-polagane-na-markirovka.html", "text": "До 9 ноември (петък) в светлата част на деня шофьорите да се движат с повишено внимание и съобразена скорост, спазвайки указанията на служителите на \"Пътна полиция\", по път II-16 Нови Искър - Своге от км 50 до км 76. Това съобщиха от пресцентъра на  Агенция \"Пътна инфраструктура\" . В участъка се извършва полагане на маркировка.", "date": "2018.11.07", "title": "София: До 9 ноември в светлата част на деня шофьорите да се движат с повишено внимание и съобразена скорост по пътя Нови Искър-Своге заради полагане на маркировка"}
{"url": "http://www.focus-news.net/news/2018/11/07/2587467/haskovo-rayonnata-prokuratura-predade-na-sad-20-godishen-mazh-za-napadenie-na-gorski-sluzhitel.html", "text": "Районната прокуратура предаде на съд 20-годишен мъж за нападение на горски служител. Това съобщиха от пресцентъра на  Апелативна прокуратура - Пловдив . Обвинителният акт е за това, че на 3 декември 2017 г. край град Хасково мъжът с инициали А.Ш. е причинил на длъжностно лице – „горски стражар“, при изпълнение на службата му, леки телесни повреди, изразяващи се в кръвонасядане с оток на лицето и кръвонасядане с оток на ръката, причинили страдание. \r\nУстановено е, че на 3 декември 2017 г., в местност край гр. Хасково, обвиняемият и негови познати отишли с няколко каруци да събират дървесина, без да притежават разрешение. След като натоварили дървата, тръгнали да се връщат към града. Двама горски стражари, които патрулирали в района и пътували със служебен автомобил,  подали сигнал на движещите се в каруците да отбият и спрат, като няколко пъти повторили и указанието си устно. Прозорецът на служебния автомобил бил отворен. Пострадалият горския стражар бил облегнал лявата си ръка на вратата и се виждала част от лицето му. Вместо да спре и да изпълни указаното му от служителите, обвиняемият А.Ш., който бил в една от четирите каруци, движещи се заедно, замахнал с пръчка, с поставен на нея гумен ремък, използвана от него като камшик за коня, като през отворения прозорец ударил пострадалия в областта на лицето и в ръката. \r\nПо делото са били разпитани свидетели, извършени експертизи, събрани гласни и писмени доказателства и др.  Предстои Районен съд-Хасково да насрочи първо заседание. Наказанието, което е предвидено за престъплението, в което е обвинен А.Ш., е до 3 години „лишаване от свобода“.", "date": "2018.11.07", "title": "Хасково: Районната прокуратура предаде на съд 20-годишен мъж за нападение на горски служител"}
{"url": "http://www.focus-news.net/news/2018/11/07/2587466/kyustendil-v-hod-sa-protsedurite-po-energiyno-obnovyavane-na-sedem-zhilishtni-bloka-v-dupnitsa.html", "text": "В ход са процедурите по енергийно обновяване на седем жилищни блока в Дупница. Това каза пред  Радио „Фокус” – Кюстендил  Красимир Георгиев, зам.-кмет на Община Дупница. По думите му проектът е по Оперативна програма „Региони в растеж”. „Има притеснения от страна на собствениците, че в студените месеци ще се извършват тези дейности. Непрекъснато се срещаме с домоуправителите, с представителите на сдруженията. Възможно е нещо да остане и за пролетния сезон. Важно е да се бъдат подменени дограмите. Възможно е за някои от големите блокове част от санирането да остане и за пролетта”, каза Красимир Георгиев. По думите му това е реалността, но всичко ще бъде извършено по начин, който да даде максимален ефект за собствениците. Проектът е на стойност 2 478 881 лева, които са безвъзмездна финансова помощ. 18-месечен е  срокът за приключване на всички заложени дейности. \r\nВенцеслав ИЛЧЕВ", "date": "2018.11.07", "title": "Кюстендил: В ход са процедурите по енергийно обновяване на седем жилищни блока в Дупница"}
{"url": "http://www.focus-news.net/news/2018/11/07/2587469/veliko-tarnovo-s-29-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 29 см се е повишило нивото на река Дунав при Свищов за изминалото денонощие. Това съобщиха от  Хидрометеорологичнa станция - Свищов . Водният стоеж на реката там е 117 см, а температурата на водата - 14.1 градуса.  \r\nНад българския участък на реката ще бъде мъгливо или с ниска слоеста облачност и на отделни места ще преръми. Максималните температури ще са между 13° и 18°.", "date": "2018.11.07", "title": "Велико Търново: С 29 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/11/07/2587459/zeri-kosovo-ramush-haradinay-se-protivopostavi-na-pozitsiyata-na-avstriyskiya-kantsler-otnosno-sporazumenieto-mezhdu-kosovo-i-sarbiya.html", "text": "Премиерът на Косово Рамуш Харадинай се противопостави на позицията на австрийския канцлер Себастиан Курц по отношение на окончателното споразумение между Косово и Сърбия, като заяви, че идеята за промяна на границите е мъртва, отбелязва водещият прищински ежедневник  Zeri . \r\nПодобни сценарии, според Харадинай, са довели единствено до трагедии на Балканите. „Няма дилема и никой не трябва да бъде притеснен\", увери Харадинай, като същевременно допълни, че лидерът на кабинета във Виена няма да дефинира условията на споразумението между Прищина и Белград и няма да настоява за какъвто и да било конкретно съдържание на договора за нормализиране на двустранните отношения. Тереза Герова", "date": "2018.11.07", "title": "Zeri (Косово): Рамуш Харадинай се противопостави на позицията на австрийския канцлер относно споразумението между Косово и Сърбия"}
{"url": "http://www.focus-news.net/news/2018/11/07/2587473/arhiereyskiyat-namestnik-lyubomir-trayanov-nyama-osnovanie-za-nedovolstvo-ot-reshenieto-v-tsarkvata-sv-bogoroditsa-v-peshtera-da-bade-naznachen-otets-georgi-na-myastoto-na-otets-ivan.html", "text": "Няма основание за недоволство от решението на Епархийския съвет за свещеник в църквата „Света Богородица“ в Пещера да бъде назначен отец Георги на мястото на отец Иван, каза за  Радио „Фокус“ – Пазарджик  архиерейският наместник на Пещерска духовна околия свещеноиконом Любомир Траянов във връзка с подписката, която се събира в Пещера в подкрепа на отец Иван. По думите му отец Иван е имал две енории – едната той отстъпва на по-младия свещеник, а другата остава за него.  \r\n„Отец Иван остава като свещеник в село Бяга. Няма интрига. Отец Георги, който отива от Брацигово в Пещера е достоен човек и скоро хората ще го разберат“, обясни Любомир Траянов. По отношение на разпространяваните в социалните мрежи твърдения, че отец Георги има фирма за траурни услуги, архиерейският наместник обясни, че тя отдавна не извършва дейност и е „замразена“. „Брацигово е малък град и всички познават отец Георги, това са спекулации“, каза също Любомир Траянов. \r\nВаня НИКОЛОВА", "date": "2018.11.07", "title": "Архиерейският наместник Любомир Траянов: Няма основание за недоволство от решението в църквата „Св. Богородица“ в Пещера да бъде назначен отец Георги на мястото на отец Иван"}
{"url": "http://www.focus-news.net/news/2018/11/07/2587471/shumen-dve-narkooranzherii-sa-razkriti-v-mestnostta-pametnitsite-kray-selo-han-krum.html", "text": "Разкрити са две наркооранжерии в местността Паметниците край село Хан Крум. Подробности за оперативните и процесуални действия дадоха на брифинг ст. комисар Ялчън Расим, директор на ОДМВР и окръжният прокурор Маргарита Георгиева, предаде репортер на  Радио Фокус - Шумен . В хода на полицейска операция по линия на наркотиците на 6 ноември са проверени няколко адреса. В землището на село Троица са проверени пет оранжерии - в две от тях са открити 551 броя растения канабис в различна фаза на растеж. Сушилните са били с размер 60 метра дължина и 6 метра широки. В района е открит и фургон използван като сушилня. Намереното количество растения и тревиста маса в сушилня са с тегло 27 килограма. На място е установен и задържан мъж с инициали В.В. на 49 години. Мъжът е криминално проявен с четири осъждания. \r\nПроверен е и адрес в Шумен, обитаван от мъж с инициали И.И. на 43 години. Открити са 339 боеприпаси без надлежно разрешително. Имотът с оранжериите е общинска собственост, като И.И. е арендатор с договор до 2050 година. В.В. е пренаел имота. Той е привлечен като обвиняем с две обвинения - за държане на наркотици с цел разпространение и за отглеждане и засяване на 551 стръка високо рисково наркотично вещество.  \r\nИвелина ИВАНОВА", "date": "2018.11.07", "title": "Шумен: Две наркооранжерии са разкрити в местността Паметниците край село Хан Крум"}
{"url": "http://www.focus-news.net/news/2018/11/07/2587472/otlaga-se-zasedanieto-na-komisiyata-po-pravni-vaprosi-otnosno-promenite-v-nk-za-zashtita-na-zhertvite-na-domashno-nasilie.html", "text": "Отлага се заседанието на Комисията по правни въпроси относно промените в НК за защита на жертвите на домашно насилие. Това съобщиха от пресцентъра на  Народното събрание . Поради удължаване на пленарното заседание във връзка с обсъждането на първо четене на законопроекта за държавния бюджет на Република България за 2019 г. обявеното за днес заседание на Комисията по правни въпроси, на което ще бъдат обсъдени мотивите на законопроекта за изменение и допълнение на Наказателния кодекс, свързан с предоставяне на всеобхватна и широка защита на жените и децата – жертви на домашно насилие и всички форми на агресия срещу тях, ще се проведе на 8 ноември 2018 г. от 14.30 часа в зала „Изток“ на парламента.", "date": "2018.11.07", "title": "Отлага се заседанието на Комисията по правни въпроси относно промените в НК за защита на жертвите на домашно насилие"}
{"url": "http://www.focus-news.net/news/2018/11/07/2587455/elena-poptodorova-vitseprezident-na-ata-shte-se-uspokoyat-otnosheniyata-s-evropa-no-shte-prodalzhi-natiskat-varhu-kitay-i-rusiya-sled-mezhdinnite-izbori-v-sasht.html", "text": "Ще се успокоят отношенията с Европа, но ще продължи натискът върху Китай и Русия след междинните избори в САЩ. Това каза в интервю за сутрешния блок „Добро утро, България“ на  Радио „Фокус“  Елена Поптодорова, вицепрезидент на Асоциацията на Атлантическия договор (АТА). Тя добави, че икономическата политика на САЩ застъпва протекционизма, а в данъчните политики се търси равнопоставеност. „Това са принципни положения, които няма да се променят при демократите. Наблягам на лексиката на президента Доналд Тръмп поради начина, по който изразява позицията си, като той прави тази политика да изглежда даже на ръба на враждебното. Това няма да бъде същото при демократите, а ще се търси един по-политически език, а не толкова ярък и емоционален, когато се формулират външнополитически тези. Това не значи, че ще има рязка смяна в изискванията по отношение на Китай в икономическата сфера, като ще има изостряне на отношението към Русия“, поясни Елена Поптодорова. Тя допълни, че добрата новина след тези избори е, че с новата Камара на представителите ще има препотвърждаване на отношенията със съюзниците, както и отношенията с ЕС, които ще влязат в своето по регламентирано русло. Тя изрази позитивизъм, че се очакват по - добри политики и стъпки във външните отношения от гледна точка на България и ЕС.", "date": "2018.11.07", "title": "Елена Поптодорова, вицепрезидент на АТА: Ще се успокоят отношенията с Европа, но ще продължи натискът върху Китай и Русия след междинните избори в САЩ"}
{"url": "http://www.focus-news.net/news/2018/11/07/2587468/georgi-kolev-obedineni-patrioti-tryabva-da-se-podkrepyat-usiliyata-ni-vazduhat-v-balgariya-da-bade-po-chist-i-tozi-koyto-zamarsyava-da-plashta-malko-poveche.html", "text": "Трябва да се подкрепят усилията ни въздухът в България да бъде по-чист и този, който замърсява, да плаща малко повече. Това каза народният представител от ПГ на „Обединени патриоти“ Георги Колев по време на дебатите по Закона за корпоративното подоходно облагане, предаде репортер на  Агенция „Фокус“.  „За какво сме се събрали и какво се опитваме да направим? Знаете ли колко е предотвратимата смъртност от замърсения въздух в България - 18 хил. човека на година. Знаете ли колко е от катастрофи - 682 човека. Хвърляме луди пари и се опитваме да намалим тези 682 човека, а не мислим за тези 18 хиляди, които всяка година умират от преждевременна смърт“, каза още Колев.  \r\nДеница КИТАНОВА", "date": "2018.11.07", "title": "Георги Колев, „Обединени патриоти“: Трябва да се подкрепят усилията ни въздухът в България да бъде по-чист и този, който замърсява, да плаща малко повече"}
{"url": "http://www.focus-news.net/news/2018/11/07/2587476/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Обсъждането на предложението за отнемане на депутатския мандат на Никола Груевски, посещенията на австрийския канцлер Себастиан Курц в Белград и Прищина и геостратегическите интереси на САЩ в Източното Средиземноморие са част от основните теми в балканския печат.  \r\n***  Парламентарната комисия за работни и мандатно-имунитетни въпроси ще обсъди искането на съда за отнемане на депутатския мандат на бившия македонски премиер Никола Груевски заради двегодишната му присъда за делото „Танк\" на Специализираната прокуратура, отбелязва електронното издание на скопския вестник  „Денешен“. \r\nВ края на миналата седмица председателят на комисията Павел Богоевски получи искане от съда, предадено му от председателя на парламента Тала Джафери. Той разполага със срок от 15 дни за насрочване на заседание. Искането за отмяна на мандата на Груевски е в съответствие с член 59 от Правилника за дейността на Събранието на Република Македония.  \r\nЗа да бъде лишен от мандат Груевски е необходима подкрепата на две трети от депутатите в парламента. Остава неясно дали тя ще бъде събрана. Депутатите от независимата група на ВМРО-ДПМНЕ, водени от бившия министър на културата Елизабета Канческа Милевска, вече обявиха, че няма да гласуват.   \r\nНай-късно до 8 ноември бившият председател на ВМРО-ДПМНЕ трябва да се яви в затвора, в който бе разпределен за изтърпяване на наказанието за лишаване от свобода от срок за две години. Защитата на Груевски настоя за отлагане на изтърпяване на наказанието. \r\nБившият премиер бе признат за виновен и осъден на две години затвор на 23 май. Последва жалба от негова страна до Апелативния съд Скопие, който я отхвърли като неоснователна, припомня изданието. \r\n***  Министърът на външните работи на Република Кипър Никос Христодулидес ще бъде приет за среща от държавния секретар на САЩ Майк Помпео във Вашингтон. Пътуването му до САЩ е организирано на фона на зачестилите предупреждения от страна на Турция в отговор на плановете на Атина за постепенното разширяване на гръцките териториални води, а също и по отношение на намеренията на Никозия за експлоатацията на енергийните запаси в рамките на Изключителната икономическа зона (ИИЗ) на острова. Графикът на тази среща също е от решаващо значение, тъй като американския енергиен гигант ExxonMobil също започва сондажи за нефт и газ в региона, подчертават в редакцията на водещия гръцки ежедневник  Kathimerini . \r\nСледващия месец ще стартира инициативата за стратегически диалог между САЩ и Гърция. Констатирано е подобрение на условията за разширяването на тристранното сътрудничество между Гърция, Кипър и Израел чрез включването на САЩ. Подобна схема ще има множество предимства за всички страни – включително за Вашингтон, като същевременно ще допринесе значително за сигурността, стабилността и мира в нестабилното Източно Средиземноморие. \r\nВашингтон вече проучва перспективата за четиристранна среща между САЩ, Гърция, Израел и Кипър. Тя може да бъде проведена на ниво външни министри, което трябва да бъде улеснено от факта, че и гръцкият премиер Алексис Ципрас, и неговият израелски колега Бенямин Нетаняху, заемат също и поста външен министър в съответните им страни. В случай на такава среща, Никозия може да бъде представена от президента Никос Анастасиадес, като позволи на четиристранно партньорство да се развие.  \r\nВашингтон ще бъде представен от държавния секретар Майк Помпео. Включването му към тристранните срещи между лидерите на Гърция, Кипър и Израел ще бъде полезно за всички участници. В този контекст ще има значителен символизъм, ако следващата тристранна среща на върха на последната ще се състои във Вашингтон. \r\nОсвен това присъствието на израелския премиер на неотдавнашната среща на върха между България, Гърция, Румъния и Сърбия в черноморския курортен град Варна показа, че мрежата за сътрудничество се разширява в цяла Югоизточна Европа, като Гърция играе ключова роля.Тази зараждаща се ос реализира амбицията на Израел за по-тесни връзки с Европейския съюз, като в същото време развива геостратегическите интереси на САЩ. \r\n***  Премиерът на Косово Рамуш Харадинай се противопостави на позицията на австрийския канцлер Себастиан Курц по отношение на окончателното споразумение между Косово и Сърбия, като заяви, че идеята за промяна на границите е мъртва, отбелязва водещият прищински ежедневник  Zeri . \r\nПодобни сценарии, според Харадинай, са довели единствено до трагедии на Балканите. „Няма дилема и никой не трябва да бъде притеснен\", увери Харадинай, като същевременно допълни, че лидерът на кабинета във Виена няма да дефинира условията на споразумението между Прищина и Белград и няма да настоява за какъвто и да било конкретно съдържание на договора за нормализиране на двустранните отношения. \r\n***", "date": "2018.11.07", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/11/07/2587477/nsi-prez-oktomvri-2018-g-obshtiyat-pokazatel-na-doverie-na-potrebitelite-se-ponizhava-s-32-punkta-v-sravnenie-s-yuli.html", "text": "През октомври 2018 г. общият показател на доверие на потребителите се понижава с 3.2 пункта в сравнение с юли, което се дължи на пониженото доверие сред населението както в градовете, така и в селата. Това сочи  статистика на Националния статистически институт (НСИ) . Мненията за развитието на общата икономическа ситуация в страната през последните дванадесет месеца, както и очакванията за следващите дванадесет месеца, са по-неблагоприятни спрямо предходното наблюдение. \r\nПо отношение на финансовото състояние на домакинствата през последните дванадесет месеца се наблюдава песимизъм в оценките на живеещите в селата за разлика от населението в градовете, което изразява по-малко негативна нагласа в сравнение с три месеца по-рано. Същевременно обаче прогнозите за следващите дванадесет месеца и на градското, и на селското население се влошават, в резултат на което общият балансов показател намалява с 5.4 пункта. \r\nПотребителите продължават да са на мнение, че през последните дванадесет месеца има покачване на потребителските цени, като инфлационните очаквания се запазват и за следващите дванадесет месеца. \r\nНастоящата икономическа ситуация в страната продължава да се оценява от по-голяма част от потребителите като неблагоприятна за спестяване, а и очакванията им по отношение на възможността да спестяват през следващите дванадесет месеца се влошават. \r\nОтносно безработицата в страната прогнозите са, че ще има известно съкращаване на персонал през следващите дванадесет месеца, като според населението в градовете то ще бъде с по-високо темпо. \r\nПоследната анкета отчита и леко влошаване на общата оценка на настоящата ситуация да се правят разходи за покупка на предмети за дълготрайна употреба.", "date": "2018.11.07", "title": "НСИ: През октомври 2018 г. общият показател на доверие на потребителите се понижава с 3.2 пункта в сравнение с юли"}
{"url": "http://www.focus-news.net/news/2018/11/07/2587479/ivan-ivanov-turisticheska-kamara-burgas-prez-oktomvri-v-oblastta-postignahme-rast-ot-5231-poveche-turisti-spryamo-sashtiya-mesets-na-2017-g.html", "text": "През октомври в област Бургас постигнахме ръст от 52,31% повече туристи спрямо същия месец на 2017 г. Това каза за  Радио „Фокус“ – Бургас  Иван Иванов от Туристическата камара в Бургас. По думите му през месец октомври 2018 година в Бургаска област са пристигнали 19 283 чуждестранни граждани, а през октомври 2017 г. – 9 195.  \r\nТуристите от Германия, посетили област Бургас през октомври са 3 431, като така е постигнат ръст от 81,90% спрямо същия период на миналата година. 535 руски граждани са посетили Бургаската област през октомври и е постигнат ръст от 16,76%. „От Норвегия, която през целия сезон на 2018 година бележеше спадове, октомври имаме ръст от 29,38%. Ръстът на английски туристи през изминалия месец спрямо октомври 2017 година е  10,56%“, посочи Иванов. Той добави, че през месец октомври се е откроила интересна и положителна тенденция, която не е съпоставима с последните 15 години. „От Италия през октомври посрещнахме 1114 туристи. И през месец май, и през месец октомври, през последните години не сме посрещали нито един турист от Латвия и Литва, а тази година октомври посрещнахме 1060 латвийски граждани, а от Литва – 470“, уточни Иван Иванов. По думите му полските туристи, посетили през месец октомври Бургаската област са 3092. „Това, което споделям, показва, че великолепните климатични условия, цената на билета на ниско-тарифните авиокомпании, качеството на пакета във висококатегорийните хотели привлича чуждестранните граждани към Бургаското Черноморско крайбрежие“, допълни още Иванов. \r\nТой отбеляза също, че се наблюдава и спад в броя на туристите от някои държави. „Много е интересна тенденцията при държавата Израел. През месец август се открои спад от 5%, посочи още Иван Иванов.", "date": "2018.11.07", "title": "Иван Иванов, Туристическа камара – Бургас: През октомври в областта постигнахме ръст от 52,31% повече туристи спрямо същия месец на 2017 г."}
{"url": "http://www.focus-news.net/news/2018/11/07/2587470/elena-poptodorova-vitseprezident-na-ata-nyama-da-ima-skoroshna-promyana-v-statuta-na-amerikanskite-vhodni-vizi-za-balgariya.html", "text": "Няма да има скорошна промяна в статута на американските входни визи за България. Това каза за сутрешния блок „Добро утро, България“ на  Радио „Фокус“  Елена Поптодорова, вицепрезидент на Асоциацията на Атлантическия договор (АТА). Една от причините е високият процент българи, оставащи в САЩ след получаване на виза, което влошава оценката за страната ни. Според Поптодорова посещението на външния министър Екатерина Захариева във Вашингтон ден преди решаващите междинни избори в САЩ е отслабило възможността за договорки за безвизовия режим. „Възможността да се дават 10-годишни визи е напредък, но това не е променило условията, при които те се предоставят. Изискванията са за нисък праг на откази, който трябва да е 3%, а той е 14%, както и изискванията да се докаже, че липсват намерения за емиграция от страна на кандидатите. Това, което не се коментира, е, че има висок процент оставащи в САЩ след получаването на няколкомесечна виза, което засилва отказите за предоставяне на такава у нас“, коментира Елена Поптодорова. Тя обясни, че визовият въпрос не се решава от администрацията, а е в ръцете на Сената, като уточни, че е необходимо гласуването на ново законодателство в Конгреса. Новият му състав ще се конституира в началото на 2019 година, а тази пауза няма да доведе до решения или действия във връзка с безвизовия режим, както за България, така и за останалите четири страни-членки на ЕС – Полша, Румъния, Хърватска и Кипър, каза още вицепрезидентът на Асоциацията на Атлантическия договор.", "date": "2018.11.07", "title": "Елена Поптодорова, вицепрезидент на АТА: Няма да има скорошна промяна в статута на американските входни визи за България"}
{"url": "http://www.focus-news.net/news/2018/11/07/2587475/varhovnata-administrativna-prokuratura-protestira-sreshtu-razporedbi-ot-pravilnika-za-prilagane-na-zakona-za-integratsiya-na-horata-s-uvrezhdaniya.html", "text": "Върховната административна прокуратура внесе протест във ВАС против разпоредбата на чл.31, ал.2 в частта относно „се изплаща след представяне на разходооправдателен документ“ и ал.3 от Правилника за прилагане на Закона за интеграция на хората с увреждания (ППЗИХУ), приет с Постановление на Министерския съвет. Това съобщиха от пресцентъра на  Прокуратура на Република България . \r\nСпоред чл.31, ал.1 от ППЗИХУ месечна добавка за задоволяване на основни жизнени потребности - наем за общинско жилище, се предоставя на самотни лица с трайни увреждания с трайно намалена работоспособност или с определени вид и степен на увреждане, ако настанителната заповед е на тяхно име. По силата на чл.31, ал.2 и ал.3 от Правилника добавката се изплаща след представяне на разходооправдателен документ и е в размер на нормативно определения наем по реда на Закона за общинската собственост, а при необходимост разходооправдателният документ може да се изисква по служебен път от общинската администрация. \r\nСъгласно чл.4 ЗИХУ социалната интеграция на хората с увреждания се осъществява чрез различни държавни мерки и политики, една от които социално-икономическата защита. \r\nСъобразно чл.42, ал.14 ЗИХУ с правилника за прилагане на закона се определят Условията и редът за отпускане, изменяне, спиране, прекратяване и възобновяване на добавката за социална интеграция. \r\nПри тази регламентация, на практика чл.31, ал.2 ППЗИХУ поставя условие не за отпускане на помощта, а за нейното изплащане. Посоченото изискване не може да се въвежда с подзаконов нормативен акт, тъй като не попада сред кръга въпроси по чл.42, ал.14 ЗИХУ. \r\nСледователно, уредбата на чл.31, ал.2 ППЗИХУ е извън посочената законова делегация и в противоречие с изискванията на закона. \r\nОсвен това нито законът, нито подзаконовият нормативен акт посочват орган или длъжностно лице, пред които се представя документа. Изплащането на помощта е техническо, а не правно действие и изискването за представяне на документа при осъществяване на това техническо действие поражда въпроса кой ще извършва преценката на този документ. По този начин се създава правна несигурност относно дължимото от лицето и от администрацията поведение. По логиката на оспорената разпоредба, помощта няма да бъде изплатена, въпреки че е отпусната, ако не се представи разходооправдателен документ за платен наем. \r\nНито специалният закон /ЗИХУ/, нито Административнопроцесуалният кодекс предвиждат влязъл в сила административен акт да бъде изпълняван, поради нова и повторна преценка на условия, подлежащи по принцип на преценка преди самото му издаване. Освен че не намира законово основание, въведеното изискване затруднява съществено правоимащите лица и на практика може да доведе до лишаването им от вече отпуснатата им с влязъл в сила административен акт помощ, още повече при предвидения в чл.42, ал13 ЗИХУ кратък срок за погасяване на вземанията на лицата за месечни добавки за социална интеграция - три месеца от края на месеца, за който се отнасят. \r\nОсвен на ЗИХУ, оспорената разпоредба противоречи и на общите принципи на административния процес - съразмерност, последователност и предвидимост - чл.6 и чл.13 АПК. Административният акт и неговото изпълнение не могат да засягат права и законни интереси в по-голяма степен от необходимото за целта, за която актът се издава. \r\nТака изложените доводи относно незаконосъобразността на чл.31, ал.2 ППЗИХУ в частта относно „се изплаща след представяне на разходооправдателен документ“ в пълна степен се отнасят и за ал.3 на същия текст от Правилника където е предвидено, че въпросният разходооправдателен документ може да се изиска по служебен път от общинската администрация. \r\nПо тези съображения ВАП протестира цитираните правила от ППЗИХУ пред ВАС с искане за отмяната им.", "date": "2018.11.07", "title": "Върховната административна прокуратура протестира срещу разпоредби от Правилника за прилагане на Закона за интеграция на хората с увреждания"}
{"url": "http://www.focus-news.net/news/2018/11/07/2587481/nsi-454-sa-vavedenite-v-eksploatatsiya-zhilishtni-sgradi-prez-tretoto-trimesechie-na-2018-g-s-1-944-novopostroeni-zhilishta-v-tyah.html", "text": "По предварителни данни на Националния статистически институт броят на въведените в експлоатация жилищни сгради през третото тримесечие на 2018 г. е 454, а новопостроените жилища в тях са 1 944. Това сочи  статистика на Националния статистически институт (НСИ) .  Спрямо третото тримесечие на 2017 г. сградите са с 51 по-малко, или с 10.1%, а жилищата в тях намаляват със 73, или с 3.6%. \r\nОт въведените в експлоатация новопостроени жилищни сгради през третото тримесечие на 2018 г. със стоманобетонна конструкция са 71.6%, с тухлена - 25.1%, с друга - 2.9%, и с  \r\nпанелна - 0.4%. Най-голям е относителният дял на новопостроените къщи (72.2%), следвани от жилищните кооперации (20.3%). През третото тримесечие на 2018 г. в сравнение с третото тримесечие на 2017 г. броят на новопостроените къщи, вили и сгради от смесен тип намалява, докато броят на новопостроените жилищни кооперации се увеличава.  \r\nНай-много жилищни сгради са въведени в експлоатация в областите Варна - 91 сгради с 559 жилища в тях, Пловдив - 77 сгради с 239 жилища, и Бургас - 68 сгради с 543 жилища. \r\nНай-висок е делът на новопостроените жилища с две стаи (43.3%), следват тези с три стаи (27.5%), а най-нисък е делът на жилищата с шест и повече стаи - 3.9%. \r\nОбщата полезна площ на всички новопостроени жилища през третото тримесечие на  \r\n2018 г. е 162.7 хил. кв. м, или с 4.5% по-малко в сравнение със същото тримесечие на 2017 г., докато жилищната площ се увеличава с 3.5% и достига 107.6 хил. кв. метра. \r\nСредната полезна площ на едно новопостроено жилище намалява от 84.4 кв. м през третото тримесечие на 2017 г. на 83.7 кв. м през същото тримесечие на 2018 година.  \r\nНай-голяма средна полезна площ на едно новопостроено жилище е регистрирана в областите Русе - 189.5 кв. м, и Благоевград - 134.0 кв. м, а най-малка - в областите Разград - 40.0 кв. м, и Бургас - 67.9 кв. метра.", "date": "2018.11.07", "title": "НСИ: 454 са въведените в експлоатация жилищни сгради през третото тримесечие на 2018 г. с 1 944 новопостроени жилища в тях"}
{"url": "http://www.focus-news.net/news/2018/11/07/2587478/georgi-svilenski-bsp-s-uvelichavaneto-na-danatsite-na-avtomobilite-pravitelstvoto-nyama-da-izdarzhi-i-do-nova-godina.html", "text": "Щях да приема аргументите за данъка върху автомобилите, ако беше записано в предизборната програма на управляващите – с това правителството няма да издържи и до Нова година. Това каза заместник-председателят на ПГ на „БСП за България“ Георги Свиленски по време на дебатите по Закона за корпоративното подоходно облагане на второ четене, предаде репортер на  Агенция „Фокус“.  Свиленски заяви, че е щял да приеме аргументите на управляващите, ако са казали, че ще вдигнат данъците на колите на 50% на всички български граждани преди да гласуват. „Само че вие тогава такова нещо не сте казвали“, допълни още Свиленски. Според него управляващите не си изпълняват ангажиментите. „Лишете се от тези милиони, защото ежедневно давате поводи на хората да не ви вярват. Помислете за стабилността на правителството. С тези действия няма как да издържите и до Нова година“, заяви зам.-председателят на ПГ на „БСП за България“.  \r\nДеница КИТАНОВА", "date": "2018.11.07", "title": "Георги Свиленски, БСП: С увеличаването на данъците на автомобилите правителството няма да издържи и до Нова година"}
{"url": "http://www.focus-news.net/news/2018/11/07/2587484/rumen-petkov-abv-razvalyaneto-na-dogovora-za-likvidirane-na-raketite-sas-sreden-obseg-na-deystvie-zastrashava-mira-v-evropa.html", "text": "Настояваме българското правителство да обяви изявлението на президента Доналд Тръмп за денонсиране на ограничаване на ракетите със среден и малък обсег на действие като много опасно и застрашаващо мира и сигурността в Европа. Това каза лидерът на ПП АБВ Румен Петков по време на пресконференция в централата на партията по повод изявлението на президента на САЩ Доналд Тръмп, че ще изтегли своята страна от сключения с Русия Договор за ликвидиране на ракетите със среден обсег на действие, предаде репортер на  Агенция „Фокус“.  По думите на Петков АБВ е сериозно обезпокоена от изявлението на американския президент, тъй като то може да отвори широко пътя към връщане на остра конфронтация и несигурност в международните отношения, както и към надпреварата в ядреното въоръжаване. Според него развалянето на Договора за ликвидиране на ракетите със среден обсег на действие застрашава мира в Европа и може да я превърне в заложник на САЩ и Русия. „Изразяваме своето недоумение от това, че българското правителство досега не е изразило никаква позиция против такава стъпка“, подчерта той, като уточни, че в тази ситуация на конфронтация България би се оказала особено уязвима. Според него тя крие заплаха за превръщането на страната ни в потенциален плацдарм за военни действия, но и в обект на контрамерки.  \r\nВесела АЛЕКСАНДРОВА", "date": "2018.11.07", "title": "Румен Петков, АБВ: Развалянето на Договора за ликвидиране на ракетите със среден обсег на действие застрашава мира в Европа"}
{"url": "http://www.focus-news.net/news/2018/11/07/2587474/deneshen-makedoniya-parlamentarna-komisiya-obsazhda-otnemaneto-na-deputatskiya-mandat-na-nikola-gruevski.html", "text": "Парламентарната комисия за работни и мандатно-имунитетни въпроси ще обсъди искането на съда за отнемане на депутатския мандат на бившия македонски премиер Никола Груевски заради двегодишната му присъда за делото „Танк\" на Специализираната прокуратура, отбелязва електронното издание на скопския вестник  „Денешен“. \r\nВ края на миналата седмица председателят на комисията Павел Богоевски получи искане от съда, предадено му от председателя на парламента Тала Джафери. Той разполага със срок от 15 дни за насрочване на заседание. Искането за отмяна на мандата на Груевски е в съответствие с член 59 от Правилника за дейността на Събранието на Република Македония.  \r\nЗа да бъде лишен от мандат Груевски е необходима подкрепата на две трети от депутатите в парламента. Остава неясно дали тя ще бъде събрана. Депутатите от независимата група на ВМРО-ДПМНЕ, водени от бившия министър на културата Елизабета Канческа Милевска, вече обявиха, че няма да гласуват.   \r\nНай-късно до 8 ноември бившият председател на ВМРО-ДПМНЕ трябва да се яви в затвора, в който бе разпределен за изтърпяване на наказанието за лишаване от свобода от срок за две години. Защитата на Груевски настоя за отлагане на изтърпяване на наказанието. \r\nБившият премиер бе признат за виновен и осъден на две години затвор на 23 май. Последва жалба от негова страна до Апелативния съд Скопие, който я отхвърли като неоснователна, припомня изданието. Тереза Герова", "date": "2018.11.07", "title": "„Денешен“ (Македония): Парламентарна комисия обсъжда отнемането на депутатския мандат на Никола Груевски"}
{"url": "http://www.focus-news.net/news/2018/11/07/2587487/varna-podobryava-se-sastoyanieto-na-postradaliya-pri-remonta-na-koraba-balgarka-rabotnik.html", "text": "Състоянието на пострадалия при ремонта на кораба „Българка“ в Кораборемонтния завод във Варна работник се подобрява. Това съобщи за  Радио „Фокус“ – Варна  началникът на Военноморската болница в града проф. Ивайло Въжаров. Мъжът е настанен в Клиниката по термична травма в лечебното заведения с 40 % изгаряния по тялото. По думите на проф. Въжаров лечението на пациента върви добре към този момент. Продължават операции на обгорените тъкани. Остава в сила апелът гражданите на Варна, които имат желание, да дарят кръв за пострадалия работник.  „Фокус“ припомня:  Инцидентът на борда на кораба „Българка“ стана на 28 октомври. Тогава 50-годишен колега на пострадалия моряк загина. Окръжната прокуратура в града започна производство по случая. То се води за причиняване на смърт и телесна повреда поради незнание или немарливо изпълнение на занятие или на друга правно регламентирана дейност, представляваща източник на повишена опасност – по член 123 и по член 134 от Наказателния кодекс. \r\nДиана СТОЕВА", "date": "2018.11.07", "title": "Варна: Подобрява се състоянието на пострадалия при ремонта на кораба „Българка“ работник"}
{"url": "http://www.focus-news.net/news/2018/11/07/2587485/blagoevgrad-katastrofa-mezhdu-tri-avtomobila-e-stanala-na-vtoroklasen-pat-19-simitli-gotse-delchev-kray-selo-gradevo-edin-chovek-e-postradal.html", "text": "Катастрофа между три автомобила е станала на второкласен път 19 Симитли-Гоце Делчев край село Градево. Това съобщи за  Радио „Фокус“-Пирин  Йорданка Шаркова, говорител на Областна дирекция на МВР-Благоевград. Тя отбеляза, че един лек автомобил се е движил в платното за насрещно движение, в следствие на което е блъснал идващия отсреща джип, а зад джипа се е ударил и друг лек автомобил. Пострадал е водачът на автомобила, който е бил в нарушение и се е движил в насрещното платно. Няма данни за състоянието му. \r\nНатали СТЕФАНОВА", "date": "2018.11.07", "title": "Благоевград: Катастрофа между три автомобила е станала на второкласен път 19 Симитли-Гоце Делчев край село Градево, един човек е пострадал"}
{"url": "http://www.focus-news.net/news/2018/11/07/2587488/premierat-boyko-borisov-shte-bade-na-rabotno-poseshtenie-vav-finlandiya.html", "text": "Премиерът Бойко Борисов ще бъде на работно посещение във Финландия днес и утре (8 ноември). По време на визитата си българският министър-председател ще се срещне с премиера на Република Финландия Юха Сипила. Това съобщиха от  Правителствената информационна служба . На 8 ноември двамата ще обсъдят двустранните отношения и ще се фокусират върху още по-активното сътрудничество в рамките на ЕС. \r\nЧаст от темите на разговор ще бъдат въпроси от европейския дневен ред, както и резултатите от първото Българско председателство на Съвета на ЕС в контекста на предстоящото Финландско председателство, което ще се проведе през втората половина на 2019 г.  \r\nМинистър-председателите на България и Финландия ще обсъдят още европейската перспектива и свързаност на Западните Балкани, актуалните предизвикателства пред ЕС, възможностите за развитие на сътрудничеството между България и Финландия в контекста на Общата политика за сигурност и отбрана на ЕС.", "date": "2018.11.07", "title": "Премиерът Бойко Борисов ще бъде на работно посещение във Финландия"}
{"url": "http://www.focus-news.net/news/2018/11/07/2587480/ivelina-vasileva-gerb-bitovoto-otoplenie-i-transportat-sa-osnovnite-zamarsiteli-na-vazduha-v-balgariya-tryabva-tsyalostna-politika.html", "text": "Трябва да има цялостна политика за замърсителите на въздуха. За България основните замърсители на въздуха са битовото отопление и транспорта. Това каза председателят на Комисията по околна среда и депутат от ПГ на ГЕРБ Ивелина Василева в дебатите по окончателните промени в Закона за корпоративното подоходно облагане, предаде репортер на  Агенция „Фокус“ . „Не става въпрос за самоцелно събиране на пари, за увеличаване на данъците, а за това да въведем принцип, който води България към по-добър стандарт на живот и опазване на здравето“, заяви тя. „Според Световната здравна организация 7 млн. души умират всяка година заради мръсен въздух на открито или закрито“, посочи Ивелина Василева. „Не можем да стоим безучастни. Трябва да действаме с прилагането на мерки“, обяви тя. „Трябва да въведем принципа „замърсителят плаща“, така че да се стимулира използването на екологично чисти превозни средства“, каза още Ивелина Василева. \r\nБиляна ИВАНОВА", "date": "2018.11.07", "title": "Ивелина Василева, ГЕРБ: Битовото отопление и транспортът са основните замърсители на въздуха в България, трябва цялостна политика"}
{"url": "http://www.focus-news.net/news/2018/11/07/2587489/sport-andrey-rublyov-zapochna-s-pobeda-v-milano.html", "text": "Андрей Рубльов започна с победа второто си участие в турнира „Финалите на Следващото поколение в Милано“. Руският тенисист се наложи над Тейлър Фриц с 4:2, 1:4, 3:4, 4:3, 4:2. Резултати от останалите срещи първия кръг на турнира: \r\nГрупа „А\": \r\nСтефанос Циципас- Хауме Мунар 4:3, 4:3, 3:4, 4:2; \r\nФрансис Тиафо- Хуберт Хуркач 4:1, 4:2, 2:4, 4:3 \r\nГрупа „B\": \r\nАлекс де Минор- Лиам Каруана 4:1, 4:1, 4:2", "date": "2018.11.07", "title": "Спорт: Андрей Рубльов започна с победа в Милано"}
{"url": "http://www.focus-news.net/news/2018/11/07/2587486/ministar-temenuzhka-petkova-interkonektorat-gartsiya-balgariya-tryabva-da-bade-izgraden-do-2020-g-za-da-zapochnem-da-poluchavame-1-mlrd-kub-m-priroden-gaz-ot-azerbaydzhan.html", "text": "Интерконекторът Гърция-България трябва да бъде изграден до 2020 г., за да започнем да получаваме 1 млрд. куб. м. природен газ от Азербайджан. Това каза на брифинг в Министерски съвет министърът на енергетиката Теменужка Петкова, предаде репортер на  Агенция „Фокус“ . \r\n„Темата, свързана с диверсификацията на източниците и маршрутите за доставка на природен газ, е основен приоритет в енергийната политика на нашето правителство. Затова работим много целенасочено в тази посока. И един от проектите, които е ключов не само за България, но и за целия регион, е интерконекторът Гърция – България. По отношение на този проект имаме сключен договор с азербайджанска компания за доставка на 1 млрд. куб. м. газ от 2020 г.“, каза още министър Петкова и посочи, че в този срок трябва да е изграден интерконекторът и да бъде въведен в търговска експлоатация, за да се реализират тези количества газ. \r\n„Друга потенциална възможност за доставка на природен газ е от LNG терминалите, които са изградени в Гърция и в Турция, и разбира се, LNG терминалът Александруполис, който предстои да бъде изграден. Ние ще участваме като акционер в реализацията на този проект и това ще е още една възможност за доставка на втечнен природен газ от различни източници“, каза още енергийният министър. По думите ѝ се разглежда и възможност за доставка на природен газ и от Румъния.  \r\n„Разчитаме и на местен добив – надяваме се проучванията, които се извършват дълбоко в Черно море, да бъдат положителни и България да има и местен добив. Което е най-голямата сигурност на доставките“, каза още тя. \r\nПопитана как ще коментира това Гинка Върбакова да влезе в надзорния съвет на ЧЕЗ, министър Петкова отговори: „Никой от нас няма отношение към решенията, които взима едно частно дружество, в което българската държава не притежава участие. Така че поне на този етап ние не можем да коментираме този въпрос“. \r\nЦветилена СИМЕОНОВА", "date": "2018.11.07", "title": "Министър Теменужка Петкова: Интерконекторът Гърция-България трябва да бъде изграден до 2020 г., за да започнем да получаваме 1 млрд. куб. м. природен газ от Азербайджан"}
{"url": "http://www.focus-news.net/news/2018/11/07/2587491/rumen-petkov-abv-tryabva-mnogo-yasno-da-deklarirame-che-balgariya-nyama-da-prieme-na-svoya-teritoriya-chuzhdi-raketni-ustanovki-ili-yadreno-orazhie.html", "text": "Трябва много ясно да декларираме, че България няма да приеме на своя територия чужди ракетни установки или ядрено оръжие. Това каза лидерът на ПП АБВ Румен Петков по време на пресконференция в централата на партията по повод изявлението на президента на САЩ Доналд Тръмп, че ще изтегли своята страна от сключения с Русия Договор за ликвидиране на ракетите със среден обсег на действие, предаде репортер на  Агенция „Фокус“.  „Ние сме политическа партия, която много ясно е заявила стремежа за диалог, за намиране на решения по пътя на диалога и не сме съгласни с мълчанието по такава ключова за Европа тема. При положение, че и Германия, и Чехия, и редица други европейски страни реагираха, нашите институции и политически партии мълчат. Това буди и тревога и недоумение, защото тази заплаха реално превръща България в потенциален плацдарм за военни действия, но и в обект на контрамерки“, подчерта Румен Петков. По думите му всички резерви относно изпълнението на Договора следва да се решат на масата на преговорите и българските институции – президентът и Народното събрание следва да инициират приемането на общи позиции, заедно с нашите партньори в рамките на ЕС и НАТО. „Общи позиции, защото този проблем на първо място заплашва Европа. Трябва много ясно да декларираме, че България няма да приеме на своя територия чужди ракетни установки или ядрено оръжие. Разполагането на такъв тип съоръжение ще ни превърна в плацдарм, но при съответните контрамерки и ще ни превърне и в потенциален участник в един конфликт, от който България няма никаква необходимост. Това ще постави под въпроси сигурността и икономическия потенциал за развитие на страната ни. Трябва да заявим, че така, както през 89-а година на територията на страната ни не е имало чужди ядрени установки, така за нас е абсолютно неприемливо и недопустимо и от сега нататък да бъдат разполагани такива“, коментира Петков. Според него България трябва да излезе и с инициатива за преосмисляне на системата за европейска сигурност след преговори, подобни на тези, довели до създаване на Организацията за сигурност и сътрудничество в Европа. „Балансът на сигурността в Европа трябва да се търси не със силови методи, не по пътя на изолацията и санкциите и новото въоръжаване, а с преговори. Има достатъчно силни политически механизми и гаранции“, заяви той. По думите му поводът е изключително сериозен и следва да се предизвика обществена и парламентарна дискусия, която да гарантира безопасността на българските граждани.  \r\nВесела АЛЕКСАНДРОВА", "date": "2018.11.07", "title": "Румен Петков, АБВ: Трябва много ясно да декларираме, че България няма да приеме на своя територия чужди ракетни установки или ядрено оръжие"}
{"url": "http://www.focus-news.net/news/2018/11/07/2587482/ministar-temenuzhka-petkova-gotova-e-protsedurata-po-izbor-na-strategicheski-izpalnitel-za-aets-belene-predstoi-da-bade-predstavena-v-parlamenta.html", "text": "Готова е процедурата по избор на стратегически изпълнител за АЕЦ „Белене“, предстои да бъде представена в парламента. Това каза на брифинг в Министерски съвет министърът на енергетиката Теменужка Петкова, предаде репортер на  Агенция „Фокус“ . \r\nМинистър Петкова припомни, че парламентът е възложил в срок до 31 октомври да бъде разработена процедура за търсене на реализация на проекта АЕЦ „Белене“ на пазарен принцип. „И към тази дата процедурата е разработена. И на днешното заседание на Министерски съвет я представих“, обясни тя. \r\nЕнергийният министър посочи, че е предвидено в рамките на процедурата по избор на изпълнител да бъде дадена възможност за участие и на потенциални акционери, които биха желали да придобият миноритарен дял в бъдещата проекта компания, както е дадена възможност от страна на големи индустриални консуматори да участват чрез договори за изкупуване на електрическа енергия. По думите ѝ това би дало на проекта икономическа обоснованост, финансова стабилност. \r\n„Предстои процедурата да мине през 9 етапа, като първият е покана до потенциални инвеститори. Считаме, че е задължително тя да бъде предоставена и до онези компании, които до този момент са изявили желание за участие в проекта. Това са три компании, които са депозирали своя писмен интерес – китайска, френска и корейска“, обясни Петкова. Тя уточни, че вторият етап е подаване на заявление от тези компании, след това следва тяхното разглеждане и изготвяне на списък с кандидатите, до които ще бъде изпратена обвързваща оферта. „След това следва етапа с подписване на договор за конфиденциалност. После ще се разработи и представи информационен меморандум за проекта. След това е етапът, който ще бъдат изпратени покани до съответните потенциални стратегически инвеститори. След предоставянето на оферта, тя ще бъде разгледана и ще се пристъпи към преговори между комисия, която ще бъде назначена в Министерството на енергетиката, и потенциалните инвеститори. И ако процедурата приключи успешно, то последният финален етап е подписване на споразумение между всички участници“, обясни министър Петкова. \r\nТя обясни, че всички тези етапи са свързани с необходимо физическо време и посочи, че се предвижда тази процедура да продължи около 12 месеца. „Министерски съвет ми възложи да представа разработената процедура за избор на стратегически инвеститор пред парламента – нещо, което ще направя в първия момент, в който бъда повикана от страна на народните представители“, каза още Петкова. \r\nЦветилена СИМЕОНОВА", "date": "2018.11.07", "title": "Министър Теменужка Петкова: Готова е процедурата по избор на стратегически изпълнител за АЕЦ „Белене“, предстои да бъде представена в парламента"}
{"url": "http://www.focus-news.net/news/2018/11/07/2587494/veliko-tarnovo-politsiyata-razsledva-umishlen-palezh-na-garazh-s-parkiran-v-nego-avtomobil-v-selo-dragomirovo.html", "text": "Покрив на гараж и част от кола са изгорели при пожар в село Драгомирово, община Свищов. Сигнал за инцидента е получен в 05.13 часа вчера, на тел. 112, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Огънят е унищожил покрива на постройката, както и част от колата, която е била паркирана вътре. Пожарът е загасен от екип на Пожарната в Свищов, а мястото е посетено от полицаи от Районното управление на МВР в общинския център, които водят разследване за причините. От Областна дирекция на МВР – Велико Търново уточниха, че по случая е започнато досъдебно производство. \r\nЗа изминалото денонощие огнеборци от областта са гасили и пожар в къща в село Кесарево, община Стражица. Имотът е напълно унищожен, данни за пострадали няма. Причината за инцидента е неправилно ползване на отоплителни уреди.  \r\nЛуиза ТРАНЧЕВА", "date": "2018.11.07", "title": "Велико Търново: Полицията разследва умишлен палеж на гараж с паркиран в него автомобил в село Драгомирово"}
{"url": "http://www.focus-news.net/news/2018/11/07/2587495/sofiyska-rayonna-prokuratura-povdigna-obvinenie-i-zadarzha-mazh-za-otpravena-zakana-za-ubiystvo-na-saprugata-si-v-kv-borovo.html", "text": "Софийска районна прокуратура повдигна обвинение и задържа мъж за отправена закана за убийство на съпругата си в кв. „Борово“. Това съобщиха от пресцентъра на  Прокуратура на Република България . И. Пепелджийски е привлечен към наказателна отговорност за това, че на 25 октомври 2018 г. около 09.00 часа в апартамент в кв. „Борово“ се заканил с убийство на съпругата си – М., като я хванал за гушата, опрял я срещу гардероба и я повдигнал, като по този начин я задушавал, след което ѝ казал: „Бял ден няма да видиш, ако излезеш от тук!“, като това заканване би могло да възбуди у пострадалата основателен страх за осъществяването му.  Пепелджийски не е осъждан, има налагано административно наказание „глоба“, за това, че е управлявал моторно превозно средство след употреба на наркотици. \r\n Предвид високата обществена опасност на деянието, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС на 09 ноември 2018 г. за разглеждане на искане за вземане спрямо него на мярка за неотклонение „Задържане под стража“.", "date": "2018.11.07", "title": "Софийска районна прокуратура повдигна обвинение и задържа мъж за отправена закана за убийство на съпругата си в кв. „Борово“"}
{"url": "http://www.focus-news.net/news/2018/11/07/2587483/varna-taksimetrovi-shofyori-izlizat-na-protest-v-grada-s-iskane-za-po-visoki-tarifi.html", "text": "Таксиметрови шофьори във Варна излизат в 15.00 часа на втори протест с искане за по-високи дневни и нощни тарифи за километър пробег. Това съобщи за  Радио „Фокус“-Варна  председателят на Независимия синдикат „Авто – 94“ Димчо Иванов. Колите ще се съберат на паркинга срещу Дом „Младост“, след което водачите ще вземат решение как ще премине протестът. По думите на Димчо Иванов, шофьорите ще настояват петте големи фирми в града да увеличат едновременно минималната цена за километър пробег на 1 лев през деня и на 1.20 лева през нощта. В момента максималната и минималната цена, регламентирани с общинска наредба, са в размер на 75 стотинки и 2 лева. \r\nДиана СТОЕВА", "date": "2018.11.07", "title": "Варна: Таксиметрови шофьори излизат на протест в града с искане за по-високи тарифи"}
{"url": "http://www.focus-news.net/news/2018/11/07/2587492/blagoevgrad-vazstanoveno-e-dvizhenieto-po-pat-i-1-simitli-sandanski-v-rayona-predi-strumyani.html", "text": "Възстановено е движението в двете ленти по път I-1 Симитли – Сандански в района преди Струмяни. Това съобщиха от пресцентъра на  Агенция „Пътна инфраструктура“ .", "date": "2018.11.07", "title": "Благоевград: Възстановено е движението по път I-1 Симитли – Сандански в района преди Струмяни"}
{"url": "http://www.focus-news.net/news/2018/11/07/2587490/ataka-prizova-gerb-da-preosmislyat-predlozhenieto-si-za-danaka-varhu-avtomobilite.html", "text": "\"Атака\" призова ГЕРБ да преосмислят предложението си за данъка върху автомобилите, заложено в Закона за корпоративното подоходно облагане. Призивът отправи депутатът от \"Обединени патриоти\" и член на ръководството на ПП \"Атака\" Павел Шопов, предаде репортер на  Агенция \"Фокус\".  \"От името на ПГ на \"Обединени патриоти\" искам 15-минути почивка и го правя, за да дам възможност на колегите от ГЕРБ да се съберат и да си решат проблема. Виждам, че и те са доста раздвоени. Нека да се консултират с висшето си ръководство и да се вслушат с нашите думи\", заяви още Шопов. Не бе удовлетворено искането на Шопов за 15-минутна почивка, тъй като дойде времето за редовната почивка на депутатите.  \r\nДеница КИТАНОВА", "date": "2018.11.07", "title": "\"Атака\" призова ГЕРБ да преосмислят предложението си за данъка върху автомобилите"}
{"url": "http://www.focus-news.net/news/2018/11/07/2587497/veliko-tarnovo-kmetat-daniel-panov-e-sred-finalistite-v-nadprevarata-kmet-na-godinata.html", "text": "Кметът Даниел Панов е сред финалистите в надпреварата „Кмет на годината“ – 2018. Той е номиниран в категорията „Ин витро програми“ в раздела за големи общини. Това съобщиха от пресцентъра на  Община Велико Търново . Гласуването продължава до 13 ноември (включително) на адрес: kmetnagodinata.bg. \r\nКампанията е на националната медия „КМЕТА.bg“ и се утвърди като механизъм за обективна гражданска оценка на кметовете и техните екипи. Точно преди 12 месеца Даниел Панов спечели най-големия приз от миналогодишното издание на надпреварата „Кмет на 2017 година“. \r\nОбщина Велико Търново е сред институциите в България, оказващи голяма подкрепа за борба с репродуктивните проблеми. 70 000 лева с преходните остатъци бяха отпуснати в бюджета за тази година по програмата за асистирана репродукция. \r\nФонд „Ин витро“ е създаден през 2011 г., като заделените средства тогава са 30 000 лева. По инициатива на кмета Даниел Панов и екипа му бюджетът за фонд „Ин витро” бе увеличен и от 2012 година насам годишната сума е минимум 70 000 лева. \r\nНад 50 са бебетата, чиито родители са били част от програмата от началото й до днес. Сред пеленачетата има и десет двойки близнаци. \r\nПолитиката на Панов и екипа му по отношение на борбата с репродуктивните проблеми получи висока оценка от фондация „Искам бебе“. През пролетта Панов бе удостоен с наградата „Ангел на благодарността“, с която фондацията отличава усилията на институции, организации, хора и дарители в подкрепа на асистираната репродукция.", "date": "2018.11.07", "title": "Велико Търново: Кметът Даниел Панов е сред финалистите в надпреварата „Кмет на годината“"}
{"url": "http://www.focus-news.net/news/2018/11/07/2587496/vitseprezidentat-iliyana-yotova-otkri-parviya-za-balgariya-kongres-po-trudova-meditsina-i-ekspertiza-na-rabotosposobnostta.html", "text": "Първия за България Конгрес по трудова медицина и експертиза на работоспособността откри в София вицепрезидентът Илияна Йотова. Това съобщиха от  Прессекретариата на държавния глава . Големият научен форум е съпътстван с международна конференция по проекта „ЕПСИЛОН“ и се провежда под патронажа на вицепрезидента. Основни организатори са Българското академично дружество по трудова медицина и Факултетът по обществено здраве при Медицински университет - София.   \r\n„Това е амбициозна цел, която изисква усилията и действията на законодателната и изпълнителната власт, на научните среди, на работодателите и на работещите. Само така може да се гарантират в най-висока степен безопасността и здравето при работа и да се създадат условия за съхраняване на работоспособността на българските граждани, включително и на тези със здравословни проблеми и трайни увреждания“, посочи вицепрезидентът.  \r\nНовите предизвикателства на променящия се пазар на труда изискват решения и действия в областта на безопасните и здравословните условия на труд. Илияна Йотова отбеляза, четвъртата индустриална революция ще доведе до промени в трудовите отношения и технологичните процеси, затова е необходима цялостна промяна на възгледите за здравето и безопасността на работното място. По думите ѝ са нужни нови регулации, които да поставят на качествено ново конкурентно ниво дейността и експертизата на трудовата медицина. Трябва да бъдат създадени съвременни програми за обучение, които да са адекватни на новите технологии и нововъзникващите професионални рискове.  \r\n„В наши дни все по-осезаема е необходимостта трудовата медицина да се превърне в мост между работодателите и работещите – без значение дали са хора с увреждания, млади работници, служители в репродуктивна възраст или по-възрастни“, изтъкна вицепрезидентът. Към специалистите по трудова медицина Илияна Йотова се обърна с думите: „От вас очакваме да намерите най-доброто приложение на научните решения в практиката, така че правото на труд да е гарантирано за всеки, а за най-уязвимите групи от работоспособните граждани на страната да е осигурена здравословна и безопасна адаптирана работна среда.“", "date": "2018.11.07", "title": "Вицепрезидентът Илияна Йотова откри първия за България Конгрес по трудова медицина и експертиза на работоспособността"}
{"url": "http://www.focus-news.net/news/2018/11/07/2587500/haskovo-avtobusi-shte-se-dvizhat-po-liniite-na-trolei-108-i-308-zaradi-vik-avariya.html", "text": "Автобуси ще се движат днес по линиите на тролеите в Хасково от 12.00 до 16.00 часа. Това съобщиха от пресцентъра на  Общината . Промяната се налага заради отстраняване на ВиК авария на кръстовището между улиците „Дунав“ и бул. „Васил Левски“. Автобусите ще се движат по линията на тролеи 108 и 308.", "date": "2018.11.07", "title": "Хасково: Автобуси ще се движат по линиите на тролеи 108 и 308 заради ВиК авария"}
{"url": "http://www.focus-news.net/news/2018/11/07/2587498/plovdiv-shveytsarski-patuvasht-teatar-shte-obuchava-balgarski-aktyori.html", "text": "Швейцарски пътуващ театър ще обучава български актьори, съобщиха за  Радио „Фокус“-Пловдив  организаторите на събитието. Обучението ще се проведе в „СКЛАД“ – новото място за култура в Тютюневия град в Пловдив. Там ще има творчески работилници за български актьори, обединени от мотото „Идентичност, произход и „Одисея“. Те се организират от швейцарския пътуващ театър „Les arTpenteurs“, като част от програмата на Пловдив – Европейска столица на културата и ще продължат до 9 ноември. \r\nРаботилниците са част от проект „Пловдив Каравана“, който през 2019 година ще събере 13 творчески компании от Белгия, Франция, Италия и Швейцария в Пловдив. Участниците в тях провеждат физически и вокални тренировки и изследват идентичността чрез снимки и песни. Българските актьори се превръщат в екскурзоводи и също както в туристическа обиколка, те представят на публиката епични моменти и живи картини от приключенията на Одисей. \r\nШвейцарският пътуващ театър „Les arTpenteurs“ е под ръководството на Шантал Бианки и Тиери Крозат. Основната му цел е насърчаването на културното посредничество с местното население и актьори. Той е достъпен, популярен и ангажиран, като съчетава маски, поезия, музика и хумор. \r\nПрез следващата година, компаниите участници в „Пловдив Каравана“ ще направят пътешествие от родните си места до Европейската столица на културата пеша, с коне, велосипеди или камиони. Тук от 1 до 10 юни 2019 г. ще създадат три големи артистични лагера – в кварталите „Тракия“, „Столипиново“ и Гребната база. Повече от 200 творци, техници и арт хроникьори ще пристигнат, за да споделят своето изкуство с гостите и жителите на град Пловдив.", "date": "2018.11.07", "title": "Пловдив: Швейцарски пътуващ театър ще обучава български актьори"}
{"url": "http://www.focus-news.net/news/2018/11/07/2587501/plovdiv-dve-vazrastni-zheni-ot-asenovgrad-sa-stanali-zhertvi-na-telefonni-izmami-s-obshto-blizo-4000-leva.html", "text": "Две възрастни жени от Асеновград са станали жертви на телефонни измами с общо близо 4000 лева, съобщиха за  Радио „Фокус“-Пловдив  от ОДМВР-Пловдив. Според първоначалните данни спрямо жените, които са на 77 и 72 години, бил приложен сценарият за подпомагане на полицейска акция. И в двата случая въведените в заблуда пенсионерки били накарани да оставят пакети с пари на посочени места в града. Така 2700 лева били отнети от по-младата, а от съгражданката й – 1220 лева. Извършителите се издирват.", "date": "2018.11.07", "title": "Пловдив: Две възрастни жени от Асеновград са станали жертви на телефонни измами с общо близо 4000 лева"}
{"url": "http://www.focus-news.net/news/2018/11/07/2587503/pravitelstvoto-otpusna-nad-2-mln-leva-za-tri-natsionalni-programi-za-razvitie-na-obrazovanieto.html", "text": "Правителството отпусна средства в размер на 2 179 285 лв. за финансово осигуряване на дейности по националните програми (НП) „Развитие на системата на предучилищното образование“, „Заедно за всяко дете“ и „Без свободен час“, одобрени през 2018 г. Това съобщиха от  правителствената информационна служба . \r\nПо НП „Развитие на системата на предучилищното образование“ средствата са 523 709 лв. и са за изплащане на цялата стойност на одобрените проекти на 282 общински детски градини и училища. Целта на програмата е повишаване на качеството на предучилищното образование и осигуряването на равен старт преди постъпване в училище чрез използването на съвременни дидактични материали и насърчаване участието на родителите. \r\nПо НП „Заедно за всяко дете“, модул „Добри практики за взаимодействие на образователните институции с родителите“ са одобрени 154 939 лв. за изплащане на цялата стойност на одобрените проекти на 43 общински детски градини и училища. Целта на модула е повишаване на ефективността в работата на институциите по обхващане и задържане в образователната система на деца и ученици в задължителна предучилищна и училищна възраст. \r\nПо НП „Без свободен час“ се предоставят 1 500 637 лв. за изплащане на реално взети учебни часове от учители, които са замествали отсъстващи от работа колеги в задължителното предучилищно и училищно образование и в трета и четвърта подготвителна възрастова група за периода 01.11.2017 г. - 30.04.2018 г. \r\nНеобходимите средства за изпълнение на националните програми за 2018 г. се осигуряват от бюджета на МОН.", "date": "2018.11.07", "title": "Правителството отпусна над 2 млн. лева за три национални програми за развитие на образованието"}
{"url": "http://www.focus-news.net/news/2018/11/07/2587506/zam-ministar-valentin-yovev-shte-uchastva-v-mezhdunaroden-simpozium-za-savremenni-tehnologii-obrazovanie-i-profesionalna-praktika-v-geodeziyata.html", "text": "Заместник-министърът на регионалното развитие и благоустройството Валентин Йовев ще участва в XXVII международен симпозиум за „Съвременните технологии, образованието и професионалната практика в геодезията и свързаните с нея области”. Това съобщиха от пресцентъра на  Министерство на регионалното развитие и благоустройството . Организираният от Съюза на геодезистите и земеустроителите в България форум ще се проведе на 8 ноември в 09.00 часа в Дом на науката и техниката (ул. „Г. С. Раковски” 108) в столицата.", "date": "2018.11.07", "title": "Зам.-министър Валентин Йовев ще участва в Международен симпозиум за съвременни технологии, образование и професионална практика в геодезията"}
{"url": "http://www.focus-news.net/news/2018/11/07/2587502/zam-ministar-denitsa-nikolova-shte-predstavi-napredaka-po-izpalnenie-na-op-regioni-v-rastezh-2014-2020-g-na-natsionalna-sreshta-na-nsorb.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в Десетата юбилейна национална среща на експертите по програми и проекти в общините, организирана от Националното сдружение на общините в Република България. Това съобщиха от пресцентъра на  Министерство на регионалното развитие и благоустройството . Форумът се провежда днес и утре в хотел „Рила“ в Боровец.  \r\nЗам.-министър Николова ще се включи в пленарната сесия на тема „Време за междинна оценка“, която започва на 8 ноември от 09.30 часа. Тя ще представи напредъка в изпълнението на Оперативна програма „Региони в растеж“ 2014-2020 г. и ще участва в дискусия за съвместни дейности за минимизиране на допусканите грешки, намаляване на административната тежест и ускоряване на договарянето и изпълнението на общинските проекти. В нея ще участват и експерти от Главна дирекция  „Стратегическо планиране и програми за регионално развитие“ и Дирекция „Управление на териториалното сътрудничество\" на МРРБ.", "date": "2018.11.07", "title": "Зам.-министър Деница Николова ще представи напредъка по изпълнение на ОП „Региони в растеж“ 2014-2020 г. на национална среща на НСОРБ"}
{"url": "http://www.focus-news.net/news/2018/11/07/2587505/parva-mbal-sofiya-e-opredelena-za-universitetska-bolnitsa.html", "text": "Правителството прие решение, с което определя „ПЪРВА МНОГОПРОФИЛНА БОЛНИЦА ЗА АКТИВНО ЛЕЧЕНИЕ-СОФИЯ“ ЕАД София за университетска болница за срока на акредитационната й оценка. Това съобщиха от  правителствената информационна служба . \r\nОпределеното за университетска болница лечебно заведение отговаря на законовите изисквания, регламентирани в чл. 9, ал. 3 и чл. 90, ал. 2 от Закона за лечебните заведения.", "date": "2018.11.07", "title": "Първа МБАЛ-София е определена за университетска болница"}
{"url": "http://www.focus-news.net/news/2018/11/07/2587507/do-kraya-na-2018-g-komisiya-shte-predlozhi-tri-kandidaturi-za-evropeyski-prokuror-ot-balgariya.html", "text": "Министерският съвет прие решение, с което възложи на министъра на правосъдието да създаде комисия по подбора на кандидатите за длъжността европейски прокурор от България. Комисията трябва да предложи три кандидатури в срок до 31 декември 2018 г. Държавите-членки сами определят начина, по който да направят подбор на техните трима кандидати за европейски прокурор. Това съобщиха от  правителствената информационна служба .   \r\nВ комисията по подбора ще участват заместник-министър на правосъдието, по двама членове на прокурорската колегия и на съдийската колегия на Висшия съдебен съвет, директорът на Националния институт на правосъдието, и преподавател от Юридическия факултет на СУ „Св. Климент Охридски“. \r\nЗадачата на комисията ще е да извърши подбора на кандидатите за европейски прокурор от България, съобразно условията на чл.16 на Регламента за установяване на засилено сътрудничество за създаване на Европейската прокуратура (ЕРРО), Регламент No31 (ЕИО), 11 (ЕОАЕ) относно Правилника за длъжностните лица и условията за работа на други служители на Европейската икономическа общност и на Европейската общност за атомна енергия, и критериите и изискванията за избор на европейски прокурори, изготвени от Европейската комисия. \r\nСлед извършване на подбора, министърът на правосъдието ще внесе посочените от Комисията кандидатури за одобрение от Министерския съвет в срок до 15 януари 2019 г.", "date": "2018.11.07", "title": "До края на 2018 г. комисия ще предложи три кандидатури за европейски прокурор от България"}
{"url": "http://www.focus-news.net/news/2018/11/07/2587493/dmitriy-peskov-kremal-ne-ochakva-uslozhneniya-v-otnosheniyata-s-vashington-sled-mezhdinnite-izbori.html", "text": "Кремъл не очаква усложнения в отношенията между Москва и Вашингтон след междинните избори в САЩ. Това заяви Дмитрий Песков, говорителят на руския президент Владимир Путин, предава  РИА Новости . \r\n„Усложнения едва ли ще настъпят, и така всичко е достатъчно сложно. Въпреки фобията, която имат в САЩ, Русия не се е намесвала и няма да се намесва в избирателните процеси в нито една страна по света, включително и САЩ“, увери Песков пред журналисти. Тереза Герова", "date": "2018.11.07", "title": "Дмитрий Песков: Кремъл не очаква усложнения в отношенията с Вашингтон след междинните избори"}
{"url": "http://www.focus-news.net/news/2018/11/07/2587510/hirurzi-ot-vma-sa-izvadili-18-kilogramov-tumor-ot-korema-na-zhena.html", "text": "18-килограмов тумор от корема на 50-годишна жена са отстранили специалистите от Клиниката по Ендоскопска, ендокринна хирургия и колопроктология на ВМА. Това съобщиха от пресцентъра на  лечебното заведение . Операцията на пациентката с клинични и образни данни за гигантски интраперитонеален тумор е извършена от екипа на началника на ВМА бригаден генерал професор д-р Венцислав Мутафчийски, д.м.н., FACS. \r\nТуморната формация е с размери 45/40/15 см и общо тегло 18 кг. Това е личен рекорд на клиниката за големина на премахната туморна формация. \r\nЗа пациентката това е втора подобна оперативна интервенция, като предходната е била през 2009 г. Тогава е изваден тумор с тегло около 6.5 кг. За осъществяването ѝ в предоперативния период са били извършени обстойни изследвания и детайлна предоперативна подготовка от страна на хирургичния и анестезиологичния екип. С оглед запазване на бъбречната функция се е наложила и намесата на урологичния екип на професор Илия Салтиров. \r\nВ момента пациентката е стабилна и под активно наблюдение в клиниката.", "date": "2018.11.07", "title": "Хирурзи от ВМА са извадили 18-килограмов тумор от корема на жена"}
{"url": "http://www.focus-news.net/news/2018/11/07/2587511/ekspert-po-kiber-vaprosi-i-elektronno-upravlenie-shte-bade-naznachen-v-postoyannoto-predstavitelstvo-na-balgariya-kam-es.html", "text": "С един експерт по кибер въпроси и за координация на ангажиментите на България по цифровия европейски дневен ред се разширява съставът на Постоянното представителство на Република България към ЕС в Брюксел, реши Министерският съвет. Това съобщиха от  правителствената информационна служба .  \r\nЗа новосъздадената длъжност ще бъде определен експерт от Държавна агенция „Електронно управление“, който ще отговаря за наблюдението и за докладването по теми като електронната идентификация, инфраструктурата за пространствена информация и информацията от обществения сектор в машинночетим отворен формат, оперативната съвместимост и други, съобразно ангажиментите на България като член на Европейския съюз. До момента в заседанията на Хоризонталната работна група по кибер въпроси (формат „аташета“) присъстваше временно командирован експерт от квотата на Министерство на външните работи. \r\nКиберсигурността и в частност мрежовата и информационна сигурност е основен приоритет на европейско равнище, както и цялостната политика в областта на електронното управление, заложена в европейското и в националното законодателство.", "date": "2018.11.07", "title": "Експерт по кибер въпроси и електронно управление ще бъде назначен в Постоянното представителство на България към ЕС"}
{"url": "http://www.focus-news.net/news/2018/11/07/2587508/krasimir-stoychev-zam-kmet-burgas-shte-zadelim-v-blizkite-chetiri-godini-5-mil-leva-za-tsyalostno-videonablyudenie-na-teritoriyata-na-obshtinata.html", "text": "Ще заделим в близките четири години 5 мил. лева за цялостно видеонаблюдение на територията на община Бургас. Това заяви зам.-кметът на Бургас Красимир Стойчев, който поздрави на официална церемония от името на кмета Димитър Николов и Община Бургас полицейските служители по повод официалния им празник утре, предаде репортер на  Радио „Фокус“-Бургас .  \r\n„Професията полицай е изключително значима и трябва да продължавате да поддържате този авторитет, който имате в обществото“, каза още Стойчев. Той добави, че в борбата срещу престъпността не полицейските служители са сами и допълни, че Община Бургас се стреми да осигури всичко необходимо, за да подпомага. „Ние ще заделим в близките четири години 5 мил. лева инвестиция за цялостно видеонаблюдение на територията на цялата община, която да служи на вас – МВР, и да служи на нашите органи, които са от Община Бургас“, заяви Стойчев. \r\nДеница ДИМИТРОВА", "date": "2018.11.07", "title": "Красимир Стойчев, зам.-кмет Бургас: Ще заделим в близките четири години 5 мил. лева за цялостно видеонаблюдение на територията на общината"}
{"url": "http://www.focus-news.net/news/2018/11/07/2587509/pravitelstvoto-izbira-predsedatel-nov-sastav-na-upravitelniya-savet-i-izpalnitelen-direktor-na-natsionalniya-daritelski-fond-13-veka-balgariya.html", "text": "Министерският съвет прие решение, с което избира министъра на културата за председател на Управителния съвет на Националния дарителски фонд „13 века България“. Това съобщиха от  правителствената информационна служба .  \r\nСъгласно същото правителствено решение членове на Управителния съвет на фонда стават: арх. Уляна Малеева - Дамянова - архитект, член на Съюза на архитектите в България, доц. Георги Лозанов - медиен експерт, бивш председател на Националния съвет за радио и телевизия и Съвета за електронни медии, Веселин Тодоров - изпълнителен директор на СИЕЛА, Рашко Младенов - актьор, министър на културата в служебното правителство през 2017 г. и доц. Венцислав Велев - съветник на министъра на културата, преподавател в УНИБИТ. \r\nЗа изпълнителен директор на Управителния съвет на Националния дарителски фонд „13 века България“ е избрана Слава Иванова – изкуствовед, дългогодишен директор на Националната галерия. \r\nСъгласно чл. 7, ал. 5 от Закона за Националния дарителски фонд „13 века България“ мандатът на изборните членове на Управителния съвет и на изпълнителния директор е 4 години.", "date": "2018.11.07", "title": "Правителството избира председател, нов състав на Управителния съвет и изпълнителен директор на Националния дарителски фонд „13 века България“"}
{"url": "http://www.focus-news.net/news/2018/11/07/2587513/sofiyska-rayonna-prokuratura-rakovodi-dosadebno-proizvodstvo-sreshtu-mazh-za-otpravena-zakana-za-ubiystvo-na-zhena-i-proyava-na-agresiya-kam-politseyski-sluzhiteli.html", "text": "Софийска районна прокуратура ръководи досъдебно производство срещу мъж за отправена закана за убийство на жена и проява на агресия към полицейски служители. Това съобщиха от пресцентъра на  Прокуратура на Република България . Досъдебното производство се води за това, че на 04 ноември 2018 г. около 17.00 часа в апартамент в жк. „Гевгелийски“  жилищна кооперация, била отправена закана с убийство спрямо жена с инициали М. С., като към нея бил насочен пистолет и били изречени заплашителни реплики. На същото място и дата около 17.40 часа извършителят отправил обидни и цинични изрази и заплахи към полицейските служители от 03 РУ СДВР – Ш. и К., след което наплюл К. в лицето. Деянието се отличава по съществото си с изключителен цинизъм. \r\nВ хода на разследването е установено, че извършител на описаните по-горе деяния е лицето С. Хюсеин, на 38 години. Изготвено е постановление за привличането му към наказателна отговорност, като му е повдигнато обвинение. Предвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС на 08 ноември 2018 г. за разглеждане на искане за вземане спрямо него на мярка за неотклонение „Задържане под стража“.", "date": "2018.11.07", "title": "Софийска районна прокуратура ръководи досъдебно производство срещу мъж за отправена закана за убийство на жена и проява на агресия към полицейски служители"}
{"url": "http://www.focus-news.net/news/2018/11/07/2587516/promyana-v-naredbata-za-prilaganeto-na-shemite-uchilishten-plod-i-uchilishtno-mlyako-predvizhda-zaplashtane-na-deynostite-po-razdavaneto-na-produktite-na-uchenitsite.html", "text": "Правителството прие изменение и допълнение на Наредбата за условията и реда за прилагане на схеми за предоставяне на плодове, зеленчуци, мляко и млечни продукти в учебните заведения - Схема „Училищен плод“ и Схема „Училищно мляко“. Това съобщиха от  правителствената информационна служба .  \r\nПредвижда се възможност за заплащане за приемането, съхранението и раздаването в училищата на продуктите по двете схеми в размер до 0,07 лв. за индивидуална порция на ученик. Това ще бъде възможно, ако доставчикът по схемите сключи договор с лицето, което извършва посочените дейности. То може да бъде същото, което осъществява дейността по храненето на учениците в училищния стол или бюфет или друго лице, с което одобреният заявител е сключил договор, съгласуван с директора на съответното училище. Средствата за заплащане на дейностите по приемане, съхранение и раздаване на продуктите в училищата ще бъдат част от помощта, която получават доставчиците, след представяне на доказателства за извършването им. \r\nНаредбата предвижда организацията на приемането, съхранението и раздаването на продуктите в учебното заведение да се организира от директора и да се осъществява от персонала на училището. Практиката по прилагане на схемите показа, че училищата с по-голям брой доставки срещат затруднения да се справят самостоятелно с изброените дейности, тъй като не разполагат с достатъчно персонал.", "date": "2018.11.07", "title": "Промяна в наредбата за прилагането на схемите „Училищен плод“ и „Училищно мляко“ предвижда заплащане на дейностите по раздаването на продуктите на учениците"}
{"url": "http://www.focus-news.net/news/2018/11/07/2587499/ms-vazlozhi-na-energiyniya-ministar-da-predstavi-protsedurata-za-izbor-na-strategicheski-investitor-za-aets-belene-v-narodnoto-sabranie.html", "text": "В изпълнение на решение на Народното събрание от 7 юни 2018 г. за възобновяване действията по търсенето на възможности за изграждане на АЕЦ „Белене“, в срок до 31 октомври 2018 г. в Министерството на енергетиката бе разработена процедура за избор на инвеститор. В рамките на днешното заседание на Министерския съвет министърът на енергетиката Теменужка Петкова представи изготвения документ. Това съобщиха от  правителствената информационна служба .   \r\nАЕЦ „Белене“ следва да се осъществи на пазарен принцип (без сключване на договори за задължително изкупуване на енергията от българската държава, без предоставяне от българската държава на преференциални цени за изкупуване на електрическата енергия, без сключването на договори за разлика от българската държава, без предоставяне от българската държава на корпоративни гаранции и/или други непазарни механизми за гарантиране на инвестицията) и без предоставяне на държавна гаранция. Изграждането трябва да се реализира с наличното оборудване и активи, на лицензираната за целта площадка. Процедурата за избор на стратегически инвеститор/ри за изграждането на АЕЦ „Белене“ съдържа и възможност за включването с миноритарно участие на големи индустриални и други консуматори на електрическа енергия в реализацията на проекта посредством участие в капитала на проектната компания и/или чрез договори за изкупуване на електрическа енергия. Тази възможност ще даде сигурност, стабилност и предвидимост на приходите, ще гарантира финансиране от кредитни институции при по-благоприятни условия.  \r\nВ процедурата са заложени редица условия, така че да се защитят в максимална степен имуществените и финансови интереси на българската страна, да се осигури енергийната сигурност на България, както и да се гарантира безопасното използване на ядрената енергия. Първият етап за избор на стратегически инвеститор предвижда покана за заявяване на участие в процедурата за избор на стратегически инвеститор за изграждането на АЕЦ „Белене“ и покана за заявяване на интерес за придобиване на миноритарно участие в бъдещата проектна компания. Следва подаване на заявления от заинтересованите страни за участие в процедурата, обвързващи оферти и провеждане на преговори. По отношение на възможностите за структуриране на проекта, в документа се отбелязва, че обособяването на активите в отделна проектна компания би могло да се реализира преди, по време или след осъществяването на преговорите с потенциалните инвеститори, респективно избор на стратегически инвеститор/ри.  \r\nМинистерският съвет одобри представения от Теменужка Петкова доклад и възложи на министъра на енергетиката да представи разработената процедура за избор на стратегически инвеститор за проекта „Белене“ в Народното събрание.", "date": "2018.11.07", "title": "МС възложи на енергийния министър да представи процедурата за избор на стратегически инвеститор за АЕЦ „Белене“ в Народното събрание"}
{"url": "http://www.focus-news.net/news/2018/11/07/2587514/profesor-po-ikonomika-shte-e-balgarski-pocheten-konsul-v-ohayo.html", "text": "Министерският съвет реши професорът по икономика Джордж Вредевелд, гражданин на САЩ, да бъде назначен за почетен консул на Република България в Синсинати, щата Охайо. Това съобщиха от  правителствената информационна служба .  \r\nВредевелд посещава страната ни за пръв път през 1990 г. като част от консултантския екип, воден от американските икономисти Ричард Ран и Роналд Ът. В периода 1991-1996 г., в сътрудничество с Министерството на образованието и науката, организира редица семинари за български учители. От 1990 г. насам е посещавал България над 50 пъти. Проф. Вредевелд оказва съдействие и за основаването на Варненския свободен университет „Черноризец Храбър“, за което е удостоен със степен „Doctor Honoris Causa“. \r\nПочетното консулство е със седалище в град Синсинати, с консулски окръг, обхващащ територията на щата Охайо. Българската общност в този щат се е утвърдила като една от най-активните в САЩ. Големи групи наши сънародници живеят в Синсинати, Кълъмбъс и Дейтън. Значителен брой българи има и в градовете Кливланд, Толедо и Ейкран.", "date": "2018.11.07", "title": "Професор по икономика ще е български почетен консул в Охайо"}
{"url": "http://www.focus-news.net/news/2018/11/07/2587520/shumen-lek-avtomobil-e-unishtozhen-sled-kato-se-e-blasnal-v-kraypatno-darvo-v-rayona-na-selo-veselinovo-i-se-e-zapalil.html", "text": "В 11:02 часа на 6 ноември бил приет сигнал за пожар в лек автомобил Сеат „Ибиза“ със старозагорска регистрация. Това съобщиха от  ОДМВР-Шумен . Към село Веселиново бил насочен екип. Преди влизане в селото огнеборците от участъка в Смядово забелязали лек автомобил, ударен в дърво. Изяснено било, че водачът загубил управление, ударил се в крайпътно дърво, след което автомобилът се запалил. Пожарът е погасен. Автомобилът е унищожен.", "date": "2018.11.07", "title": "Шумен: Лек автомобил е унищожен, след като се е блъснал в крайпътно дърво в района на село Веселиново и се е запалил"}
{"url": "http://www.focus-news.net/news/2018/11/07/2587521/pravitelstvoto-se-razporedi-s-imoti.html", "text": "Министерският съвет прие решение за обявяване на имот - публична държавна собственост за имот - частна държавна собственост и за безвъзмездното му прехвърляне на община Карлово, област Пловдив. Това съобщиха от  правителствената информационна служба . Имотът се намира в землището на с. Васил Левски и представлява едноетажна сграда за помпено и хлориране със застроена площ 29 кв. м, функционално свързана с инфраструктурни съоръжения - водохващане и гравитачен водопоровод. Безвъзмездното прехвърляне на цитирания имот в собственост на община Карлово е с цел осигуряване на водоснабдяването на с. Васил Левски, при съобразяване на законодателството и правилата в областта на държавните помощи.  \r\nНа община Лом безвъзмездно се прехвърля имот, чийто статут се променя от публична на частна държавна собственост. Имотът се намира на ул. „Славянска“ в града и представлява незастроен терен с площ от 2 338 кв. м. Прехвърлянето в собственост на общината е свързано с осигуряване на достъп на обществеността до намиращия в него военен паметник. \r\nОбластният управител на Търговище ще управлява част от имот - публична държавна собственост на ул. „Митрополит Андрей“ № 51 в областния център. Частта от имота представлява самостоятелен обект, разположен на петия етаж на административна сграда. До сега е управлявана от Агенцията за държавна финансова инспекция, но е с отпаднала за институцията необходимост. Предоставянето на обекта на областната управа ще гарантира по-ефективното му стопанисване.  \r\nС друго решение правителството промени статута на вещи - публична държавна в частна държавна собственост, включващи офис техника, мебелно обзавеждане, машини и съоръжения, климатични системи и др. Активите се намират на територията на летищата във Варна и Бургас и са предоставени от Главна дирекция „Гражданска въздухоплавателна администрация“ за нуждите концесионера „Фрапорт Туин Стар Еърпорт Мениджмънт”. Промяната се извършва по искане на концесионера, съгласно концесионния договор. Смяната на статута на движимите активи ще позволи на Главна дирекция „Гражданска въздухоплавателна администрация” възмездно да се разпореди с определена част от тях, а концесионерът да получи възможността да премахне за своя сметка останалите в концесионната площ вещи, поради отпадналата необходимост от ползването им за дейността на дружеството.", "date": "2018.11.07", "title": "Правителството се разпореди с имоти"}
{"url": "http://www.focus-news.net/news/2018/11/07/2587519/izmenya-se-naredbata-za-usloviyata-pravilata-i-reda-za-regulirane-i-registrirane-na-tsenite-na-lekarstvenite-produkti.html", "text": "Правителството одобри промени в Наредбата за условията, правилата и реда за регулиране и регистриране на цените на лекарствените продукти. Това съобщиха от  правителствената информационна служба . Изменението касае разпоредбата на чл. 8, ал. 5, която поставя производителите на лекарствени продукти в неравноправно положение помежду им, като това може да доведе до отпадането на лекарствени продукти от Позитивния лекарствен списък и по този начин да ограничи възможността на пациентите за достъпно лечение. \r\nКъм момента действа ограничение при цените на лекарствените продукти, които нямат регистрирани цени в референтните държави. Сега тяхната цена не може да надхвърля два пъти стойността на диференцирана дневна доза (ДДД/терапевтичен курс) на референтния лекарствен продукт от групата на съответното международно непатентно наименование. Така формулираната действаща разпоредба засяга предимно продукти на български производители в ниския и среден ценови диапазони, които се предлагат само на нашия пазар. Това би могло да доведе до отпадане на редица лекарствени продукти от Позитивния лекарствен списък. От друга страна, отпадналите лекарствени продукти ще бъдат заместени от по-скъпи лекарствени продукти, които имат цени в референтните за България държави. \r\nОчакваният резултат от приемането на промените е създаване на условия и критерии за регулиране и регистриране на цените на лекарствените продукти, включвани в Позитивния лекарствен списък, които нямат цени в референтните държави, така че да бъдат спазени принципите на равнопоставеност на отделните производители и условията на конкуренция помежду им, както и да не бъде допускана дискриминация спрямо българските производители, предлагащи лекарствените продукти на нашия пазар.", "date": "2018.11.07", "title": "Изменя се Наредбата за условията, правилата и реда за регулиране и регистриране на цените на лекарствените продукти"}
{"url": "http://www.focus-news.net/news/2018/11/07/2587515/predsedatelyat-na-pg-na-gerb-tsvetan-tsvetanov-se-sreshtna-s-predsedatelya-na-tsentara-za-evropeyski-izsledvaniya-vilfrid-martens-mikulash-dzurinda.html", "text": "Председателят на ПГ на ГЕРБ и зам.-председател на партията Цветан Цветанов се срещна в Хелзинки с председателя на Центъра за европейски изследвания „Вилфрид Мартенс“ Микулаш Дзуринда, който е и бивш министър-председател на Словакия. Двамата обсъдиха съвместните проекти за 2019 г. Това съобщиха от пресцентъра на  ПП ГЕРБ . \r\nЦветан Цветанов обясни, че ГЕРБ планира провеждането на серия местни диалози от средата на януари до средата на април догодина под мотото „Европа - нашият дом\". „Целта на диалозите е да покажат на гражданите директното влияние и връзка на Европа с ежедневието им и политиките на местно ниво. Диалозите ще разширят периферията от граждани, запознати с европейските политики и ще спомогнат за противодействие на популизма и национализма. Диалозите ще бъдат съсредоточени върху конкретни теми от дневния ред на национално и европейско ниво по секторни политики“, посочи председателят на ПГ на ГЕРБ. По думите му темите на диалозите ще бъдат формулирани след приемането на резолюциите и конгресните документи на ЕНП на конгреса в Хелзинки днес и утре и ще попадат в общите европейски ценности и приоритети на ЕНП и ГЕРБ.", "date": "2018.11.07", "title": "Председателят на ПГ на ГЕРБ Цветан Цветанов се срещна с председателя на Центъра за европейски изследвания „Вилфрид Мартенс“ Микулаш Дзуринда"}
{"url": "http://www.focus-news.net/news/2018/11/07/2587518/the-washington-post-pobedata-na-demokraticheskata-partiya-v-klyuchovi-shtati-im-varna-samouverenostta.html", "text": "Демократическата партия на САЩ постигна победа на междинните избори в няколко щати, в които републиканците традиционно имат превес – от Флорида до Канзас. Така за първи път от 2011 г. насам те спечелиха мнозинство в Камарата на представителите на Конгреса, а това със сигурност ще им помогне да си върнат самоувереността, коментират в редакцията на водещото американско издание  The Washington Post  по повод резултатите от вота. \r\nДемократите се опитаха да мобилизират групи, които не успяха да привлекат на своя страна в президентските избори от 2016 г.: младите избиратели, латиноамериканците и всички, които принципно излизат рядко до урните. По всичко личи, че самият президент Доналд Тръмп им оказа помощ. Първите две години от хаотичната работа на неговата администрация, която се характеризира и с голямо текучество на кадри, потока от лъжи и оскърбленията по адрес на имигрантите, съюзниците на САЩ и средствата за масова комуникация – всичко това допринесе за консолидирането на Демократическата партия.  \r\nРезултатът е висока избирателна активност, преди всичко сред избирателите, които по-рано са отказвали да упражнят правото си на глас. С поемането на контрола над Камарата на представителите, демократите получават възможност да провеждат разследвания, засягащи това, което се случва в администрацията на Тръмп. Вероятно те ще продължават да търсят отговор на въпроса за връзките на предизборния щаб на Тръмп с Москва.  \r\nСъщевременно обаче републиканците разбиха надеждите на демократите за победа в Сената. В заключение – Демократическата партия получи Камарата на представителите в Конгреса на САЩ, но не получиха онова, на което се надяваха: пълен отказ на избирателите от Тръмп, обобщават от редакцията. Тереза Герова", "date": "2018.11.07", "title": "The Washington Post: Победата на Демократическата партия в ключови щати им върна самоувереността"}
{"url": "http://www.focus-news.net/news/2018/11/07/2587523/plovdiv-82-godishnata-zhena-e-blasnata-ot-lek-avtomobil-v-asenovgrad.html", "text": "82-годишната жена е блъсната от лек автомобил в Асеновград. Това съобщиха от  ОДМВР - Пловдив . Инцидентът е станал около 12.00 часа вчера. 82-годишната жена е блъсната от лек автомобил „Мазда“ на кръстовище между ул. „Иларион Макариополски“ и ул. „Атанас Свещаров“. Пострадалата е в болница, като според лекарите няма опасност за живота ѝ. Колата управлявала 45-годишна жена, чиято алкохолна проба е отрицателна.  По случая е образувано досъдебно производство. Изясняват се причините и обстоятелствата около катастрофата.", "date": "2018.11.07", "title": "Пловдив: 82-годишната жена е блъсната от лек автомобил в Асеновград"}
{"url": "http://www.focus-news.net/news/2018/11/07/2587524/odobreni-sa-rezultatite-ot-provedeni-zasedaniya-na-saveta-na-es.html", "text": "Правителството одобри резултатите от редовното заседание на Съвета на ЕС по конкурентоспособност, което се проведе на 27 и 28 септември в Брюксел. Това съобщиха от  правителствената информационна служба . В частта „Вътрешен пазар и индустрия“ министрите дебатираха въпроси свързани с разработването на подходящи мерки за развитие и задълбочаване на единния пазар, изготвянето на стратегия за индустриална политика, която да насърчи развитието на регионите, развитие на транспортната и телекомуникационната инфраструктури, създаване на по-добри стимули за развитие на бизнес, инвестиции, иновации и подкрепа за малките и средните предприятия и др. В частта „Научни изследвания“ бяха обсъдени елементите на Рамковата програма за научни изследвания и иновации на ЕС „Хоризонт Европа“ (2021-2027 г.). \r\nСъветът на ЕС „Правосъдие и вътрешни работи“ проведе заседание на 11 и 12 октомври в Люксембург. В частта „Правосъдие“ беше обсъдено предложението за Директива относно несъстоятелността, превантивното преструктуриране и предоставяне на втори шанс и мерки за повишаване на ефективността на процедурите за преструктуриране. По нея министрите на правосъдието постигнаха общ подход по предложението за компромисен текст, който ще бъде основа за преговорите с Европейския парламент. Дискусията по проекта на Регламент за електронните доказателства показа, че мненията на делегациите са разнопосочни и разговорите на експертно ниво ще продължат. Европейската комисия представи актуална информация относно текущото състояние на институционализирането на Службата на Европейския прокурор. В частта „Вътрешни работи“ се проведоха дискусии относно предложенията на Комисията за приемане на новата Многогодишна финансова рамка; за измененията на Регламента за Европейска гранична и брегова охрана и на Директивата за връщането (преработена), както и относно текущите въпроси на миграцията.  \r\nНа заседанието си на 16 октомври в Люксембург Съвет „Общи въпроси“ подготви октомврийското заседание на Европейския съвет, което бе фокусирано върху темите миграция, вътрешна сигурност и външни отношения. Австрийското председателство на Съвета на ЕС информира за хода на процедурата по върховенството на закона спрямо Полша и за правните аспекти по процедурата спрямо Унгария. Представи и последните развития по преговорите за Многогодишната финансова рамка (МФР) 2021-2027 г. По член 50 Съветът обсъди развитието на преговорите по споразумението за оттегляне на Обединеното кралство от ЕС и подготви заседанието на Европейския съвет (чл. 50).  \r\nСъвет „Общи въпроси“ предстои да проведе следващо заседание на 12 ноември в Брюксел, на което министрите ще обсъдят актуалното състояние на преговорите по следващата Многогодишна финансова рамка на Съюза. На заседанието по чл. 50 Комисията ще представи информация за актуалното състояние на преговорите за оттеглянето на Обединеното кралство. \r\nПравителството одобри също така българската позиция за заседанието на Съвет Външни работи/Търговия на ЕС, което ще се проведе на 9 ноември в Брюксел. Ще бъдат обсъдени въпроси свързани с модернизацията на Световната търговска организация, регламент относно скрининга на преките чуждестранни инвестиции, доклад на Комисията за прилагането на споразуменията за свободна търговия и др.", "date": "2018.11.07", "title": "Одобрени са резултатите от проведени заседания на Съвета на ЕС"}
{"url": "http://www.focus-news.net/news/2018/11/07/2587525/shumen-60-godishna-zhena-ot-veliki-preslav-e-stanala-zhertva-na-telefonna-izmama-s-4700-leva.html", "text": "60-годишна жена от Велики Преслав е била измамена по телефона и е предала сумата от 4700 лева за „задържане на телефонни измамници“. Това съобщиха от  ОДМВР-Шумен . Около 13.00 часа вчера на стационарния телефон на жената се обадил непознат, който излъгал, че е полицай. Убедил я, че се провежда операция за залавяне на измамниците и че трябва да съдейства да ги задържат. С идеята, че помага на полицията, жената поставила в найлонова торба сумата от 4700 лева и я оставила до казана за смет пред жилището си. Малко по-късно установила, че е измамена и подала сигнал в полицията. Образувано е досъдебно производство.", "date": "2018.11.07", "title": "Шумен: 60-годишна жена от Велики Преслав е станала жертва на телефонна измама с 4700 лева"}
{"url": "http://www.focus-news.net/news/2018/11/07/2587526/ministerstvoto-na-regionalnoto-razvitie-i-blagoustroystvoto-shte-si-satrudnichi-s-organizatsiyata-za-ikonomichesko-satrudnichestvo-i-razvitie.html", "text": "Министерството на регионалното развитие и благоустройството (МРРБ) ще си сътрудничи с Организацията за икономическо сътрудничество и развитие (ОИСР) при реформирането на регионалното развитие и децентрализацията на органите за управление на регионално ниво. Това съобщиха от  правителствената информационна служба . За целта Министерският съвет одобри проект на Споразумение между МРРБ и ОИСР за изпълнение на проект „Преглед на многостепенното управление - как многостепенното управление и децентрализацията да бъдат успешни за регионалното развитие в България“ и упълномощи министъра на регионалното развитие и благоустройството да го подпише. \r\nСпоразумението влиза в сила след неговото подписване и ратифициране със закон от Народното събрание. Изпълнението на дейностите по него ще допринесе за осъществяването на Националната стратегия за регионално развитие за периода 2012-2020 г. и за подготовката на новия национален документ за стратегическо и териториално планиране за периода 2021 – 2030 г.  \r\nПредвижда се проектът да продължи 15 месеца - от края на 2018 г. до първото тримесечие на 2020 година. Изпълнението му ще подпомогне МРРБ при структурирането на отношенията между различните нива на управление, укрепването на капацитета на местните власти за разработване на публични инвестиции на местно ниво и стратегии, както и прилагане на ефективни политики за регионално развитие. \r\nКонсултантската помощ, която ОИСР ще окаже на министерството съгласно проекта на Споразумение, е на стойност 330 000 евро по Приоритетна ос 8 „Техническа помощ“ по Оперативна програма „Региони в растеж“ 2014-2020.", "date": "2018.11.07", "title": "Министерството на регионалното развитие и благоустройството ще си сътрудничи с Организацията за икономическо сътрудничество и развитие"}
{"url": "http://www.focus-news.net/news/2018/11/07/2587504/dmitriy-peskov-nyama-rozovi-perspektivi-za-normalizatsiya-na-otnosheniyata-mezhdu-rusiya-i-sasht.html", "text": "Говорителят на Кремъл Дмитрий Песков подчерта, че на хоризона няма розови перспективи за нормализация на отношенията между Русия и САЩ – между двете страни има множество проблеми, които трябва да бъдат обсъдени, предава  РИА Новости . \r\n„Може да се предположи с голяма доза увереност, че не се наблюдават – да кажем така – розово перспективи за нормализация на руско-американските отношения. Но това не означава, че не се стремим към диалог, че не искаме диалог, макар пред нас да остават множество проблеми, които налагат общуването между двете страни. Това са проблеми, свързани със стабилността и контрол над въоръженията. Без тези разговори тези проблеми няма да бъдат решени“, подчерта Песков.  \r\nПесков подчерта също, че Кремъл не очаква усложнения в отношенията между Москва и Вашингтон след междинните избори в САЩ.  Тереза Герова", "date": "2018.11.07", "title": "Дмитрий Песков: Няма розови перспективи за нормализация на отношенията между Русия и САЩ"}
{"url": "http://www.focus-news.net/news/2018/11/07/2587527/shumen-mazhka-chanta-sas-7000-leva-e-bila-otkradnata-ot-nezaklyuchen-tovaren-avtomobil-pred-targovski-obekt-na-ul-vladaysko-vastanie.html", "text": "Мъжка чанта със сумата от 7000 лева и лични документи била открадната от незаключен товарен автомобил Рено „Мастер“ с шуменска регистрация. Това съобщиха от  ОДМВР-Шумен . Кражбата, по данни на собственика е станала за пет минути. Мъжът паркирал автомобил, влязъл в търговски обект на ул. „Владайско въстание“ в Шумен. Като се върнал след минути установил, че чантата му липсва. Подал сигнал в полицията. Образувано е досъдебно производство.", "date": "2018.11.07", "title": "Шумен: Мъжка чанта със 7000 лева е била открадната от незаключен товарен автомобил пред търговски обект на ул. „Владайско въстание“"}
{"url": "http://www.focus-news.net/news/2018/11/07/2587531/ivan-ivanov-turisticheska-kamara-burgas-darzhavnata-administratsiya-i-biznesat-tryabva-da-napravyat-konkreten-analiz-na-turisticheskiya-sezon.html", "text": "Държавната администрация и бизнесът трябва да направят конкретен анализ на сезон 2018. Това каза за  Радио „Фокус“ – Бургас  Иван Иванов от Туристическата камара в Бургас. „Трябва да се направи анализ какви положителни и отрицателни тенденции са се откроили по пазари, какво правят конкурентите Турция, Египет, Тунис, Мароко, Кипър и Гърция“, добави Иванов. Според него е нужно да се разработи конкретен бизнес-план за подготовката на сезон 2019 година. Според него и управителния съвет на Туристическата камара в Бургас е максимално необходимо съществено да се подобри качеството на пакета и особено пакетите ол инклузив в нискокатегорийните ресторанти и да се разнообразят допълнителните услуги. „Ние трябва да разберем, че за всеки сезон трябва да внасяме нещо ново, което да се забележи от туриста, че настъпват промените към по-добро, само тогава ще нарасне потокът от туристи и само тогава ще бъдем конкурентноспособни на европейските международни пазари“, посочи още Иванов. Според него има проблем при подбора, квалификацията и преквалификацията на кадрите и този проблем няма да се реши с вноса на кадри, защото и те нямат необходимата квалификация. Той каза още, че инфраструктурата също трябва да се подобри. Според Иванов казусът с паркоместата също не е решен, а и се задълбочава. Има международна практика в това направление и той заяви, че тя трябва да се използва. \r\n„През последните 20 - 25 години в нашето Бургаско Черноморски крайбрежие не сме направили нито един къмпинг, а само във Франция, една от страните на ЕС с най-добър къмпингов туризъм. Там ежегодно нараства броя на къмпингите – между 18 и 20%, допълни Иванов. По думите му трябва да се помисли и за туристическата реклама на вътрешния пазар, защото поради несъздаване на необходимите условия за почивка за различните възрасти, според него този пазар е забравен. \r\nМария КУРТЕВА", "date": "2018.11.07", "title": "Иван Иванов, Туристическа камара – Бургас: Държавната администрация и бизнесът трябва да направят конкретен анализ на туристическия сезон"}
{"url": "http://www.focus-news.net/news/2018/11/07/2587530/reglamentira-se-protsedurata-za-predostavyane-na-spetsialna-zashtita-na-zastrasheni-litsa-v-narochen-pravilnik.html", "text": "Чрез приетия днес от правителството Правилник за прилагане на Закона за защита на лица, застрашени във връзка с наказателно производство, се регламентира организирането и изпълнението на мерките за специалната защита на застрашени лица по смисъла на Закона (ЗЗЛЗВНП). Това съобщиха от  правителствената информационна служба .  \r\nС влезлите в сила на 29 май промени в ЗЗЛЗВНП се въведе ефективен механизъм за включване и пребиваване на застрашени лица в Програмата за защита. Въведе се понятието „специална защита“, която включва предварителна защита и Програма за защита на застрашени лица, промениха се видовете мерки и начина, по който ще бъдат прилагани. \r\nПриетият днес правилник детайлизира дейностите на компетентните държавни органи в съответствие с функциите им, определени в ЗЗЛЗВНП, както и процедурата за предоставяне на предварителна защита и за включване в Програмата за защита съобразно процедурата, уредена в закона. Предвиждат се условията, редът и начинът за изпълнение на мерките за специална защита да се определят с правила, утвърдени от главния прокурор. Поставен е акцент върху задължението на Бюрото по защита в съответствие с чл. 176, ал. 2 от ЗЗЛЗВНП периодично да изготвя мотивирано становище до главния прокурор, след вземане на мнение от органа, изготвил предложението, относно необходимостта от продължаване на мерките по Програмата за защита за всяко защитено лице или за тяхното изменение или прекратяване. \r\nУточняват се предпоставките за изпълнение на мярката релокация в друга държава. В правилника е регламентирано още, че при организиране и изпълнение на специалната защита Бюрото по защита ще получава съдействие от всички органи на държавна власт и местно самоуправление, юридически и физически лица, включително достъп до необходимите данни в техните информационни фондове, като редът и начинът се предвижда да бъде определен в инструкции.", "date": "2018.11.07", "title": "Регламентира се процедурата за предоставяне на специална защита на застрашени лица в нарочен правилник"}
{"url": "http://www.focus-news.net/news/2018/11/07/2587528/parlamentat-reshi-pri-deklarirane-na-poveche-ot-edno-zhilishte-da-se-dalzhi-danak-v-palen-razmer-za-vsyako-ot-tyah.html", "text": "Парламентът прие окончателни промени в Закона за корпоративното подоходно облагане, предаде репортер на  Агенция „Фокус“ . „За“ гласуваха 107 народни представители, 74 бяха „против“, а един гласува с „въздържал се“. През закона депутатите измениха Закона за местните данъци и такси. Сега за основно жилище се дължи данък за недвижим имот с 50% намаление, а за основно жилище на лице с намалена работоспособност данъкът е със 75% намаление. Депутатите решиха при деклариране на повече от едно жилище тези облекчения да не действат и да се дължи данък в пълен размер за всяко от жилищата.  \r\nС промените вече няма да се подават данъчни декларации за облагане с годишен данък за новопостроените сгради, които се въвеждат в експлоатация по реда на Закона за устройство на територията. Необходимите данни за определяне на данъка ще се предоставят от възложителя на строежа след завършване на сградата в груб строеж. Няма да се изисква подаване на данъчна декларация, когато има промяна в обстоятелствата, които имат значение за определяне на данъка, и те са удостоверени от общината в изпълнение на програмата за саниране.  \r\nБиляна ИВАНОВА", "date": "2018.11.07", "title": "Парламентът реши при деклариране на повече от едно жилище да се дължи данък в пълен размер за всяко от тях"}
{"url": "http://www.focus-news.net/news/2018/11/07/2587512/d-r-petko-mitev-odbh-pazardzhik-pet-sa-promishlenite-ptitsefermi-v-oblastta-v-koito-se-izvarshva-postoyanen-kontrol-za-izpalnenie-na-merkite-protiv-ptichi-grip.html", "text": "Пет са промишлените птицеферми на територията на област Пазарджик, в които се извършва постоянен контрол за изпълнение на мерките във връзка с опасността от инфлуенца по птиците, каза за  Радио „Фокус“-Пазарджик  д-р Петко Митев, директор на Областна дирекци по безопасност на храните (ОДБХ)-Пазарджик. По думите му птицефермите са съсредоточени в Пещера, Пазарджик, където се отглеждат кокошки  и селата Гелеменово и Тополи дол, където се развъждат патици.  \r\n„Проведена е работна среща от страна на ОДБХ-Пазарджик със собствениците на птицефермите в региона, като са им предоставени мерките за биосигурност, които трябва да бъдат спазвани по отношение на птичия грип. Към момента нямаме доказано заболяване от инфлуенца в областта. Във всеки един птицевъден обект се извършва както самоконтрол, така и контрол от наша страна“, уточни д-р Митев.  Той припомни, че ваксина срещу птичи грип на този етап няма, единственото и основното остава мерките за биосигурност – да не се допусне проникване на вируса във фермите чрез фуражите, работниците или  контакт с диви птици.  Проникне ли заболяването, няма спасение за птиците, те се избиват. „Хората трябва да са спокойни, тъй като птичият грип не се пренася върху тях, няма и опасност при консумиране на месо или продукт от заразена птица.  Здравен риск за хората няма, рискът е стопански – за фермите и за самия отрасъл“, коментира също д-р Митев. \r\nАлбена ЖИЛЕКОВА", "date": "2018.11.07", "title": "Д-р Петко Митев, ОДБХ-Пазарджик: Пет са промишлените птицеферми в  областта, в които се извършва постоянен контрол за изпълнение на мерките против птичи грип"}
{"url": "http://www.focus-news.net/news/2018/11/07/2587522/parlamentat-vavede-imushtestven-i-ekologichen-komponent-pri-danaka-za-starite-avtomobili.html", "text": "Парламентът въведе имуществен и екологичен компонент при данъка за автомобилите над 3,5 тона. Това се случи след като депутатите гласуваха текстове на второ четене от Закона за корпоративното подоходно облагане, предаде репортер на  Агенция „Фокус“.   „За“ текстовете гласуваха  107  народни представители, „против“ - 74  и „въздържали се“ - 1 , с което бяха приети. Имущественият компонент  е свързан с мощността на двигателя на автомобила и годината на производство. Екологичният касае екологичната категория на автомобила. По този начин собствениците ще плащат данък в зависимост от това колко замърсява автомобилът им.   \r\nСъгласно текстовете общинските съвети ще определят данъка със своя наредба, а приходите от данъка ще се внасят в бюджета на общината по постоянен адрес, съответно седалището на собственика на превозното средство.  \r\nДеница КИТАНОВА", "date": "2018.11.07", "title": "Парламентът въведе имуществен и екологичен компонент при данъка за старите автомобили"}
{"url": "http://www.focus-news.net/news/2018/11/07/2587532/odobreni-sa-dopalnitelni-razhodi-i-transferi-po-byudzhetite-na-ministerskiya-savet-smetnata-palata-ministerstvoto-na-otbranata-i-obshtina-kostinbrod.html", "text": "Правителството одобри допълнителни разходи/трансфери по бюджетите на Министерския съвет, Сметната палата, Министерството на отбраната и община Костинброд за 2018 г., които са осигурени за сметка на преструктуриране на разходи и/или трансфери по централния бюджет за същата година. Това съобщиха от  правителствената информационна служба .  \r\nДопълнителните разходи, одобрени по бюджета на Министерския съвет, са в размер на 300 000 лв. и са за извършване на неотложни строително-ремонтни работи на покривните конструкции на сгради на Държавната агенция „Архиви“. \r\nПо бюджета на Сметната палата допълнителните разходи са в размер на 420 000 лв. и са за плащания по изпълнителни листове, издадени от Софийския градски съд по гражданско дело № 4574/2014 г. по описа на Софийския апелативен съд, включващи главница, разноски и законна лихва.  \r\nПо бюджета на Министерството на отбраната са одобрени допълнителни разходи в размер на 2 700 000 лв., които са за нуждите на Военномедицинска академия, за закупуване на специализирана система от апарати: магнитно-резонансен томограф и ехографски апарат за ранна диагностика на карцином на простатната жлеза.  \r\nОдобрен е и допълнителен трансфер в размер на 754 560 лв. по бюджета на община Костинброд за проект за благоустрояване и паркоустрояване на централен площад, паркинги и прилежаща улица.", "date": "2018.11.07", "title": "Одобрени са допълнителни разходи и трансфери по бюджетите на Министерския съвет, Сметната палата, Министерството на отбраната и община Костинброд"}
{"url": "http://www.focus-news.net/news/2018/11/07/2587533/veliko-tarnovo-oblastnata-direktsiya-na-mvr-nagradi-pobeditelite-v-turnirite-po-strelba-i-futbol-na-malki-vrati.html", "text": "Областната дирекция на МВР – Велико Търново награди победителите в турнирите по стрелба и футбол на малки врати, предаде репортер на  Радио „Фокус“ – Велико Търново . По традиция двете състезания се провеждат по повод професионалния празник на българската полиция – 8 ноември. Турнирът по футбол на малки врати се проведе на 1 и 2 ноември на игрището на комплекс „Спортно Търново“. Участие в него взеха 8 отбора от структурните звена на Областната дирекция на МВР – Велико Търново и Регионалната дирекция „Пожарна безопасност и защита на населението“. На трето място се класира отборът на Областната дирекция на МВР. Наградата за второ място грабна РУ – Велико Търново, а купата по традиция отиде при отбора на Регионална дирекция „Пожарна безопасност и защита на населението“. Бе връчена и индивидуална награда за голмайстор на турнира. \r\nТурнирът по стрелба се проведе на 6 ноември на закритото стрелбище на Областна дирекция на МВР  – Велико Търново. В отборното класиране на трето място се нареди отборът на РУ – Велико Търново, на второ – сектор „Охрана на обществения ред и териториална полиция“, а на първо място – сектор „Пътна полиция“. Бяха раздадени и индивидуални награди за първо, второ и трето място, както и награди на класиралите се на първо, второ  трето място представители на медиите. Тази година в турнира участваха седем журналисти. \r\nВсички участници получиха грамоти. \r\nНадежда КРЪСТЕВА", "date": "2018.11.07", "title": "Велико Търново: Областната дирекция на МВР награди победителите в турнирите по стрелба и футбол на малки врати"}
{"url": "http://www.focus-news.net/news/2018/11/07/2587529/st-komisar-nikolay-dimov-odmvr-smolyan-prestapnostta-v-oblastta-e-na-edno-ot-nay-niskite-niva-v-stranata-prez-poslednite-godini.html", "text": "Престъпността в областта е в нормални граници и е на едно от най-ниските нива през последните години. Това заяви на брифинг директорът на ОДМВР – Смолян ст. комисар Николай Димов, предаде репортер на  Радио „Фокус“ – Смолян . На срещата присъстваха и началниците на отдели „Криминална полиция“, „Охранителна полиция“ и „Разследване“. Според ст. комисар Димов от началото на годината до момента са регистрирани общо 564 престъпления, като за същия период на миналата година те са били 600. Най-характерни за региона са икономическите престъпления в различните сектори като горско стопанство, както и документните престъпления, контрабандата и противодействието на разпространение и държане на акцизни стоки. „Това е основният вид на регистрираните икономически престъпления. Съвсем по-малък е броят на престъпленията по служба. По-голям интерес представляват криминалните престъпления. 484 са криминалните престъпления за областта, които са с най-ниските показатели за страната“, отбеляза ст. комисар Димов. Той поясни, че средният коефициент на национална престъпност се изчислява на база брой престъпления на 100 000 души население. За страната той е средно 932, а за област Смолян коефициентът е 412 престъпления на 100 000 жители. „Разкриваемостта в областната дирекция е на високи нива и винаги се движи сред най-високите за страната, като и тази година също е висока. 4 - 5 дирекции в страната държат такава висока разкриваемост, но винаги има какво още да се желае“, каза още ст. комисар Димов. \r\nНели ГЕРГЬОВСКА", "date": "2018.11.07", "title": "Ст. комисар Николай Димов, ОДМВР - Смолян: Престъпността в областта е на едно от най-ниските нива в страната през последните години"}
{"url": "http://www.focus-news.net/news/2018/11/07/2587534/burgas-v-grada-shte-se-sastoi-kontsert-po-povod-120-godini-ot-rozhdenieto-na-dzhordzh-gershuin.html", "text": "В града ще се състои концерт по повод 120 години от рождението на гениалния музикант и композитор Джордж Гершуин. Това съобщиха от пресцентъра на  Община Бургас . Спектакълът „Опияняващо“ ще се проведе на 11 ноември от 19.00 часа в НХК. В него ще участват музикантите Мишел Дийн – вокал, Петя Тончева – вокал, Недко Георгиев – вокал, Тодор Маджаров – цугтромбон, Иво Гичев – пиано, вокал, Румен Обрешков – бас и Радослав Харалампиев – барабани. В спектакъла ще видим още Стелла Михайлова, Габриела Йорданова, Денислава Станкова, Жулиета Михнева, Мадлен Георгиева, Мария Петкова, Йоанна Стоянова, Росица Перева, Кристина Станкова, Ксения Гребень. Концерт-спектакълът представлява симбиоза между музика, пластика и слово, в което режисьорът Христо Симеонов, Мишел Дийн и приятели ще позволят на зрителите да се докоснат до истински вдъхновения голям творец 120 години след неговото рождение. Спектакълът се организира от „All The Jazz“, със съдействието на Община Бургас. Джордж Гершуин е роден е на 26 септември 1898 г. в Ню Йорк. с фамилното име Гершовиц- син на дребен търговец-емигрант от Русия, но го променят на Гершуин след като имигрират в САЩ. Започва да учи пиано отрано и така се увлича, че неговият баща се принуждава да му вземе учител по теория на музиката. Петнайсетгодишен, Гершуин става професионален музиканти. На 25 години той е най-популярният композитор на Америка, благодарение на дългия списък от оперни заглавия, филмовата си музика, концертът за пиано и оркестър във ФА, симфоничната сюита „Един американец в Париж“, емблематичната опера „Порги и Бес“, „Рапсодия в синьо“ и много други. Гершуин превръща джаза от „улично момиче в почтена дама“. За него критиците казват, че е роден под „знака на саксофона“. За своите само 38 години Джордж Гершуин успя да подари на света великолепието на истинския джаз. Билети за спектакъла „Опияняващо“ можете да закупите на касата на НХК.", "date": "2018.11.07", "title": "Бургас: В града ще се състои концерт по повод 120 години от рождението на Джордж Гершуин"}
{"url": "http://www.focus-news.net/news/2018/11/07/2587535/sport-iztegliha-zhrebiya-za-chetvartfinalite-na-kupata-na-balgariya.html", "text": "На церемония в Националната футболна база „Бояна\" в София бе изтеглен жребият за четвъртфиналите на турнира за Купата на България.  \r\nПобедителите се излъчват по системата на отстраняване в една футболна среща. Домакин на футболната среща е отборът, изтеглен първи при жребия. Мачовете ще се играят през пролетта на 2019 г. Ето и двойките за четвъртфиналите на Купата на България: \r\nБотев (Пловдив) - Черно море  \r\nСтрумска слава (Радомир) - Септември \r\nЛудогорец - ЦСКА-София \r\nЕтър - Локомотив (Пловдив)", "date": "2018.11.07", "title": "Спорт: Изтеглиха жребия за четвъртфиналите на Купата на България"}
{"url": "http://www.focus-news.net/news/2018/11/07/2587539/elka-dimova-zam-kmet-na-dobrich-finansoviyat-dalg-na-obshtinata-e-namalyal-s-4-483-000-lv-za-period-ot-tri-godini.html", "text": "Финансовият дълг на Общината е намалял с 4 483 000 лв. за периода октомври 2015 – октомври 2018 г. Това съобщи зам.-кметът „Финанси и общинска собственост“ Елка Димова, предаде кореспондент на  Радио „Фокус” – Варна . Димова добави, че анализът е направен за периода октомври 2015 г. – октомври 2018 г. По думите ѝ състоянието на дълга на Общината към началото на отчетния период е било 12 453 000 лв. Тя добави, че в тях най-големите цифри са били формирани от дългосрочен заем от Общинска банка. Димова уточни, че през 2010 г., когато е изтеглен кредитът, сумата е била 10 млн. лв. „Април месец 2020 г. е срокът за погасяването на дълга\", каза Елка Димова. По думите ѝ на 31 октомври 2015 г. задължението по него е било 5 293 000 лв. „Втората голяма цифра в този дълг е 5 105 000 лв. (временен безлихвен заем, който да подпомогне съфинансирането на проекта за изграждане на Регионално депо за твърди битови отпадъци). През октомври 2018 г. вече дългът е 7 969 000 лв.\", отбеляза зам.-кметът. По думите ѝ този дълг е формиран от първия заем от Общинска банка. „От 10 млн. лв. остатъкът е 1 763 000 лв. Втората голяма цифра са 4 800 000 лв. Това са усвояванията по новия голям кредит от 11 млн. лв., изтеглен от Община град Добрич. Усвоява се поетапно и към миналия месец са усвоени 4 800 000 лв. В този дълг има остатък от 1 123 000 лв. по заем за частично погасяване на финансовата корекция, наложена на Общината. Нейният общ размер беше 4 298 000 лв. Теглени са два заема за частичното  ѝ погасяване - 1 760 000 лв. от Фонд ФЛАГ и 1 105 000 лв. от Общинска банка. Към момента вторият заем е изцяло погасен\", посочи Елка Димова. Според нея остатък от 1 120 000 лв. има по първия заем. „Остава и задължението към Управляващия орган от 1 431 000 лв.\", каза още тя. По думите ѝ дългът 7 969 000 лв. е формиран от задължения по условно казано стари заеми – 2 029 000 лв. (теглени до края на 2015 г.). Задълженията за погасяване на финансовата корекция са 1 123 000 лв. и задължения по текущи инвестиционни проекти – 4 816 000 лв. В последните цифра има усвоени средства за проекта за водния цикъл (3 614 000 лв.). Сумата за проектите за прилагане на мерки за енергийна ефективност на сградата на Пожарната и на многофамилните жилищни сгради 1 041 000 лв. Тази сума Общината очаква да бъде възстановена. До момента също от дългосрочния заем са усвоени 160 000 лв. за ремонт на тротоари.  \r\nЖулиета НИКОЛОВА", "date": "2018.11.07", "title": "Елка Димова, зам.-кмет на Добрич: Финансовият дълг на Общината е намалял с 4 483 000 лв. за период от три години"}
{"url": "http://www.focus-news.net/news/2018/11/07/2587540/kyustendil-preminavaneto-prez-gkpp-gyueshevo-se-izvarshva-bez-golyamo-izchakvane.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към този час на деня е нормален, преминаването се извършва без голямо изчакване. По пътя от и за пункта има опасност от падащи камъни на пътното платно. \r\nВенцеслав ИЛЧЕВ", "date": "2018.11.07", "title": "Кюстендил: Преминаването през ГКПП „Гюешево” се извършва без голямо изчакване"}
{"url": "http://www.focus-news.net/news/2018/11/07/2587537/predsedatelyat-na-pg-na-gerb-tsvetan-tsvetanov-se-sreshtna-s-bivshiya-ministar-predsedatel-na-litva-andrius-kubilius.html", "text": "Председателят на ПГ на ГЕРБ и зам.-председател на партията Цветан Цветанов се срещна днес в Хелзинки с бившия министър-председател на Литва Андриус Кубилиус, който понастоящем е почетен член на борда на Центъра за европейски изследвания „Вилфрид Мартенс“. Това съобщиха от пресцентъра на  ПП ГЕРБ . Двамата разговаряха в рамките на дискусията \"Троловете на Кремъл и възможностите на Запада да противодейства на вражеско влияние\", организирана от мозъчния тръст.  \r\nКубилиус бе сред ключовите говорители на кръглата маса. По време на изказването си той подчерта, че отворените демократични общества, които разчитат на мрежи и нови технологии в ежедневието си, са особено уязвими.  \r\n„Когато интернет пространството бъде замърсено от фалшиви новини и дезинформация, това поставя под риск демократичните ни принципи и ценности“, посочи Цветанов и добави, че основният ни инструмент за противодействие е разпространяването на истински новини за реалните постижения на нашите правителства.  \r\nОсновните атаки на Кремъл са насочени към дезинформиране и манипулиране на европейските граждани, защото режимът не одобрява западната ориентация на политическите елити и чувства заплаха от демократизацията на държавите в непосредствена близост до границите й като Украйна и Грузия. Цветан Цветанов и Андриус Кубилиус обсъдиха основните тенденции в сектор „Киберсигурност“ и възможности за противодействие на хибридните атаки на национално, европейско и международно ниво.", "date": "2018.11.07", "title": "Председателят на ПГ на ГЕРБ Цветан Цветанов се срещна с бившия министър-председател на Литва Андриус Кубилиус"}
{"url": "http://www.focus-news.net/news/2018/11/07/2587543/pleven-nad-70-kg-tyutyun-e-izzet-pri-politseyski-proverki-v-oblastta.html", "text": "Над 70 кг тютюн са иззели плевенски полицаи. Това съобщиха от пресцентъра на  МВР . Снощи, около 21.20 часа, те предприели проверка на адрес в село Буковлък, обитаван от 54-годишен мъж. Там полицаите открили суха кафява листна маса, наподобяваща тютюн в насипно състояние, около 10 кг, машина за рязането й и електронна везна. Малко по-рано, на главен път в посока град Русе, бил спрян за проверка лек автомобил \"Пежо боксер\", управляван от 56-годишен от село Муселиево.  В багажника на колата униформените намерили 7 черни полиетиленови чувала, съдържащи близо 63 кг контрабанден тютюн. По случаите са образувани досъдебни производства, уведомена е прокуратурата.", "date": "2018.11.07", "title": "Плевен: Над 70 кг тютюн е иззет при полицейски проверки в областта"}
{"url": "http://www.focus-news.net/news/2018/11/07/2587544/parlamentat-reshi-sobstvenost-varhu-mps-da-se-prehvarlya-samo-ako-e-platen-danakat-varhu-nego.html", "text": "Парламентът прие окончателни промени в Закона за корпоративното подоходно облагане, предаде репортер на  Агенция „Фокус“ . „За“ гласуваха 88 народни представители, 22-ма бяха „против“, а 17 се въздържаха. През закона депутатите измениха Данъчно-осигурителния процесуален кодекс. Парламентът реши прехвърлянето на собствеността върху МПС да става след проверка за платен данък върху него в система в Министерството на финансите. Ще се изисква и декларация от прехвърлителя, че няма непогасени други данъци, свързани с превозното средство. Проверката за платен данък ще може да се извърши и с документ, издаден или заверен от общината. \r\nБиляна ИВАНОВА", "date": "2018.11.07", "title": "Парламентът реши собственост върху МПС да се прехвърля само ако е платен данъкът върху него"}
{"url": "http://www.focus-news.net/news/2018/11/07/2587536/veselin-mareshki-volya-krasimir-karakachanov-e-istinskiyat-arhitekt-i-sazdatel-na-prestapnata-shema-v-dabch.html", "text": "Всеки запознат с престъпните практики на Красимир Каракачанов, знае, че в ДАБЧ не може да се случи нищо без знанието му. Той всъщност е истинският архитект и създател на престъпната схема в ДАБЧ. Това каза в декларация лидерът на „Воля“ Веселин Марешки, предаде репортер на  Агенция „Фокус“ . „Българското гражданство не е стока, не е за продан, колеги от ВМРО“, коментира той. „Ще се борим докрай да изкореним вицепремиерите Валери Симеонов и Красимир Каракачанов от българското правителството“, заяви Веселин Марешки. „Очакваме двамата да изпълнят волята на българския народ и да подадат оставка“, посочи той. „Ако те останат в правителството, това ще бъде победа на Байганьовщината в политиката, на простащината, на самозабравилите се“, каза още лидерът на „Воля“. \r\nБиляна ИВАНОВА", "date": "2018.11.07", "title": "Веселин Марешки, „Воля“: Красимир Каракачанов е истинският архитект и създател на престъпната схема в ДАБЧ"}
{"url": "http://www.focus-news.net/news/2018/11/07/2587546/varna-79-godishen-peshehodets-e-blasnat-ot-lek-avtomobil-na-krastovishteto-na-ul-general-gurko-i-ul-knyaz-nikolaevich.html", "text": "79-годишен пешеходец е блъснат от лек автомобил на кръстовището на ул. „Генерал Гурко“ и ул. „Княз Николаевич“. Това съобщиха от  ОДМВР - Варна . Инцидентът е станал на 6 ноември т.г. около 11.15 часа на кръстовището на ул. „Генерал Гурко“ и ул. „Княз Николаевич“, е възникнало ПТП.  Водачът на лек автомобил „Пежо“ с инициали В.В. (на 38 г.) от Варна при движение назад без да се е убедил, че е безопасно, блъска пешеходец, който пресича зад автомобила. Вследствие на инцидента мъжът (на 79 г.) получава контузни наранявания, прегледан е и освободен без опасност за живота.", "date": "2018.11.07", "title": "Варна: 79-годишен пешеходец е блъснат от лек автомобил на кръстовището на ул. „Генерал Гурко“ и ул. „Княз Николаевич“"}
{"url": "http://www.focus-news.net/news/2018/11/07/2587547/sofiya-razkriti-sa-izvarshitelite-na-krazhba-na-avtomobil-v-kv-vitosha.html", "text": "Служители от Седмо Районно управление-СДВР са разкрили извършителите на кражба. Това съобщиха от пресцентъра на  МВР . Действията по разследването започнали през месец юни, когато столичанин заявил, че автомобилът му „Фолксваген Пасат“, паркиран в кв. „Витоша“, бил противозаконно отнет. В резултат на предприетите оперативно-издирвателни действия в рамките на образуваното досъдебно производство било установено, че извършители на деянието са двама криминално проявени и осъждани за кражби мъже, на 20 и 22 години, от село Борован. Те са задържани с полицейски мерки за срок до 24 часа. Автомобилът бил открит на територията на столицата с липсващи вещи и части. При допълнително предприети процесуално-следствени действия част от вещите са намерени и иззети. След доклад на събраните материали в Софийската районна прокуратура задържаните са привлечени като обвиняеми за престъпление по чл. 194 от НК и са им наложени мерки за неотклонение „подписка“.", "date": "2018.11.07", "title": "София: Разкрити са извършителите на кражба на автомобил в кв. „Витоша“"}
{"url": "http://www.focus-news.net/news/2018/11/07/2587542/predsedatelyat-na-pg-na-gerb-tsvetan-tsvetanov-provede-rabotna-sreshta-s-programniya-direktor-za-evropa-na-mezhdunarodniya-republikanski-institut-tibo-muzerg.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща в Хелзинки с програмния директор за Европа на Международния републикански институт Тибо Музерг. Това съобщиха от пресцентъра на  ПП ГЕРБ . По време на разговора двамата отбелязаха традиционно добрите отношения между ЕНП и ГЕРБ с Международния републикански институт.  \r\nЦветан Цветанов и Тибо Музерг дискутираха съвместни инициативи за 2019 г. с оглед на укрепването на системните партии като гарант за трансатлантическото партньорство и запазването на общите ни демократични ценности.  \r\n„Трансатлантическото сътрудничество е един от ключовите стълбове на съвместната ни борба срещу националпопулизма и дезинформацията“, заяви Цветанов.", "date": "2018.11.07", "title": "Председателят на ПГ на ГЕРБ Цветан Цветанов проведе работна среща с програмния директор за Европа на Международния републикански институт Тибо Музерг"}
{"url": "http://www.focus-news.net/news/2018/11/07/2587541/yulian-angelov-obedineni-patrioti-veselin-mareshki-tsitira-v-deklaratsiyata-si-choveka-koyto-e-prebil-nyamam-dumi.html", "text": "Веселин Марешки цитира в декларацията си човека, който е пребил – нямам думи. Това каза народният представител от ПГ на „Обединени патриоти“ Юлиан Ангелов в декларация от името на група след тази на Веселин Марешки от „Воля“, предаде репортер на  Агенция „Фокус“.   Във връзка с цитата на Марешки на бившия заместник-председател на ВМРО Костадин Костадинов, че винаги когато ВМРО е била в управлението, ДАБЧ е била под нейн контрол, Ангелов каза: „Най-странното нещо, представете си за какво става въпрос, Марешки цитира човека, който е пребил. Г-н Костадинов го съди за това, че го е пребил, а той цитира него - нямам думи. То бива, бива, ама такова нещо, просто е смешно“, заяви Ангелов. „Човекът, който има повдигнати обвинения за рекет, изнудване и побой, заместник-председател на Народното събрание. Той трябва да си подаде оставката като такъв, докато не приключат всичките му дела, за да не уронва престижа на Народното събрание. Той не го прави, естествено и държи сметка на ВМРО и Красимир Каракачанов. Крадецът вика дръжте крадеца“, каза още Ангелов. \r\nДеница КИТАНОВА", "date": "2018.11.07", "title": "Юлиан Ангелов, „Обединени патриоти“: Веселин Марешки цитира в декларацията си човека, който е пребил – нямам думи"}
{"url": "http://www.focus-news.net/news/2018/11/07/2587548/pregled-na-mezhdunarodnite-novini-do-13-chasa-agentsiya-fokus.html", "text": "Полицията в каталунската столица Барселона е разпоредила евакуацията на два влака, след като служители по сигурността са засекли със скенер обект в куфар, за който се предполага, че е взривно устройство, предава  Reuters . \r\nОрганите на реда поясниха, че към настоящия момент се извършват допълнителни проверки.  \r\n„Получихме известяване в 8:00 часа местно време (9:00 часа българско време). Служител по сигурността (на железопътната компания) е видял със скенер предмет, наподобяващ формата на взривно устройство, вътре в куфар. Продължаваме да извършваме проверки\", се казва в съобщението от каталунската полиция, публикувано в социалната мрежа „Туитър“. \r\n***  Демократическата партия на САЩ постигна победа на междинните избори в няколко щати, в които републиканците традиционно имат превес – от Флорида до Канзас. Така за първи път от 2011 г. насам те спечелиха мнозинство в Камарата на представителите на Конгреса, а това със сигурност ще им помогне да си върнат самоувереността, коментират в редакцията на водещото американско издание  The Washington Post  по повод резултатите от вота. \r\nДемократите се опитаха да мобилизират групи, които не успяха да привлекат на своя страна в президентските избори от 2016 г.: младите избиратели, латиноамериканците и всички, които принципно излизат рядко до урните. По всичко личи, че самият президент Доналд Тръмп им оказа помощ. Първите две години от хаотичната работа на неговата администрация, която се характеризира и с голямо текучество на кадри, потока от лъжи и оскърбленията по адрес на имигрантите, съюзниците на САЩ и средствата за масова комуникация – всичко това допринесе за консолидирането на Демократическата партия.  \r\nРезултатът е висока избирателна активност, преди всичко сред избирателите, които по-рано са отказвали да упражнят правото си на глас. С поемането на контрола над Камарата на представителите, демократите получават възможност да провеждат разследвания, засягащи това, което се случва в администрацията на Тръмп. Вероятно те ще продължават да търсят отговор на въпроса за връзките на предизборния щаб на Тръмп с Москва.  \r\nСъщевременно обаче републиканците разбиха надеждите на демократите за победа в Сената. В заключение – Демократическата партия получи Камарата на представителите в Конгреса на САЩ, но не получиха онова, на което се надяваха: пълен отказ на избирателите от Тръмп, обобщават от редакцията. \r\n***  Парламентарната комисия за работни и мандатно-имунитетни въпроси ще обсъди искането на съда за отнемане на депутатския мандат на бившия македонски премиер Никола Груевски заради двегодишната му присъда за делото „Танк\" на Специализираната прокуратура, отбелязва електронното издание на скопския вестник  „Денешен“. \r\nВ края на миналата седмица председателят на комисията Павел Богоевски получи искане от съда, предадено му от председателя на парламента Тала Джафери. Той разполага със срок от 15 дни за насрочване на заседание. Искането за отмяна на мандата на Груевски е в съответствие с член 59 от Правилника за дейността на Събранието на Република Македония.  \r\nЗа да бъде лишен от мандат Груевски е необходима подкрепата на две трети от депутатите в парламента. Остава неясно дали тя ще бъде събрана. Депутатите от независимата група на ВМРО-ДПМНЕ, водени от бившия министър на културата Елизабета Канческа Милевска, вече обявиха, че няма да гласуват.   \r\nНай-късно до 8 ноември бившият председател на ВМРО-ДПМНЕ трябва да се яви в затвора, в който бе разпределен за изтърпяване на наказанието за лишаване от свобода от срок за две години. Защитата на Груевски настоя за отлагане на изтърпяване на наказанието. \r\nБившият премиер бе признат за виновен и осъден на две години затвор на 23 май. Последва жалба от негова страна до Апелативния съд Скопие, който я отхвърли като неоснователна, припомня изданието. \r\n***  Премиерът на Косово Рамуш Харадинай се противопостави на позицията на австрийския канцлер Себастиан Курц по отношение на окончателното споразумение между Косово и Сърбия, като заяви, че идеята за промяна на границите е мъртва, отбелязва водещият прищински ежедневник  Zeri . \r\nПодобни сценарии, според Харадинай, са довели единствено до трагедии на Балканите. „Няма дилема и никой не трябва да бъде притеснен\", увери Харадинай, като същевременно допълни, че лидерът на кабинета във Виена няма да дефинира условията на споразумението между Прищина и Белград и няма да настоява за какъвто и да било конкретно съдържание на договора за нормализиране на двустранните отношения. \r\n***  Планираната среща на американския държавен секретар Майк Помпео с главния преговарящ на Северна Корея за денуклеаризацията Ким Йон-чол в Ню Йорк е отложена, съобщава германският национален ежедневник  Die Frankfurter Allgemeine Zeitung . \r\nДържавният департамент на САЩ заяви, че срещата ще бъде проведена на по-късен етап, ако графиците и на двете страни го позволяват. Говорителят на американското външнополитическо посочи други причини за отлагането на срещата, но подчерта, че разговорите между Вашингтон и Пхенян продължават.  \r\nПомпео трябваше да се срещне с Ким Йон-чол в четвъртък в Ню Йорк, за да подготви нова среща на върха между американския президент Доналд Тръмп и лидера Северна Корея Ким Чен-ун. \r\n***  Започва втората фаза на процедурата за промени в Конституцията на Македония, предава скопската електронна медия  „24 Инфо“ . Парламентарната комисия по конституционни въпроси стартира обсъждането на четирите проектоизменения на Конституцията, съгласно Договора от Преспа. Дебатите ще продължат 12 дни. Председателят на парламента Талат Джафери, който е и председател на комисията, насрочени следващото пленарно заседание за 1 декември. \r\nПо-рано премиерът Зоран Заев подчерта на пресконференция, че четирите изменения не съдържат спорни елементи, в съответствие са с международните стандарти и заслужават подкрепа от всички депутати в името на интеграцията на Македония в Европейския съюз и НАТО. Съгласно думите му, в тях са заложени и предложенията на независимата парламентарна група на ВМРО-ДПМНЕ в македонския парламент. Депутатите в Събранието, като поясни Заев, имат възможност чрез дебат фа подобрят текста на предложените проектоизменения. \r\nПървата поправка се отнася до замяната на Република Македония с Република Северна Македония навсякъде в Конституцията с изключение на чл. 36, където има исторически аспект. \r\nВтората се отнася до преамбюла на Конституцията, където, както заяви Заев, към решенията на Антифашистко събрание за народно освобождение на Македония (АСНОМ) се допълва, че Охридското рамково споразумение трябва да бъде градивен елемент на държавата. \r\nВ третото изменение се добавя само един параграф, а именно, че Македония зачита суверенитета, териториалната цялост и политическата независимост на съседните страни, което дава по-големи гаранции за трайността и неприкосновеността на границите с Гърция, въпреки че текстът се отнася за всички съседи. \r\nВ четвъртото изменение, в допълнение към потвърждаването на македонската идентичност, се подчертава, че Македония защитава правата и интересите на своите граждани, живеещи или пребиваващи в чужбина, и насърчавайки връзките им с родината. \r\n***", "date": "2018.11.07", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/11/07/2587550/varna-31-godishen-mazh-e-stanal-zhertva-na-poboy-v-selo-partizani.html", "text": "31-годишен мъж е станал жертва на побой в село Партизани. Това съобщиха от  ОДМВР - Варна . Извършителят на побоя е 24-годишен от същото село. Сигналът за инцидента е подаден на 04 ноември т.г. около 19.50 часа. Съобщено е за това, че в болнично заведение е постъпил за лечение 31-годишен мъж с множество рани, причинени от нанесен побой. След проведени оперативно-издирвателни дейности и действия по разследване на случая, е установено, че извършител на деянието е лицето с инициали Ю.Ю. (на 24 г.) криминално проявен и осъждан. По случая е образувано досъдебно производство, уведомен е прокурор от Районна прокуратура – Провадия. На Ю.Ю. е повдигнато обвинение.", "date": "2018.11.07", "title": "Варна: 31-годишен мъж е станал жертва на побой в село Партизани"}
{"url": "http://www.focus-news.net/news/2018/11/07/2587549/nzok-printsipat-razhodna-efektivnost-se-prilaga-samo-za-patsienti-koito-za-prav-pat-zapochvat-svoeto-lechenie-s-biologichni-produkti.html", "text": "Принципът разходна ефективност се прилага само за пациенти, които за пръв път започват своето лечение с биологични продукти. Това съобщиха от пресцентъра на  Националната здравноосигурителна каса (НЗОК)  във връзка със запитвания по повод предписване на лекарства, съобразно тяхната разходоефективност. НЗОК уточнява, че Механизмът за определяне на терапевтичен курс с биологични лекарствени продукти с най-благоприятното съотношение за постигнат терапевтичен резултат и разходване на обществен ресурс при съпоставянето му с други биологични лекарствени продукти, представляващи терапевтични алтернативи и заплащани напълно или частично от НЗОК, се прилага само за ограничен брой биологични лекарствени продукти, като втора терапевтична линия за определени заболявания – ревматоиден артрит, анкилозиращ спондилит, псориатичен артрит и псориазис, болест на Крон и улцерозен колит. Това правило е валидно само за пациенти, които започват лечение като първи курс с определената терапия. Експертизата се осъществява от комисия в Централното управление на Националната здравноосигурителна каса. \r\nПринципът за разходна ефективност не се отнася за пациентите, които са вече на лечение, т.е. лекуват се с назначения от специалистите конкретен лекарствен продукт, както и в случаите, когато се налага смяна на лекарствения продукт поради липса на ефект или прояви на странични реакции. \r\nРазходната ефективност не се прилага при други лекарствени продукти, заплащани за домашно лечение, както и за лекарствените продукти, заплащани за онкологични и онкохематологични заболявания, заплащани извън стойността на клиничната пътека", "date": "2018.11.07", "title": "НЗОК: Принципът разходна ефективност се прилага само за пациенти, които за пръв път започват своето лечение с биологични продукти"}
{"url": "http://www.focus-news.net/news/2018/11/07/2587545/the-new-york-times-dve-godini-sled-pobedata-na-donald-tramp-dnite-na-ednopartiyniya-kontrol-vav-vashington-svarshiha.html", "text": "Две години след победата на Доналд Тръмп на президентските избори в САЩ, американските избиратели издигнаха препятствия пред неговата власт. Мощната синя вълна, на която се надяваха демократите, не успя да обхване страната, но след междинните избори е ясно, че дните на еднопартийния контрол във Вашингтон свършиха, констатира един от най-популярните всекидневници в САЩ -  The New York Times .  \r\nРезултатите от вота са категорични: Тръмп запазва контрола в Сената, но гласоподавателите в градските и крайградските райони в цялата страна изпращат на Белия дом ясно послание: те искат проверка на президента. \r\nКогато новият Конгрес положи клетва през януари следващата година, демократите ще могат да ограничат законодателните амбиции на Тръмп, да укрепят надзора си, за да инициират разследване на твърденията за неправомерно поведение от страна на президента и неговата администрация.  \r\n„Американският народ поиска отчетност от правителството си и изпрати ясно послание за това, което иска от Конгреса\", заяви демократът от Ню Йорк Джерол Налдър, който е председател на съдебната комисия на Камарата. Президентът на САЩ „може и да не го хареса, но той и администрацията му ще бъдат държани отговорни пред нашите закони и американския народ\". \r\nСлед осем години в позиция на малцинство, демократите, които се надяват да влязат в Белия дом през 2020 г., трябва да докажат също, че се интересуват от управлението и от смекчаването на либералните амбиции на най-пламенните левичари в партията.  \r\nНо без преобладаващо мнозинство, демократите няма да имат силата да прокарат много от инициативите, на които е занимава левият им фланг: единна здравна система, разширен достъп до колежа и създаването на агенция за имиграция. \r\nДемократите също ще трябва да балансират законодателните амбиции с техните усилия да задоволят желанията на някои техни членове за разследване президента. „Ние ще бъдем проверка и баланс“ на властта, увери представител на партията от щата Аризона.  \r\nМеждинните избори винаги са представлявали проверка за президента. Това важи с пълна сила за вота от вторник. Исторически погледнато, партията извън властта взима места в органите след първите две години на президентството, припомнят от редакцията.  Тереза Герова", "date": "2018.11.07", "title": "The New York Times: Две години след победата на Доналд Тръмп – дните на еднопартийния контрол във Вашингтон свършиха"}
{"url": "http://www.focus-news.net/news/2018/11/07/2587551/margarita-georgieva-okrazhen-prokuror-na-shumen-prodalzhava-razsledvaneto-po-sluchaya-s-razkritite-narkooranzherii.html", "text": "Продължава разследването по случая с разкритите наркооранжерии в местността „Паметниците“ край село Хан Крум. Като обвиняем е привлечен 49-годишният В. В., пренаел арендован имот, на който са се намирали оранжериите. Това съобщи на брифинг административният ръководител на Окръжна прокуратура-Шумен и окръжен прокурор Маргарита Георгиева, предаде репортер на  Радио „Фокус“-Шумен . Спрямо мъжа са повдигнати обвинения за две престъпления - за държане на наркотично вещество с цел разпространение и за засяване и отглеждане на високорискови наркотични вещества. С постановление на прокурор В. В. е задържан за срок до 72 часа. Маргарита Георгиева посочи, че предстои внасяне на искане за задържането му под стража.  \r\n„Вчера, днес и утре се събират доказателства, които да обосноват необходимостта от вземане на мярка задържане под стража спрямо В. В., а впоследствие - и за цялостното приключване на следствието. Благодаря на ръководството ОДМВР-Шумен за успешната съвместна работа. От началото на годината говорим за няколко разкрити оранжерии за отглеждане на марихуана, както и за други тежки престъпления. 43-годишният И. И., който също е криминално проявен, отива на районно ниво, на този етап няма данни за съпричастност към оранжериите“, посочи Маргарита Георгиева. „В Кочово в средата на февруари беше разбит канал, като имахме данни, че част от продукцията се изнася за наркопазара във Варна, но за останалите случаи с разкрити наркооранжерии нямаме оперативна информация за какъв пазар е предназначена дрогата. При повечето от делата, които водим, както това в „Дивдядово“, и в настоящия случай, това са първи пъти за отглеждане на марихуана, просто се пробва пазарът“, посочи Маргарита Георгиева.  \r\nСт. комисар Ялчън Расим, директор на ОДМВР-Шумен заяви, че от началото на годината спрямо предходната календарна година, се наблюдава ръст с 41% на престъпленията, свързани с наркотици, на територията на област Шумен. Той уточни, че през миналата година те са били 56, а сега – 79, като всички образувани производства са срещу известен извършител. \r\nИвелина ИВАНОВА", "date": "2018.11.07", "title": "Маргарита Георгиева, окръжен прокурор на Шумен: Продължава разследването по случая с разкритите наркооранжерии"}
{"url": "http://www.focus-news.net/news/2018/11/07/2587557/zam-ministar-tanya-mihaylova-nashata-zadacha-e-da-razvivame-sotsialni-i-grazhdanski-kompetentnosti-v-uchenitsite.html", "text": "Нашата задача е да развиваме социални и граждански компетентности в учениците. Това каза пред журналисти зам.-министърът на образованието и науката Таня Михайлова, предаде репортер на  Радио „Фокус” – Кюстендил . Зам.-министър Михайлова беше гост на откриването на семинар по проекта „Дай път на живота”. По думите й часовете по безопасност на движението съществуват като възможност, а са разработени и програми, но знанието не може да е самоцел и то само по себе си не решава проблемите.  \r\n„Много е важно как да се прилага. Спазването на правата, възпитанието в толерантност и зачитане правото на другия е изключително важно. Нашата задача е да развиваме социални и граждански компетентности. Това всъщност е един изключително важен елемент”, каза Таня Михайлова. Тя отбеляза, че самият факт, че министерството има партньори, с които да работи заедно в тази насока, показва, че от всички страни се вижда значението на този изключително важен момент във възпитанието на учениците. \r\n„Не само знанието, а и развиването на тези умения в учениците. Важно е и трябва да се случват нещата, защото в крайна сметка не трябва да има празни класни стаи и деца, пострадали от катастрофи или да са останали без родители. За нас е изключително важно да осигурим възможности за едно добро развитие. Както Сенека е казал – ние учим не за училището, а за живота”, каза Таня Михайлова. По думите й целта е да се осигурят мислещи хора за живота, които знаят как да се пазят, как да уважават другите и във всеки един момент да имат адекватни реакции. \r\nВенцеслав ИЛЧЕВ", "date": "2018.11.07", "title": "Зам.-министър Таня Михайлова: Нашата задача е да развиваме социални и граждански компетентности в учениците"}
{"url": "http://www.focus-news.net/news/2018/11/07/2587555/st-komisar-kaloyan-kaloyanov-odmvr-burgas-gord-sam-che-rabotya-v-edna-ot-nay-dobrite-direktsii-v-stranata-s-nay-dobrite-politsai.html", "text": "Работим в изключително сложни условия, бургаската Областна дирекция на МВР (ОДМВР) е характерна с това, че обслужва област, имаща въздушна, морска и зелена граница, наред с това имаме много ярко изразен летен сезон със сложна криминогенна обстановка, който във времето се разтегля, който е минимум 4 месеца. Това каза старши комисар Калоян Калоянов, директор на ОДМВР-Бургас, по време на тържествената церемония по повод професионалния празник на полицейските служители – 8-ми ноември, предаде репортер на  Радио „Фокус“ – Бургас . По думите му бургаската полиция се справя добре, благодарение на професионализма и всеотдайността на служителите, като няма тежки неразкрити престъпления в областта. „Горд съм, че работя в една от най-добрите дирекции в страната, с най-добрите полицаи“, каза още Калоянов.  \r\nПо време на церемонията официално бяха обявени наградените полицейски служители. Официалните гости днешното събитие бяха зам.-кметът на Община Бургас Красимир Стойчев, ръководителят на Апелативната прокуратура Любомир Петров, комисар Васил Василев, директор на Регионална дирекция „Пожарна безопасност и защита на населението“, гл. секретар на Областна администрация Валентин Люцканов, командирът на Флотилия бойни и спомагателни кораби към Военноморските сили адмирал Мален Чобенков и др. \r\nДеница ДИМИТРОВА", "date": "2018.11.07", "title": "Ст. комисар Калоян Калоянов, ОДМВР-Бургас: Горд съм, че работя в една от най-добрите дирекции в страната, с най-добрите полицаи"}
{"url": "http://www.focus-news.net/news/2018/11/07/2587552/predsedatelyat-na-pg-na-gerb-tsvetan-tsvetanov-razgovarya-s-bivshiya-zam-predsedatel-na-bavarskiya-landtag-raynhold-bokle.html", "text": "Председателят на ПГ на ГЕРБ и зам.-председател на партията Цветан Цветанов се срещна с Райнхолд Бокле - доскорошен зам.-председател на Баварския Ландтаг и водещ политик от ХСС, отговарящ за международните контакти на партията. Това съобщиха от пресцентъра на  ПП ГЕРБ . Цветанов и Бокле коментираха резултатите от изборите в Бавария, като отбелязаха, че успеха на ЕНП в Бавария е гаранция за успеха на общото ни политическо семейство е Европа. Двамата договориха и съвместни инициативи за 2019 г., които ще бъдат реализирани със съдействието на Фондация „Ханс Зайдел\". Бокле прие поканата на Цветанов за посещение в България през 2019 г. по теми, свързани със сектор „Сигурност“ и сътрудничество на партийно ниво.", "date": "2018.11.07", "title": "Председателят на ПГ на ГЕРБ Цветан Цветанов разговаря с бившия зам.-председател на Баварския Ландтаг Райнхолд Бокле"}
{"url": "http://www.focus-news.net/news/2018/11/07/2587538/kyustendil-do-deset-ptitsi-mogat-da-se-otglezhdat-v-lichni-stopanski-postroyki.html", "text": "До десет птици могат да се отглеждат в лични стопански постройки. Максималният брой на птиците е вписан в Наредбата за условията и реда за отглеждане на домашни животни на територията на Община Кюстендил. Това съобщиха за  Радио „Фокус” – Кюстендил  от Общински съвет – Кюстендил. Десет броя птици е обемът на животновъдната дейност в стопанските постройки в един парцел за града. Въведено е изискване към собствениците на домашни животни, които са длъжни да почистват и хигиенизират редовно стопанските постройки и дворните си места, като не допускат замърсяване на съседни имоти, тротоарите и уличното платно. Жителите на Кюстендил могат да отглеждат птици в разрешените зони на територията на общината в подходящи помещения, при спазване на ветеринарно-санитарните, хигиенните норми и изискванията към местоположението на стопанските сгради за птици и обема на животновъдната дейност. Не се допуска отглеждане на домашни птици централната градска част и в жилищните блокове и пространствата около тях. Въведени са и минимални отстояния на стопанските постройки за птици от останалите сгради и парцели. Предвидените глоби за нарушения са между 50 и 250 лева. \r\nВенцеслав ИЛЧЕВ", "date": "2018.11.07", "title": "Кюстендил: До десет птици могат да се отглеждат в лични стопански постройки"}
{"url": "http://www.focus-news.net/news/2018/11/07/2587558/evrodeputatat-sergey-stanishev-pes-e-parvoto-politichesko-semeystvo-v-evropa-s-yasen-obsht-kandidat-za-izborite-dogodina.html", "text": "„ПЕС има силен кандидат за следващ председател на ЕК – Франс Тимерманс. Той представлява визията на нашето семейство за новата посока пред Европа, след години пагубно управление на десните. Уверен съм, че Франс ще постави солидарността, социалните права, борбата с неравенствата и разделителните линии, както и с популизма и крайния национализъм в сърцето на кампанията ни за предстоящите избори, за да спечелим доверието на европейските граждани”. Това заяви президентът на ПЕС Сергей Станишев на съвместна пресконференция с еврокомисарите Франс Тимерманс и Марош Шефчович, които през октомври бяха номинирани за общ кандидат на европейската левица, съобщиха от  пресофиса на Сергей Станишев . В писмо до Станишев, Шефчович обяви решението си да се оттегли от надпреварата в полза на Франс Тимерманс (Партия на труда, Холандия). Така той остана единственият кандидат и по всяка вероятност ще води кампанията на социалистите за евроизборите догодина. \r\n„Решението на Марош Шефчович е достойно за уважение и е проява на забележителното единствено в семейството на социалистите. ПЕС е първото политическо семейство в Европа, което обявява своя общ кандидат. Така показваме, че сме единен и обединен фронт в предстоящата битка с десницата в кампанията за европейските избори”, заяви Станишев. \r\n„Гордеем се с отворения процес за определяне на общ кандидат на ПЕС, който проведохме. Дебатите между партиите членки в последните седмици ни позволиха да се обединим зад значима кандидатура, която ще представлява нашето семейство. Бих искал да благодаря на партиите от нашето политическо семейство за приноса им в този процес и особено на португалския премиер Антонио Коща, който координираше диалога”, добави Станишев. \r\nСтанишев, Тимерманс и Шефчович представиха следващите стъпки в започващата кампания пред Групата на социалистите и демократите в ЕП, започвайки с Конгреса на ПЕС в Лисабон на 7 и 8 декември, който ще  утвърди окончателно общия кандидат на левицата. Президентът на ПЕС отправи покана към Шефчович да вземе активно участие в кампанията, като заеме позицията на главен координатор за резолюциите за предстоящия конгрес. Те ще бъдат в основата на предизборния манифест на левите. \r\n„Със силни резолюции на Конгреса на ПЕС, с ценната помощ на всички членуващи партии и енергията на Франс Тимерманс, и неговата отделеност за социална и справедлива Европа, съм уверен че имаме стабилна основа за успешна кампания в предстоящите избори“, добави в заключение президентът на ПЕС.", "date": "2018.11.07", "title": "Евродепутатът Сергей Станишев: ПЕС е първото политическо семейство в Европа с ясен общ кандидат за изборите догодина"}
{"url": "http://www.focus-news.net/news/2018/11/07/2587556/predsedatelyat-na-pg-na-gerb-tsvetan-tsvetanov-provede-rabotna-sreshta-s-direktora-na-kampaniyata-na-enp-za-evropeyskite-izbori-dogodina-dara-marfi.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с директора на кампанията на ЕНП за европейските избори през 2019 г. Дара Мърфи. Това съобщиха от пресцентъра на  ПП ГЕРБ . Цветан Цветанов обясни, че след приемането на резолюциите и конгресните документи днес и утре в Хелзинки, ГЕРБ ще включи ключовите акценти от политиките и принципите, заложени в тях, като теми за предстоящите местни диалози в периода януари - април 2019 г., които ще се проведат в големите областни градове в България. \r\nДвамата обсъдиха и подготовката на национално и европейско ниво за европейските избори догодина. Цветанов отбеляза, че успехът на ЕНП на изборите догодина ще бъде гарант за добрите политики в ЕС и за възможността на общото ни политическо семейство да продължи за защитава интересите на европейските граждани.", "date": "2018.11.07", "title": "Председателят на ПГ на ГЕРБ Цветан Цветанов проведе работна среща с директора на кампанията на ЕНП за европейските избори догодина Дара Мърфи"}
{"url": "http://www.focus-news.net/news/2018/11/07/2587561/sport-vietnam-vleze-v-kalendara-na-formula-1.html", "text": "Шефовете на Формула 1 потвърдиха включването на Виетнам в календара на сезон 2020. Разпространена бе карта на пистата, създадена в близост до стадион в предградията на столицата Ханой. Трасето е предимно улично и е с дължина от над 5,5 километра.  \r\nАзиатската страна е първият сигурен нов домакин във Формула 1 след поемането на управлението на шампионата от новите собственици – „Либърти Медия“. Все още не е сигурно дали Гран При на Виетнам ще измести друго състезание от календара.  \r\nПрез следващия сезон отново ще има 21 кръга, но амбициите са за увеличаването им през следващите години. В ход са преговори за включването на Маями в календара на шампионата.", "date": "2018.11.07", "title": "Спорт: Виетнам влезе в календара на Формула 1"}
{"url": "http://www.focus-news.net/news/2018/11/07/2587562/dobrich-s-nad-31-e-narasnal-broyat-na-izdadenite-razreshitelni-za-stroezh-na-zhilishtni-sgradi-v-oblastta-prez-tretoto-trimesechie-na-godinata.html", "text": "С 31,3% е нараснал броят на издадените разрешителни за строеж на жилищни сгради в област Добрич през третото тримесечие на годината. Това съобщи Илга Иванова, главен експерт в отдел „Статистически изследвания – Добрич“ към Териториално статистическо бюро-Североизток, предаде кореспондентът на  Радио „Фокус” . Данните са спрямо предходното тримесечие на 2018 г. През третото тримесечие на тази година местните администрации на територията на област Добрич са издали разрешителни за строеж на 42 жилищни сгради с 55 жилища в тях и 7 920 кв. м разгъната застроена площ (РЗП) и на 31 други сгради със 17 253 кв. м. Увеличена е също застроената площ - с 28.9%, а броят на жилищата в тях е без промяна. Издадените разрешителни за строеж на други сгради намаляват с 31.1%, а разгънатата им застроена площ е по-малко със 7.0%.  \r\nВ сравнение с третото тримесечие на 2017 г. издадените разрешителни за строеж на нови жилищни сгради са повече с 40%, жилищата в тях - с 44.7%, а тяхната РЗП - с 45.4%. Издадените разрешителни за строеж на други сгради намаляват с 11.4%, а разгънатата им застроена площ - с 23.8%. През дадения период в област Добрич е започнал строежът на 26 жилищни сгради с 41 жилища в тях и с 4 486 кв. м обща застроена площ и на 6 други сгради с 2 986 кв. м РЗП. Спрямо предходното тримесечие започнатите жилищни сгради нарастват с 23.8%, жилищата в тях - със 17.1%, но общата им застроена площ е по-малко с 0.8%. Броят на започнатите други сгради намалява със 73.9%, а тяхната РЗП - с 85.4%. В сравнение с третото тримесечие на 2017 г. започнатите нови жилищни сгради в областта са по-малко, както и жилищата в тях и разгънатата им застроена площ. Броят на започнатите други видове сгради, както и общата им застроена площ бележат спад съответно със 73.9% и 59%. \r\nЖулиета НИКОЛОВА", "date": "2018.11.07", "title": "Добрич: С над 31% е нараснал броят на издадените разрешителни за строеж на жилищни сгради в областта през третото тримесечие на годината"}
{"url": "http://www.focus-news.net/news/2018/11/07/2587554/the-american-conservative-mezhdinnite-izbori-dokazvat-che-amerika-vse-oshte-ne-e-preodolyala-razdelenieto.html", "text": "Резултатите от изборната нощ не изглеждат особено благоприятни за Републиканската партия на САЩ. Междинните избори доказаха, че Америка все още не е преодоляла разделението, пише анализаторът Даниел Депетрис в статия за изданието  The American Conservative .  \r\n„За президента Тръмп изборната нощ завърши с противоречиви резултати. Загубата на Камарата на представители със сигурност е притеснително за човек, възприемащ себе си като превъзхождащ всички. Но можеше да бъде много по-лошо. Демократите можеше да спечелят и двете камари на Конгреса, с което да вържат ръцете на Тръмп за оставащите две години от мандата му. Единственото  по-лошо нещо от президент-демократ е доминиран от демократите Сенат, който ще блокира ритуално назначенията. С републиканското мнозинство в Сената, Тръмп поне ще успее да превърне съдебната власт в бастион на консервативната юриспруденция“, отбелязва Депетрис.  \r\nКамарата на представителите ще се превърне в център за съпротива. Сега, когато в ръцете на демократите ще бъде председателството на комисиите, можем да се обзаложим, че в близко време ще бъдат инициирани редица разследвания срещу администрацията, след като Конгресът положи клетва през януари догодина, уверен е авторът. \r\nС риск да звучи мелодраматично, САЩ никога не са били толкова разделени политически, колкото и сега. Има хора, които се прекланят пред Доналд Тръмп, сякаш той е папа, човек, който не може да греши и който заслужава да бъде подкрепян на всяка крачка от пътя. Но има и американци, които в този момент са изключително разтревожени за състоянието на страната. След резултатите от междинните избори, през следващите две години разколът вероятно ще продължава да се задълбочава, обобщава Депетрис.   Тереза Герова", "date": "2018.11.07", "title": "The American Conservative: Междинните избори доказват, че Америка все още не е преодоляла разделението"}
{"url": "http://www.focus-news.net/news/2018/11/07/2587560/st-komisar-nikolay-dimov-odmvr-smolyan-v-oblastta-nay-golyam-e-delat-na-obshtoopasnite-prestapleniya-kato-palezhi-narkoprestapleniya-i-ptp.html", "text": "В област Смолян най-голям е делът на общоопасните престъпления като палежи, наркопрестъпления, ПТП и престъпления по транспорта. Това заяви на брифинг директорът на Областна дирекция на МВР (ОДМВР) – Смолян ст. комисар Николай Димов, предаде репортер на  Радио „Фокус“ – Смолян . От началото на годината са регистрирани 275 такива престъпления, срещу 304 за същия период на миналата година. По думите на ст. комисар Димов по-голямата част от тях са латентни престъпления. „Няма директно пострадало лице и те не се заявяват, тъй като никой не оповестява държането на наркотици и разпространението им в полицията, както и това, че някой се позволява да шофира след управление на алкохол или наркотични вещества. Затова на всички тези престъпления, разкриваемостта зависи от активността на полицията“, поясни ст. комисар Димов. Разкриваемостта на този вид престъпления е близо 80 %, допълни той. \r\nНай-тежки от общоопасните престъпления са палежите, като от началото на годината в област Смолян има 9 такива случаи. Директорът на полицията уточни, че към тях се причисляват и  пожарите със значителни щети, макар и при тях да няма данни за умишлена дейност. „Имаме 5 такива случаи на пожари в жилищни сгради. 4 са същинските палежи, при които е установена престъпна дейност. Това са тежките два случая в Борино, при които имаше доста големи щети, чийто извършител е разкрит и досъдебните производства приключиха. Третият случай е в Чепеларе, където деца бяха запалили бойлер в жилищен блок, а четвъртият е в село Вълчан, при който бе запалена постройка на старо училище, като все още няма данни за извършителите“, поясни ст. комисар Димов. \r\nТой допълни, че от началото на годината има 3 случая на незаконно притежаване на оръжие и боеприпаси. 4 са случаите на противозаконно отнемане на МПС, но те не са характерни за региона. Няма противозаконно отнето МПС с цел искане или получаване на откуп. „Имаме един случай с кражба на скъп автомобил в Смолян, при който има интересен казус, но се работи по него и не може да се даде повече информация“, посочи директорът на ОДМВР – Смолян. \r\nТой допълни, че през миналата година е криминализирано управлението на МПС без регистрационни табели, като 36 такива случая са регистрирани от началото на годината, при 38 за същия период на м. г. Ст. комисар Димов каза още, че за тази цел се провежда превантивна работа чрез кметски наместници на населени места и се очаква този вид престъпления да започнат да намаляват. \r\nНели ГЕРГЬОВСКА", "date": "2018.11.07", "title": "Ст. комисар Николай Димов, ОДМВР - Смолян: В областта най-голям е делът на общоопасните престъпления като палежи, наркопрестъпления и ПТП"}
{"url": "http://www.focus-news.net/news/2018/11/07/2587566/lyubomir-petrov-apelativna-prokuratura-burgas-rabotata-na-sluzhitelite-na-mvr-e-tolkova-dobra-che-nyama-nerazkrito-tezhko-prestaplenie-v-regiona.html", "text": "Вашата работа по разкриване и доказване на престъпленията е толкова добра, че няма неразкрито тежко престъпление в региона, като убийства и грабежи. Това каза административният ръководител на Апелативна прокуратура-Бургас Любомир Петров по време на официална церемония по повод професионалния празник на полицейските служители, който се отбелязва на 8 ноември, предаде репортер на  Радио „Фокус“-Бургас . Той припомни случая на умишления палеж пред дома на фоторепортера, като престъпление в висока степен на обществена опасност и сред най-трудните за разкриване. „Лично главният прокурор следеше работата по това дело, докладвах му почти ежедневно и имате едно голямо браво и благодарности за отличната ви работа“, заяви Любомир Петров. \r\n„Искам да изразя и категоричната ангажираност на прокуратурата в нашия район при работа по дела с пострадали служители на МВР при изпълнение на служебните задължения“, каза още административният ръководител на Апелативна прокуратура-Бургас. Той добави, че ще бъде прилагана цялата строгост на закона спрямо такива извършители, ще бъдат искани задържане под стража и тежки наказания, защото посегателството срещу полицаи е посегателство срещу всеки един от обществото и най-ценните достижения на демокрацията. „Защото, когато попитате децата какви искат да станат, повечето казват - полицаи. Затова престижът на вашата работа и уважението към професията „полицай“ трябва да са на най-високо ниво“, допълни Петров. \r\nТой изрази и признателност към служителите на МВР, загинали по време на изпълнение на служебните си задължения \r\nДеница ДИМИТРОВА", "date": "2018.11.07", "title": "Любомир Петров, Апелативна прокуратура-Бургас: Работата на служителите на МВР е толкова добра, че няма неразкрито тежко престъпление в региона"}
{"url": "http://www.focus-news.net/news/2018/11/07/2587567/ministar-krasimir-valchev-ima-uchilishta-koito-prikrivat-otsastviyata-na-uchenitsi-zatova-shte-badem-bezkompromisni-po-otnoshenie-na-kontrola.html", "text": "Има училища, които прикриват отсъствията на ученици, затова ще бъдем безкомпромисни по отношение на контрола. Това каза на брифинг в Министерски съвет министърът на образованието и науката Красимир Вълчев, предаде репортер на  Агенция „Фокус“ . \r\n„Основната причина за непосещение на децата в образователни институции е културна. Поради липсата на култура и уважение на образованието у една част от децата и техните родители. И тази причина може да бъде преодоляна основно чрез съвместна работа на институциите. Факт е, че когато екипите работят заедно, респектът към държавата е по-голям“, обясни Вълчев. \r\nОбразователният министър посочи, че се работи по информационна свързаност на механизма по съвместна работа на институциите за задържане и обхващане на децата в предучилищна и училищна възраст, за да може да се проследи упражняване правото на образование на всяко дете. „Ще бъдем безкомпромисни и по отношение на контрола, защото има училища, които прикриват отсъствията“, каза още министърът на образованието. \r\nОт своя страна, вицепремиерът Томислав Дончев обясни, че за първи път от 6 години насам делът на преждевременно напусналите обучение млади хора намалява – от 13,8% той е станал 12,7%. Той посочи още, че има 7 души на възраст почти 19 години, които са поискали да учат за първи път. „Основната причина деца да не са в клас е нежелание и този проблем трябва да бъде посрещнат челно. Заради натрупани повече от 5 отсъствия за периода септември 2017 г. – януари 2018 г. са спрени 55 000 месечни помощи за 2,1 млн. лв. Предстои да бъдат спрени още почти 49 000 помощи за периода февруари – юни 2018 г. на стойност 2 млн. лв. Оказва се, че част от тези лица имат допълнителни социални плащания и спирането на тези не им е основна тема“, коментира Дончев и посочи, че затова освен оперативните действия има и стратегически задачи. „Да проверим дали размерът на глобите е достатъчно респектиращ. Да проверим дали глоби се налагат винаги, когато това трябва да се направи“, каза още вицепремиерът и обясни, че ще се направи ревизия и на това как се издават медицински бележки за отсъствия. \r\nЦветилена СИМЕОНОВА", "date": "2018.11.07", "title": "Министър Красимир Вълчев: Има училища, които прикриват отсъствията на ученици, затова ще бъдем безкомпромисни по отношение на контрола"}
{"url": "http://www.focus-news.net/news/2018/11/07/2587565/ministar-krasimir-valchev-nad-9000-detsa-dopalnitelno-sa-zapisani-v-obrazovatelnata-sistema-v-nachaloto-na-tazi-uchebna-godina.html", "text": "Над 9000 деца допълнително са записани в образователната система в началото на тази учебна година. Това каза на брифинг в Министерски съвет министърът на образованието и науката Красимир Вълчев, предаде репортер на  Агенция „Фокус“ . „Днес се проведе заседание на Координационното звено на механизма по съвместна работа на институциите за задържане и обхващане на децата в предучилищна и училищна възраст. Беше отчетен напредъкът в началото на втората учебна година по действие на механизма. И това, което днес можем да кажем като обобщени резултати, е, че имаме над 9000 деца, които са допълнително записани в началото на тази учебна година в образователната система. Имаме записани и доброволно още 10 хил. деца, но 8 хил. от тях са от 5 до 7 години. Имаме и 2 хил. доброволно записани на възраст между 9 и 11 години“, обясни министър Вълчев. \r\nТой посочи, че предизвикателствата са този механизъм да се направи устойчив, а работата по него по-ефективна. „През тази и следващата учебна година механизмът ще бъде фокусиран в много по-голяма степен не толкова върху първоначалното записване, а върху ежедневното посещение на децата в училище. Екипите почти ежедневно на някои места посещават домовете на децата, убеждават родителите, водят ги на училище. Усилията, които правят тези близо 1200 екипа, показват, че когато институциите са заедно, има ефект от това“, каза още образователният министър. \r\nЦветилена СИМЕОНОВА", "date": "2018.11.07", "title": "Министър Красимир Вълчев: Над 9000 деца допълнително са записани в образователната система в началото на тази учебна година"}
{"url": "http://www.focus-news.net/news/2018/11/07/2587568/yanka-takeva-sbu-s-proekta-day-pat-na-zhivota-obuchavame-spetsialisti-za-rabotata-im-s-detsata-po-temata-za-tolerantna-sreda-na-patya.html", "text": "С проекта „Дай път на живота” обучаваме специалисти за работата им с децата по темата за толерантна среда на пътя. Това каза пред журналисти в Кюстендил Янка Такева, председател на Синдиката на българските учители (СБУ), предаде репортер на  Радио „Фокус” – Кюстендил . „Ние тук търсим обратния ефект. Ефектът чрез децата и учениците да възпитаваме и родителите. Видяхме колко много усилия се положиха от много институции да въздействат върху тази толерантност на пътя, преодоляване на агресията, насилието от възрастните хора. Въпреки законодателните промени виждаме, че всеки ден се случва нещо, което не е приятно за всички нас. За това, чрез младите хора които трябва да усвоят именно този начин на поведение, като формиране на нова ценностна система във всички аспекти на живота, трябва да се въздейства и на техните родители”, каза Янка Такева.  По думите й въздействието чрез децата към родителите на пътя, ще има ефект. \r\nВенцеслав ИЛЧЕВ", "date": "2018.11.07", "title": "Янка Такева, СБУ: С проекта „Дай път на живота” обучаваме специалисти за работата им с децата по темата за толерантна среда на пътя"}
{"url": "http://www.focus-news.net/news/2018/11/07/2587559/the-wall-street-journal-rezultatite-ot-mezhdinnite-izbori-za-razkol-v-kongresa.html", "text": "Резултатите от междинните избори в САЩ са разкол в Конгреса, коментират в редакцията на авторитетното американско списание  The Wall Street Journal . \r\nВ статията си Джанет Хук е категорична: в оставащите две години от мандата животът на президента от Републиканската партия ще се усложнява. Авторът подчертава, че демократите ще инициират редица разследвания срещу администрацията на Доналд Тръмп и ще предприемат стъпки в ключови насоки, включително за мерките за борба с нелегалната имиграция.  \r\n„Резултатите от изборите са съвкупност от победи и разочарования за двете партии, които са в процес на реорганизация. Републиканците, преосмисляйки себе си като партия на Тръмп, разчитат на провинциалистите и белите мъже. Междувременно демократите постигнаха успех сред младите хора, жителите на предградията, цветнокожите и жените\", обяснява Хук. Тереза Герова", "date": "2018.11.07", "title": "The Wall Street Journal: Резултатите от междинните избори за разкол в Конгреса"}
{"url": "http://www.focus-news.net/news/2018/11/07/2587572/shumen-s-reditsa-initsiativi-v-grada-shte-badat-otbelyazani-185-godini-ot-rozhdenieto-na-dobri-voynikov.html", "text": "С редица инициативи в Шумен ще бъдат отбелязани 185 години от рождението на Добри Войников. Програмата за честванията беше представена на брифинг с участието на Десислава Златева от Община Шумен, д-р Антония Панева, зам.-председател на настоятелството на Народно читалище „Добри Войников-1856“ и началник на шуменския отдел към Държавния архив, както и проф. Стефан Хърков от Шуменския университет, предаде репортер на  Радио „Фокус“-Шумен . Десислава Златева посочи, че при съставянето на програмата са били водени от идеята да бъдат обхванати максимален брой хора като участници и публика. Тя обясни, че освен на годишнината от рождението на Добри Войников, проявите са посветени и на 160 години от първия ученически многогласен хор в България. „За учениците от средна степен на обучение е предвидено състезание за Войников, за академичната общност ще бъде организирана научна конференция, ще бъдат представени книги, както фототипни издания, така и нови,  ще бъде организирано и гостуване в Браила, Румъния“, каза Златева.  \r\nНа 22 и 23 ноември ще се проведе научна конференция под наслов „Музикалната дейност на енциклопедиста Добри Войников“, посочи проф. Хърков. Форумът ще бъде открит от 09.00 часа на 22 ноември в къща музей „Добри Войников“. Две от заседанията ще се проведат в Народно читалище „Добри Войников-1856“, а заключителната част на 23 ноември ще бъде в Педагогическия факултет на Шуменския университет. Във форума ще вземат участие изтъкнати български учени от БАН, представители на музикалните академии в София и Пловдив, а международното участие ще бъде от Унгария и Полша.  Под мотото на научната конференция, на 22 ноември в зала „Проф. Венета Вичева“ ще се състои концерт с участието на шуменската Симфониета, детският хор „Бодра песен“, градският хор с диригент Христо Атанасов, академичната хорова формация „проф. Венета Вичева“, представителния хор от училище  „Сава Доброплодни“, солисти, студенти, преподаватели, а специален гост ще бъде проф. Роксана Богданова“. Антония Панева представи участието на Народно читалище „Добри Войников-1856“ в честванията. На 10 ноември, рождената дата по стар стил на Войников, читалището ще се включи с програма в Браила, Румъния. В театър „Мария Филоти“ концерт ще изнесе хор „Родни звуци“, като в началото ще бъде прожектиран филмът „Революционер на духа“, по сценарий на проф. Кина Вачкова. На 11 ноември ще бъдат поднесени цветя на паметника на Христо Ботев и на паметната плоча на Българското книжовно дружество. Предвидено е и посещение на  българската църква в града, тясно свързан с шуменските възрожденски дейци. \r\nИвелина ИВАНОВА", "date": "2018.11.07", "title": "Шумен: С редица инициативи в града ще бъдат отбелязани 185 години от рождението на Добри Войников"}
{"url": "http://www.focus-news.net/news/2018/11/07/2587570/varna-vremenno-e-ogranicheno-dvizhenieto-po-patya-provadiya-aytos-pri-razklona-za-tsonevo-poradi-patnotransportno-proizshestvie.html", "text": "Временно е ограничено движението по път III-208 Провадия - Айтос при разклона за Цонево поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост по обходен маршрут: път III-2083 Цонево - Гроздьово - път III-904 Бързица - Бозвелийско - Провадия и обратно.", "date": "2018.11.07", "title": "Варна: Временно е ограничено движението по пътя Провадия-Айтос при разклона за Цонево поради пътнотранспортно произшествие"}
{"url": "http://www.focus-news.net/news/2018/11/07/2587564/fokus-makedoniya-parlamentarnata-komisiya-odobri-predlozhenieto-za-otnemane-na-mandata-na-nikola-gruevski.html", "text": "Парламентарната комисия по въпросите на мандатно-имунитетни въпроси прие предложението за отнемане на депутатския мандат на бившия премиер на югозападната ни съседка Никола Груевски, съобщава македонският  „Фокус“. \r\nОрганът представи доклад пред парламента, в който издигна предложението за отнемането на мандата на бившия лидер на ВМРО-ДПМНЕ. За това обаче се изисква подкрепата на две трети от народните представители в Събранието в Скопие, а депутатът Сашо Василевски от независимата група на изключените от ВМРО-ДПМНЕ вече обяви, че такава няма да бъде събрана.  Тереза Герова", "date": "2018.11.07", "title": "„Фокус“ (Македония): Парламентарната комисия одобри предложението за отнемане на мандата на Никола Груевски"}
{"url": "http://www.focus-news.net/news/2018/11/07/2587575/predsedatelyat-na-pg-na-gerb-tsvetan-tsvetanov-se-sreshtna-s-pretendenta-za-vodesht-kandidat-na-enp-za-predsedatel-na-novata-ek-manfred-veber.html", "text": "Председателят на ПГ на ГЕРБ и зам.-председател на партията Цветан Цветанов и кметове на областни градове, избрани от листата на ГЕРБ, се срещнаха с претендента за кандидат на Европейската народна партия (ЕНП) за председател на следващата Европейска комисия и настоящ председател на Групата на ЕНП в ЕП Манфред Вебер. Това съобщиха от пресцентъра на  ПП ГЕРБ . Срещата се проведе в рамките на конгреса на ЕНП в Хелзинки, Финландия. \r\nПо време на срещата Цветан Цветанов и кметовете от ГЕРБ декларираха подкрепата на българската делегация към кандидатурата на Манфред Вебер за председател на следващата Европейска комисия. „Вашият дългогодишен опит ще бъде безценен за ЕС при справянето с актуалните предизвикателства пред Съюза като сигурността, миграцията и Брекзит. Освен това вие сте и голям приятел на България“, обърна се към Вебер Цветанов. \r\n„Най-важното е да постигаме резултати в полза на гражданите и затова приветствам усилията на държавната и местна власт в България да повишат качеството и стандарта на живота на хората“, посочи Манфред Вебер пред Цветанов и кметовете от ГЕРБ. Председателят на Групата на ЕНП в ЕП изтъкна, че по време на своите посещения в България с Бойко Борисов и Цветан Цветанов се е убедил колко добре България пази външната граница на ЕС и допринася за сигурността на всички европейски граждани. „Уверен съм, че добрите резултати на европейските избори ще са добър трамплин за местния вот в България по-късно през 2019 г.“, каза Вебер и благодари за подкрепата на българската делегация от ГЕРБ за неговата кандидатура. \r\nЗам.-председателят на ГЕРБ подчерта важността на това България да остане част от силна и обединена Европа и да продължи да се възползва от европейската солидарност. По думите му европейските средства са ключови за развитието на българските общини и допринасят в голяма степен за изграждането на техния съвременен облик. „Заради Брекзит бюджетът на ЕС ще бъде с 5% по-малък, но въпреки това в проектобюджета на ЕС за новия програмен период за България са предвидени с 8% повече средства за кохезионна политика. Това означава 2 млрд. лв. повече за Българските общини“, изтъкна Цветанов.  \r\nПредседателят на ПГ на ГЕРБ бе категоричен, че заради европейската солидарност и отличната работа между местна, законодателна и изпълнителна власт у нас, българските общини са се превърнали в строителни площадки. „Нашата цел е да осигурим достойна и модерна среда за живот на нашите съграждани. Искаме българите да търсят своята професионална реализация и щастие у нас и сме твърдо убедени, че в България те са постижими“, каза пред Манфред Вебер Цветанов, като допълни, че за целта догодина европейските граждани трябва да подкрепят ЕНП.  Той увери председателя на Групата на ЕНП в ЕП, че правителството на Бойко Борисов и управляващото мнозинство в парламента ще останат верни на своята философия, че политическата принадлежност на българските кметове няма значение и всеки работещ в името на гражданите градоначалник е подкрепян от държавата. \r\nС Манфред Вебер имаха възможността да разговарят кметовете на София и Бургас и  заместник-председатели на ГЕРБ Йорданка Фандъкова и Димитър Николов, кметът на Пловдив – инж. Иван Тотев, на Варна – Иван Портних, на Стара Загора – Живко Тодоров, на Благоевград – Атанас Камбитов, на Велико Търново – Даниел Панов, на Враца – Калин Каменов, на Видин – Огнян Ценков, на Шумен – Любомир Христов, на Разград – Валентин Василев, на Търговище – Дарин Димитров, на Смолян – Николай Мелемов, на Сливен – Стефан Радев, на Ямбол – Георги Славов, на Перник – Вяра Церовска, на Кюстендил – Петър Паунов, на Силистра - Юлиян Найденов, на Габрово – Таня Христова, на Ловеч – Корнелия Маринова и на Казанлък – Галина Стоянова.", "date": "2018.11.07", "title": "Председателят на ПГ на ГЕРБ Цветан Цветанов се срещна с претендента за водещ кандидат на ЕНП за председател на новата ЕК Манфред Вебер"}
{"url": "http://www.focus-news.net/news/2018/11/07/2587571/fox-news-donald-tramp-predotvrati-poemaneto-na-kontrola-nad-kongresa-ot-demokratite.html", "text": "Демократическата партия на САЩ спечели мнозинство в Камарата на представителите след повече от осем години, откакто го загубиха. Но Доналд Тръмп успя да предотврати поемането на пълен контрол на демократите над Конгреса на САЩ, отбелязва водещият американски телевизионен канал  FOX News . \r\nВсе пак републиканците запазиха неголямото си преимущество в Сената и съответно – правото да утвърждават кандидатите на ключовите постове в правосъдната система. Това е равносметката от резултатите от едни от най-напрегнатите и хаотични през последните години предизборни кампании за местата в Конгреса. В продължение на месеци Тръмп обикаля страната, за да подкрепи кандидатите на Републиканската партия; същото правиха и влиятелните демократи, включително бившия държавен  глава на САЩ Барак Обама за представителите на своята партия. Независимо от прочита на резултатите, Тръмп реагира позитивно, но не съвсем словоохотливо чрез пост в социалната мрежа „Туитър“. Краткото съобщение гласеше: „Невероятен успех. Благодаря на всички!“.  Тереза Герова", "date": "2018.11.07", "title": "FOX News: Доналд Тръмп предотврати поемането на контрола над Конгреса от демократите"}
{"url": "http://www.focus-news.net/news/2018/11/07/2587574/st-komisar-nikolay-dimov-narkoprestapleniyata-sa-osnoven-prioritet-za-sluzhitelite-na-odmvr-smolyan.html", "text": "Наркопрестъпленията са основен приоритет за служителите на Областна дирекция на МВР (ОДМВР) – Смолян. Това заяви на брифинг директорът на ОДМВР – Смолян ст. комисар Николай Димов, предаде репортер на Радио „Фокус“ – Смолян. За миналата година в региона има 67 установени случая на разпространение, държание, засяване и отглеждане на наркотични вещества. Тази година до момента са 56, която означава, че са с 11 по-малко, но тази година има 6 случая за разпространение, срещу 3 за м. г., сравни ст. комисар Димов. Той припомни, че през последните 4 години в областта е имало възходящ тренд на тези престъпления. \r\nВ областта от началото на годината са констатирани 6 случая на разпространение на наркотици, като извършителите са задържани на място. Последният случай е приключен като бързо производство за 7 дни и на 10 ден извършителят е имал присъда. \r\nТри са случаите на засяване на наркотици, като през миналата година е нямало такива. Един от случаите от началото на годината е от Чепеларе, а два са в Борино. Ст. комисар Димов посочи, че този вид престъпления са по-леко наказуеми и наказанието е до 3 години лишаване от свобода, но пък са много по-трудно наказуеми, защото лицето трябва да се задържи в момента, в който полага грижи за тези растения. „Тези дела доста трудно стигат до съд. По-важно за нас е тези растения да не стигнат до пазара. В Борино и Чепеларе общото количество на засадените растения беше около 70 кг зелена маса, който като изсъхне ще стане около 6-7 кг суха маса, а ние не може да си позволим тя да излезе на пазара“, подчерта ст. комисар Димов. \r\n„Ежемесечно се провеждат срещи с окръжния прокурор по тази тема и превантивния ефект на осъдителните присъди трябва да започне да дава резултати и броят им трябва да започне да намалява. В голяма част от случаите вече има осъдителни присъди и дано извършителите и склонните да извършват такива престъпления, си вземат поука. Насочихме усилията си към установяване на разпространителите. Това е и голямата ни цел. Анализът показва, че докато има търсене, ще има и предлагане и затова много залагаме на превантивната работа на полицейските инспектори, на Детска педагогическа старя, имаме много инициативи ката Детска полицейска академия. Съвместно с РЗИ привличаме лекари, които да обясняват на децата за вредата от наркотиците и се надяваме така да повлияем върху търсенето“, поясни още ст. комисар Димов. \r\nНели ГЕРГЬОВСКА", "date": "2018.11.07", "title": "Ст. комисар Николай Димов: Наркопрестъпленията са основен приоритет за служителите на ОДМВР – Смолян"}
{"url": "http://www.focus-news.net/news/2018/11/07/2587563/alitse-horakova-govoritel-na-chez-as-druzhestvoto-izpalnyava-zadalzheniyata-si-saglasno-deystvashtiya-dogovor-za-prodazhba-na-dyalovete-s-inerkom.html", "text": "ЧЕЗ изпълнява своите задължения съгласно действащия договор за продажба на дяловете с \"Инерком\". Това се посочва в позиция на говорителя на ЧЕЗ а.с. Алице Хоракова, изпратена до  Агенция \"Фокус\" . \"Една от точките в него е изпълнение на законовите изисквания, свързани със свикване на Извънредно общо събрание в края на ноември и избор на нови членове на надзорния съвет, представляващи \"Инерком\", в случай, че сделката бъде финализирана. Самото финализиране на сделката е при изпълнение на всички предварителни условия“, уточнява Алице Хоракова. В позицията се посочва още, че условията включват получаване на разрешение от КЗК и КЕВР и заплащане на договорената сума.", "date": "2018.11.07", "title": "Алице Хоракова, говорител на ЧЕЗ а.с.: Дружеството изпълнява задълженията си съгласно действащия договор за продажба на дяловете с \"Инерком\""}
{"url": "http://www.focus-news.net/news/2018/11/07/2587573/varhovna-administrativna-prokuratura-e-sezirala-prez-mesets-yuli-ministara-na-pravosadieto-vav-vrazka-s-konstatirani-narusheniya-v-deynostta-na-dabch.html", "text": "През месец февруари 2014 г. Върховна административна прокуратура е извършила проверка по реда на надзора за законност на дейностите по издаване на удостоверения за български произход в Държавна агенция за българите в чужбина. Това съобщиха от пресцентъра на  Прокуратура на Република България . В хода на проверката са установени извършени закононарушения, свързани с неспазване на изискването на чл. 15, ал.2 вр. с §2, т.1 от ЗБГ и на чл. 3 ал.1, т.2 от Закона за българите, живеещи извън Република България. \r\nНа 20 февруари 2014 г. Върховна административна прокуратура е сезирала председателя на ДАБЧ за предприемане на конкретни действия за недопускане на закононарушения. \r\nПрез месец август 2016 г. Върховна административна прокуратура отново е извършила проверка по реда на надзора за законност на дейностите по издаване на удостоверения за български произход в Държавна агенция за българите в чужбина. \r\nКонстатирани са нарушения, свързани с неспазване на изискването на чл. 15, ал.2 вр. с §2, т.1 от ЗБГ на срока по чл. 15 ал.3 от ЗБГ и на чл. 59 ал.1 т.7 от АПК. \r\nНа 18 август 2016 г. ВАП отново е сигнализирала Председателя на ДАБЧ за предприемане на действия за законосъобразно издаване на удостоверения за български произход само при наличие на законните предпоставки за това. \r\nПрез месец юли 2018 г. Върховна административна прокуратура се е самосезирала по публикации в медиите за това, че са налице над 114 случая на получаване на българско гражданство от лица, издирвани от Интерпол. \r\nНа 09 юли 2018 г. наблюдаващият прокурор от ВАП сезирал министъра на правосъдието и на основание чл. 145 ал.1, т.3 от Закона за съдебната власт е указал да се възложи извършване на проверка от Инспектората по чл. 46 от Закона за администрацията.", "date": "2018.11.07", "title": "Върховна административна прокуратура е сезирала през месец юли министъра на правосъдието във връзка с констатирани нарушения в дейността на ДАБЧ"}
{"url": "http://www.focus-news.net/news/2018/11/07/2587569/varhovna-administrativna-prokuratura-ne-e-namerila-osnovanie-za-namesa-v-protsedurata-za-kontsesiya-na-letishte-sofiya.html", "text": "Върховна административна прокуратура не е намерила основание за намеса в процедурата за концесия на летище „София“. Това съобщиха от пресцентъра на  Прокуратура на Република България . \r\nНа 10 октомври 2018 г. до главния  прокурор е постъпил сигнал от Корнелия Нинова, Филип Попов, Жельо Бойчев, Крум Зарков, Георги Свиленски и Елена Йончева - народни представители в 44-тото Народно събрание във връзка с откритата процедура за определяне на концесионер и възлагане на концесия за строителство на Обект „Гражданско летище за обществено ползване - София\" - публична държавна собственост.  \r\nВ сигнала е отправено искане до прокуратурата да бъде внесен протест до компетентния съд за отмяна на решение на Министерски съвет и решения на министъра на транспорта, информационните технологии и съобщенията. Посочено е, че издадените във връзка с процедурата Решение №431 от 29.06.2018 г. на МС,  Решение № РК-1 от 02.07.2018 г. и Решение № РК-3 от 03.10.2018 г. на министъра на транспорта, информационните технологии и съобщенията са унищожаеми административни актове и подлежат на отмяна, поради незаконосъобразност.  \r\nГлавният прокурор Сотир Цацаров е изпратил сигнала по компетентност на Върховната административна прокуратура. \r\nНаблюдаващият прокурор от ВАП е изискал от МС и от МТИТС преписките по Решение №431 от 29.06.2018 г. на Министерския съвет, по Решение № РК-1 от 02.07.2018 г. и Решение № РК-3 от 03.10.2018 г. на министъра на транспорта, информационните технологии и съобщенията. \r\nСлед получаване и проучване на съответните материали Върховна административна прокуратура е приела, че не е налице законово основание за намеса на прокуратурата по реда на надзора за законност, по следните съображения: \r\n- Съгласно разпоредбата на чл. 156, ал.5 от Закона за концесиите, не подлежат на обжалване решенията по този закон, приети от Министерския съвет, каквото е решение №431 от 29.06.2018 г. на МС. \r\n- Съгласно разпоредбата на чл. 157 ал.1 т.1 от Закона за концесиите, решенията на министъра на транспорта, информационните технологии и съобщенията се оспорват пред КЗК в 10-дневен срок от публикуването в Националния концесионен регистър на обявлението за откриване на процедурата. \r\nРешение №  РК-1 от 02.07.2018 г. е публикувано на 05.07.2018 г. и десетдневният срок е изтекъл на 15.07.2018 г. \r\nРешение № РК-3/03.10.2018 г. е публикувано на 06 октомври 2018 г. и десетдневния срок е изтекъл на 16 октомври 2018 г., като изисканите от МТИТС административни преписки са постъпили от Министерството във Върховна административна прокуратура на 19 октомври 2018 г., т.е. след изтичане на законния десетдневен срок.", "date": "2018.11.07", "title": "Върховна административна прокуратура не е намерила основание за намеса в процедурата за концесия на летище „София“"}
{"url": "http://www.focus-news.net/news/2018/11/07/2587578/stara-zagora-uchenitsi-se-obuchavat-po-programata-detsko-politseysko-upravlenie.html", "text": "Вторият випуск старозагорски ученици започна днес обучение по програмата на МВР  „Детско полицейско управление“. Това съобщиха от пресцентъра на  Община Стара Загора . В продължение на две години деца от трети клас на Средно училище „Васил Левски“ в Стара Загора ще се запознаят с работата на полицейските служители, на пожарникарите, на съдиите. Ще участват и в различни ситуации свързани с полицейското разследване. \r\nНай-напред новите доброволци се запознаха с полицейските автомобили, следовите кучета и снаряжението на полицаите. После разгледаха Първо районно управление „Полиция“ – влязоха в стаята на тел.112, в ареста, в стаята за вземане на отпечатъци и т. н. \r\n„Сега сте в залата за оперативки, където  се събираме всяка сутрин и получаваме задачите, по които ще работим“, обясни Кремена Маринова, инспектор Детска педагогическа стая. \r\nНа тържествената церемония по встъпването на доброволците присъстваха Делян Иванов, секретар на Община Стара Загора, главен инспектор Николай Колев, началник на Първо районно управление „Полиция“, главен инспектор Жеко Костов, началник сектор „Охранителна полиция“, обучителите на децата, Донка Вътева, секретар на Местната комисия за борба срещу противообществените прояви на малолетните и непълнолетните. \r\nСекретарят на Община Стара Загора, с чиято подкрепа са провежда обучението, пожела на новите участници в програмата много успехи и добро представяне. \r\nВсички участници получиха задължителните за полицаите значка, шапка, светлоотразителна жилетка, химикал и тетрадка. Момчета и момичета с кодови имена като Черния паяк, Червената роза, Силвестър, Пума ПРБ 007 и др. ще се учат как да разпознават престъпления и как да реагират при различни ситуации. \r\nПо повод утрешния празник на полицията, децата подариха на новите си приятели рисунки на полицейска тематика. \r\nПрограмата „Детско полицейско управление“, която стартира през 2016 г.,  е инициатива на Министерството на вътрешните работи, а реализирането ѝ е дело на междуведомствена експертна работна група. Заложените теми и методически указания са разработени от групата, в която влизат представители на МВР, Министерството на образованието и науката, Министерството на правосъдието, Българския младежки червен кръст, Българската православна църква, Българския туристически съюз. Идеите и темите са дългосрочни и са предназначени за двугодишно извънкласно обучение на деца от началните и прогимназиалните класове. Целта е чрез теоретични и практически занимания, включително оказване на детска полицейска лична защита; безопасност на движението по пътищата; на долекарска помощ; здраве, етика и право и други, децата да получат съответните умения. В обучителния процес участват служители от структурите на „Охранителна полиция“, „Пътна полиция“, „Криминална полиция“, психолози от психологическите лаборатории на МВР, експерти от БЧК, БТС и други партньори в съответните градове.", "date": "2018.11.07", "title": "Стара Загора: Ученици се обучават по програмата „Детско полицейско управление“"}
{"url": "http://www.focus-news.net/news/2018/11/07/2587517/shumen-dvama-dushi-sa-zadarzhani-sled-sbivane-pred-vhoda-na-uchilishte-na-ul-dedeagach.html", "text": "Двама души са задържани в полицейския арест за нанасяне на телесна повреда. Това съобщиха от  ОДМВР-Шумен . Около 19:30 часа снощи пред входа на училище на ул. „Дедеагач“ в Шумен. След възникнал скандал между група мъже 18-годишният С. Б. от Шумен нанесъл удар в областта на главата на 41-годишния Н. Н. и в областта на ръката на М. С. (21 г.). След получения сигнал за на място веднага са насочени полицейски екипи. Задържани са С. Б. (18г.) и Т. Й. (18г.). За причиняване на лека телесна повреда по хулигански подбуди е образувано досъдебно производство. Работата по случая продължава.", "date": "2018.11.07", "title": "Шумен: Двама души са задържани след сбиване пред входа на училище на ул. „Дедеагач“"}
{"url": "http://www.focus-news.net/news/2018/11/07/2587582/evropeyskata-komisiya-potvarzhdava-angazhimenta-si-za-zashtita-na-grazhdanite-na-es-i-okolnata-sreda.html", "text": "Европейската комисия прие свое съобщение, в което потвърждава ангажимента си за защита на гражданите и околната среда от опасни химикали и очертава действията, които възнамерява да предприеме, за да гарантира, че подходът на ЕС ще продължи да бъде най-модерният и най-подходящият за тази цел в света. Това съобщиха от пресцентъра на  Представителството на ЕК в България . С това съобщение Комисията изпълнява ангажимента, който пое миналата година по време на работата с държавите членки върху критериите за определяне на ендокринните нарушители в областта на пестицидите и биоцидите.  \r\nКомисията актуализира подхода си за идните години, като изхожда от знанието, опита и резултатите, натрупани в продължение на двадесетте години след приемането на Стратегията на Общността за веществата, нарушаващи функциите на ендокринната система.  \r\nСтратегическият подход на ЕС към ендокринните нарушители и занапред ще се основава неотменно върху научните доказателства и принципа на предпазните мерки.  \r\nКомисията ще започне за първи път цялостен преглед на законодателството, приложимо към ендокринните нарушители, чрез проверка за пригодност, която ще се основава на вече събраните и анализирани данни.  \r\nВ приетото днес съобщение също така се посочват инициативите, които Комисията смята да предприеме, за да може съществуващите политики относно ендокринните нарушители да се реализират в пълна степен.", "date": "2018.11.07", "title": "Европейската комисия потвърждава ангажимента си за защита на гражданите на ЕС и околната среда"}
{"url": "http://www.focus-news.net/news/2018/11/07/2587577/diyan-draganov-sayuz-na-balgarskite-avtomobilisti-varna-upravlyavashtite-rabotyat-dosta-agresivno-za-promyana-na-zakona-za-dvizhenie-po-patishtata.html", "text": "Управляващите работят доста агресивно за промяна на Закона за движение по пътищата. Това каза в интервю за  Радио „Фокус“ – Варна  Диян Драганов, председател на структурата на Съюза на българските автомобилисти във Варна. Той посочи, че шофьори от Варна са се включили в анкетата на Съюза на българските автомобилисти „Заедно за по-безопасни пътища“. Целта на проучването е да се открият част от причините, водещи до тежките нарушения на пътя. Желанието на организаторите е постигане на по-добра информираност за безопасността на движението по пътищата на страната, допълни Диян Драганов.  \r\n„Месеци наред работим по анкетата с цел да се доближим по -истински до реалната ситуация на пътя. На специалния форум „Заедно за по-безопасни пътища“, която се проведе тази седмица, Съюзът на българските автомобилисти представи резултати от проведено анкетно проучване.Форумът беше изключително полезен и премина при изключително висок интерес. Участваха професионалисти, които дадоха своите становища. Оказа се, че резултатите, които искаме да получим, не са толкова обнадеждаващи и целите, които сме си поставили – да намалим пътнотранспортните произшествия, не се получават така, както ни се иска. Има намаляване на пътните произшествия, на жертвите по пътищата, но резултатите не са толкова обнадеждаващи. Всички виждаме, че управляващите работят доста агресивно за промяна на Закона за движение по пътищата, обръщаме внимание на този пътен травматизъм, който наблюдаваме всеки ден, но резултатите не са задоволителни. На форума се споделиха всички причини, които се доказаха и с експертни мнения. Голямото очакване на всички нас е новият Закон за движение по пътищата, който ще бъде разделен на три части. Възлагаме големи надежди да бъдат заложени промени, които в годините назад не им е обръщано внимание. Не можем да говорим само за високи глоби или само за причините, ние трябва да намерим правилния път, за да има някакъв резултат“, добави Диян Драганов. \r\nЦелта  на проучването е била да изследва нагласите към безопасността на движението и мерките за предотвратяване на катастрофите. В него са се включили над 6000 активни шофьори. Като цяло, решението на драматичната ситуация по пътищата анкетираните виждат в съчетанието между засилен контрол и увеличени санкции. Над 83% от анкетираните смятат, че Пътна полиция трябва да засили контрола по пътищата. 54% от анкетираните смятат, че санкциите трябва да бъдат увеличени, докато близо 40% считат, че трябва да бъдат запазени на същото ниво. За увеличен контрол и санкции се обявяват най-вече жените, водачите на възраст над 65 години и начинаещите водачи. \r\nМарияна ВАЛЕНТИНОВА", "date": "2018.11.07", "title": "Диян Драганов, Съюз на българските автомобилисти – Варна: Управляващите работят доста агресивно за промяна на Закона за движение по пътищата"}
{"url": "http://www.focus-news.net/news/2018/11/07/2587581/varna-dvama-dushi-sa-zaginali-v-tezhka-katastrofa-po-patya-provadiya-aytos.html", "text": "Двама души са загинали в тежка катастрофа по пътя от Провадия към Айтос край Варна. Това съобщи за  Радио „Фокус“ – Варна  говорителят на Областната дирекция на МВР в града Ивана Милева. По информация на Агенция „Пътна инфраструктура“ временно е ограничено движението по път III-208 Провадия - Айтос при разклона за Цонево. Шофьорите да се движат с повишено внимание и съобразена скорост по обходен маршрут: път III-2083 Цонево - Гроздьово - път III-904 Бързица - Бозвелийско - Провадия и обратно.  \r\nДиана СТОЕВА Очаквайте подробности.", "date": "2018.11.07", "title": "Варна: Двама души са загинали в тежка катастрофа по пътя Провадия-Айтос"}
{"url": "http://www.focus-news.net/news/2018/11/07/2587586/sport-bez-iznenadi-pri-starta-na-de-minor-i-fransis-tiafo-v-milano.html", "text": "Алекс де Минор и Франсис Тиафо стартираха с победи участието си на „Финалите на следващото поколение“ в Милано.  \r\nАвстралиецът се наложи над Лиъм Каруана с 4:1, 4:1, 4:2 в двубой, продължил 56 минути. На свой ред Тиафо успя да постигне победа над  Хуберт Хуркач с 4:1, 4:2, 2:4, 4:3. \r\nТака след първите четири мача и двамата победители се изкачиха на върха в групите си.", "date": "2018.11.07", "title": "Спорт: Без изненади при старта на Де Минор и Франсис Тиафо в Милано"}
{"url": "http://www.focus-news.net/news/2018/11/07/2587585/ek-shte-registrira-evropeyska-grazhdanska-initsiativata-zadalzhitelno-etiketirane-na-hranite-kato-podhodyashti-za-nevegetariantsivegetariantsivegani.html", "text": "Европейската комисия взе решение да регистрира европейска гражданска инициатива, озаглавена „Задължително етикетиране на храните като подходящи за невегетарианци/вегетарианци/вегани“. Това съобщиха от пресцентъра на  Представителството на ЕК в България . \r\nОрганизаторите призовават Европейската комисия да предложи задължителни изображения върху етикетите на всички хранителни продукти, с които да се обозначава дали продуктите са невегетариански, вегетариански или вегански.  \r\nРешението на Комисията да регистрира инициативата се отнася само до правната допустимост на предложението. На този етап Комисията все още не е анализирала неговото съдържание.  \r\nРегистрацията на тази инициатива ще се осъществи на 12 ноември 2018 г. От този момент започва да тече едногодишен срок, в който организаторите могат да събират подписи в подкрепа на инициативата. Ако в рамките на една година инициативата получи един милион изявления за подкрепа от поддръжници от най-малко седем различни държави от ЕС, Комисията ще трябва да реагира в срок от три месеца. Комисията може да реши да предприеме или да не предприеме действия във връзка с искането, като и в двата случая трябва да се обоснове.", "date": "2018.11.07", "title": "ЕК ще регистрира европейска гражданска инициативата „Задължително етикетиране на храните като подходящи за невегетарианци/вегетарианци/вегани“"}
{"url": "http://www.focus-news.net/news/2018/11/07/2587579/zoyka-nikolova-sayuz-na-ptitsevadite-v-balgariya-vzimame-neobhodimite-prevantivni-merki-sreshtu-influentsa-no-nikoy-ne-e-zastrahovan.html", "text": "Взимаме необходимите превантивни мерки срещу инфлуенца по птиците, но никой не е застрахован. Това каза за  Радио „Фокус“ – Бургас  Зойка Николова, собственик на ферма за водоплаващи и член на Съюза на птицевъдите в България. По думите ѝ птичият грип действително се разпространява в Европа и, като всяка епидемия, е достигнал и до България. \r\n„Съществува проблемът, да. Невероятни усилия съм положила да се справим с изискванията, които са записани в наредба 44 относно биосигурността. Ограничили сме максимално достъпа до фермата“, каза още Николова. Тя добави, че проблемът с инфлуенцата е възникнал в България през 2016 г. „Съществуваше такъв и във Франция, и в Германия. Твърди се, че в тези европейски държави производителите са се справили с проблема и ние вече знаем как. След като бъде открито огнище на птичи грип във Франция правилата се следват – животните се избиват, прави се дезинфекция на мястото, взимат се съответните необходими проби, собствениците се възмездяват с действителната стойност на птиците, които са убити, както и с пропуснатите ползи, ако те са били реализирани“, отбеляза Николова.  \r\nТя добави, че птичият грип не е опасен за хората и е погрешно мнението на някои специалисти, че водоплаващите птици са основната причина за поява на заразата. \r\nМария ГЕОРГИЕВА", "date": "2018.11.07", "title": "Зойка Николова, Съюз на птицевъдите в България: Взимаме необходимите превантивни мерки срещу инфлуенца, но никой не е застрахован"}
{"url": "http://www.focus-news.net/news/2018/11/07/2587580/cbs-news-demokratite-lishiha-republikantsite-ot-kontrola-v-dvete-kamari-na-kongresa.html", "text": "Републиканците се надяваха, че подемът в икономиката и ораторските способности на Доналд Тръмп ще бъдат достатъчни, за да преодолеят ентусиазма на електората на Демократическата партия. Но в крайна сметка демократите победиха в битката за Камарата на представителите и лишиха републиканците от контрола над двете камари на Конгреса, коментира американският телевизионен канал  CBS News .  \r\n„Демократите събраха историческа подкрепа сред жените и цветнокожите граждани, доказвайки, че техните кандидати може да спечелят дори и в щатите, традиционно подкрепящи републиканците“, констатира телевизията. Тереза Герова", "date": "2018.11.07", "title": "CBS News: Демократите лишиха републиканците от контрола в двете камари на Конгреса"}
{"url": "http://www.focus-news.net/news/2018/11/07/2587584/kyustendil-poveche-ot-30-psiholozi-i-pedagogicheski-savetnitsi-ot-yugozapadna-balgariya-se-obuchavat-v-kyustendil-po-proekta-day-pat-na-zhivota.html", "text": "Повече от 30 психолози и педагогически съветници от Югозападна България се обучават в Кюстендил по проекта „Дай път на живота”, предаде репортер на  Радио „Фокус” – Кюстендил . Началото на двудневния семинар беше поставено от Янка Такева, председател на Синдиката на българските учители.  \r\n„Вие сте хората в образователните институции, които работят в тази посока – за формиране на новата ценностна система, за толерантност, поведение и отношение на улицата, на пътя, на всички обществени места”, каза Янка Такева. Пред присъстващите в залата говори и зам.-министърът на образованието и науката Таня Михайлова, според която Кюстендил може да бъде за пример по отношение на случилите се катастрофи, защото според статистиката най-малко случили се катастрофи, с най-малко жертви е Кюстендил. „Имаме разбирането, че промяната винаги започва от училището и смятам, че това е доказано и в исторически аспект. Ако искаме да  се случи нещо добро, то трябва да започне от хората в училище и водещи винаги ще бъдат учителите”, каза Таня Михайлова. По думите й от миналото лято е започнала работа и по новите програми за безопасност на движението. На събитието присъства и зам.-кметът на Община Кюстендил Светослав Василев, който отправи приветствие към присъстващите.  \r\n„Нека след края на това обучение, да положим едно начало на един устойчив процес по намаляване жертвите на пътя”, каза Светослав Василев. От своя страна Христо Михайловски, ръководител на проекта „Дай път на живота” заяви, че към момента никой на работи в образованието по отношение на обществената кауза за намаляване броя на жертвите и ранените при катастрофи. \r\nВенцеслав ИЛЧЕВ", "date": "2018.11.07", "title": "Кюстендил: Повече от 30 психолози и педагогически съветници от Югозападна България се обучават в Кюстендил по проекта „Дай път на живота”"}
{"url": "http://www.focus-news.net/news/2018/11/07/2587583/cnn-demokratite-slozhiha-kray-na-monopola-na-republikantsite-varhu-vlastta.html", "text": "Демократите спечелиха мнозинство в Камарата на представителите в Конгреса на САЩ и по този начин прекратиха монопола на републиканците върху властта, коментира телевизионният канал  CNN .  \r\nТелевизията уверява, че Демократическата партия ще подложи на сериозна институционална проверка президента Доналд Тръмп. „Междинните избори в страната обаче затвърдиха дълбокото разделение в страната и оформиха бойното поле на болезнената надпревара за следващите президентски избори в страната“, е заключението на медията, с която Тръмп многократно влиза в конфликт. Тереза Герова", "date": "2018.11.07", "title": "CNN: Демократите сложиха край на монопола на републиканците върху властта"}
{"url": "http://www.focus-news.net/news/2018/11/07/2587590/ek-endokrinni-narushiteli-prieta-e-strategiya-za-badeshteto-koyato-zashtitava-grazhdanite-na-es-i-okolnata-sreda.html", "text": "Комисията прие свое съобщение, в което потвърждава ангажимента си за защита на гражданите и околната среда от опасни химикали и очертава действията, които възнамерява да предприеме, за да гарантира, че подходът на ЕС ще продължи да бъде най-модерният и най-подходящият за тази цел в света, се казва в  прессъобщение от ЕК.  С това съобщение Комисията изпълнява ангажимента, който пое миналата година по време на работата с държавите членки върху критериите за определяне на ендокринните нарушители в областта на пестицидите и биоцидите.  \r\nКомисията актуализира подхода си за идните години, като изхожда от знанието, опита и резултатите, натрупани в продължение на двадесетте години след приемането на Стратегията на Общността за веществата, нарушаващи функциите на ендокринната система.  \r\nСтратегическият подход на ЕС към ендокринните нарушители и занапред ще се основава неотменно върху научните доказателства и принципа на предпазните мерки.  \r\nКомисията ще започне за първи път цялостен преглед на законодателството, приложимо към ендокринните нарушители, чрез проверка за пригодност, която ще се основава на вече събраните и анализирани данни.  \r\nВ приетото днес съобщение също така се посочват инициативите, които Комисията смята да предприеме, за да може съществуващите политики относно ендокринните нарушители да се реализират в пълна степен.", "date": "2018.11.07", "title": "ЕК: Ендокринни нарушители: приета е стратегия за бъдещето, която защитава гражданите на ЕС и околната среда"}
{"url": "http://www.focus-news.net/news/2018/11/07/2587589/mon-beshe-provedeno-vanshno-otsenyavane-na-chetivnata-gramotnost-na-chast-ot-shestoklasnitsite.html", "text": "Изследване на четивната грамотност на учениците от VI клас чрез външно оценяване беше проведено днес от Центъра за оценяване в предучилищното и училищното образование. Това съобщиха от пресцентъра на  Министерството на образованието и науката . Изследването е заложено в плана за действие в изпълнение на Националната стратегия за насърчаване и повишаване на грамотността през периода 2017 - 2018 година.  \r\nЗа разлика от националните външни оценявания това не обхваща всички ученици в VI клас, а се осъществява чрез представителна извадка от около 5 820 ученици от 202 училища, обучавани в 266 паралелки в рамките един учебен час.  \r\nОсновната цел е да се анализират уменията на учениците в VІ клас да работят с различни текстове. Резултатите от външното оценяване ще бъдат използвани както за диагностика на образователните потребности, така и за мониторинг на образователния процес за прилагане на политики и мерки, насочени към подобряване на  качеството. В този смисъл резултатите няма да имат пряко отражение за отделния ученик и няма да влияят при оформяне на срочния му успех. \r\nНаред с това се апробират елементи от организацията за електронната обработка на бланките, които ще се използват при предстоящите национални външни оценявания в края на учебната 2018-2019 година. \r\nИнструментариумът на изследването е разработен от Центъра за оценяване в предучилищното и училищното образование със съдействието на представители на академичната общност. Външното оценяване се проведе чрез когнитивен тест, включващ 21 задачи върху три различни по формат и по вид текстове. 15 от задачите са с избираем отговор, а 6 – с кратък свободен отговор. Максималният брой точки е 30, но на учениците няма да се поставят оценки.  \r\nТестовите задачи са разработени така, че да измерват постиженията на учениците на различните когнитивни равнища: намиране и извличане на информация, обобщаване и тълкуване и анализ и оценка. \r\nРегионалните управления на образованието и училищата ще имат възможност да разработят конкретни регионални и училищни политики за преодоляване на съществуващите дефицити. Анализът ще очертае профила на постиженията на учениците по няколко критерия: демонстрираните когнитивни равнища, уменията за работа с различни по формат и по вид текстове; постиженията в работата върху различните видове задачи.", "date": "2018.11.07", "title": "МОН: Беше проведено външно оценяване на четивната грамотност на част от шестокласниците"}
{"url": "http://www.focus-news.net/news/2018/11/07/2587587/veliko-tarnovo-strumishkiyat-mitropolit-naum-ilievski-be-udostoen-s-pochetnoto-zvanie-doktor-honoris-kauza-na-vtu-sv-sv-kiril-i-metodiy.html", "text": "Струмишкият митрополит Наум Илиевски бе удостоен с почетното звание „Доктор хонорис кауза“ на Великотърновския университет (ВТУ) „Св. св. Кирил и Методий“. Почетните инсигнии му бяха връчени  на тържествена церемония в университета, предаде репортер на  Радио „Фокус“ – Велико Търново . Званието е присъдено на митрополит Наум Илиевски с решение на Академичния съвет по предложение на Богословския и Историческия факултет за заслугите му към православната църква и развитието на българо-македонските отношения. На церемонията присъстваха, освен ректора на Великотърновския университет, председателят на Общото събрание проф. д-р Радослав Радев, проф. дн Вихрен Бузов, зам.-ректор по управление на качеството и акредитацията, доц. д-р Димитър Димитров,  зам.-ректор по международната дейност, доц. Евгений Николов, декан на Православния богословски  факултет, представители на академичната общност и студенти. Новият доктор бе представен от доц. д-р Николай Кънев, вр.и.д. декан на Историческия факултет на ВТУ „Св. св. Кирил и Методий“.  Той подчерта, че Негово Високопреосвещенство е безспорно един от най- уважаваните авторитетни и достойни архиереи на Македонската православна църква. \r\n„Той е един от най-изтъкнатите и активни радетели за братско единение между православните народи и църкви на нашите две държави – Република България и Република Македония. Струмишкият митрополит Наум е добре известен и като високо образована и изключително ерудирана личност и е едно от знаковите лица в културния и академичния живот в родината си. Проф. д-р Наум Илиевски е една от забележителните личности в съвременната православна църква, едновременно духовен пастир, богослов, учен, ерудит и преводач. Той е радетел за православно разбирателство и единство, и особено за братството между България и Македония  и сближаването на църквите в двете страни. Той е един от инициаторите на искането на Македонската православна църква да бъде призната за дъщерна на Българската православна църква, а последната да бъде обявена за църква майка на Македонската православната църква“, посочи доц. Кънев. \r\nПроф. Христо Бонджолов прочете решението на Академичния съвет за награждаването на проф. д-р Наум Илиевски с почетното звание. Той подари на новия „Доктор хонорис кауза“ патронна икона с ликовете на светите братя Кирил и Методий. \r\nВ своето академично слово митрополит Наум благодари за оказаната чест и сподели, че освен професор, той продължава да е и студент, и към момента разработва докторски труд за християнската психотерапия, който предстои да бъде завършен. \r\nМария НЕДЕВА", "date": "2018.11.07", "title": "Велико Търново: Струмишкият митрополит Наум Илиевски бе удостоен с почетното звание „Доктор хонорис кауза“ на ВТУ „Св. св. Кирил и Методий“"}
{"url": "http://www.focus-news.net/news/2018/11/07/2587591/blagoevgrad-zam-kmetat-hristina-shopova-predstavi-grada-po-vreme-na-kongres-na-mezhdunarodnata-asotsiatsiya-na-kmetovete-frankofoni.html", "text": "Заместник-кметът по култура и хуманитарни дейности  Христина Шопова представи Благоевград по време на годишния конгрес на Международната асоциация на кметовете франкофони. Това съобщиха от пресцентъра на  Община Благоевград . Ежегодната конференция на организацията, в която Община Благоевград бе приета през 2016 година, благодарение на успешно възстановения фестивал „Francofolies.Blagoevgrad“, се провежда в град Лил, Франция, от 5 до 7 ноември.   \r\nТемата на срещата тази година е свързана с развитието на спорта и всички насоки, в които той може да окаже влияние.Сред основните акценти на форума са предимствата и рисковете при организирането на международни и световни събития. По време на форума Благоевград представи благоприятното влияние, което спортните събития оказват върху икономиката, туризма и най-вече върху стратегията за мотивация на гражданите към по-здравословен живот с помощта на спорта. Главни модератори на панелите са Грегоар Жюно, президент на Световния съюз на Олимпийските градове, и главният секретар на организацията -  Мелани Дюпарк. Президент на Асоциацията е Ан Идалго, кмет на Париж. \r\nМеждународната Асоциация на кметовете франкофони е основана през 1979 г. Първоначалната идея е, чрез Асоциацията да бъдат обединени кметове, говорещи френски език. С течение на времето организацията започва да обединява кметове от различни страни, целящи да подобрят стандарта на живот в своите населени места. Всички членове в асоциацията споделят ценности, култура и общи възгледи за развитието на своите общини.", "date": "2018.11.07", "title": "Благоевград: Зам.-кметът Христина Шопова представи града по време на конгрес на Международната асоциация на кметовете франкофони"}
{"url": "http://www.focus-news.net/news/2018/11/07/2587592/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще чуете как премина изнесената приемна на областния управител в община Белово и какви въпроси поставиха към него кметовете на населени места и жителите на общината. По темата ще разговаряме с Мария Ловчинова от областната администрация. Ще погледнем и към срещите, които проведе Областния информационен център в Белово. Какви бяха темите и въпросите, които се обсъдиха на тях ще коментира Радина Пенкова, експерт „Комуникации, информация и логистика“ в Областния информационен център в Пазарджик. Във втората част на предаването ще научите колко са военните паметници на територията на община Белово, в какво състояние са и кой се грижи за тяхното поддържане. По темата наш събеседник ще бъде Севдалина Попова, старши експерт „Музейно дело“ в общината.  Предаването „Белово – градът на трите планини“ се излъчва всяка сряда по   от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.11.07", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2018/11/07/2587594/noviyat-kolektiven-trudov-dogovor-v-otrasal-zdraveopazvane-shte-bade-podpisan-na-8-noemvri.html", "text": "Новият Колективен трудов договор в отрасъл „Здравеопазване“ ще бъде подписан на 8 ноември 2018 г. Това съобщиха от пресцентъра на  Министерството на здравеопазването . Церемонията ще се състои от 11.00 часа в конферентната зала на Министерството на здравеопазването (ет. 4). Министърът на здравеопазването Кирил Ананиев и представители на национално представени работодателски и синдикални организации ще подпишат Колективния трудов договор, регламентиращ трудовите и осигурителни отношения на работещите в отрасъл „Здравеопазване”.", "date": "2018.11.07", "title": "Новият Колективен трудов договор в отрасъл „Здравеопазване“ ще бъде подписан на 8 ноември"}
{"url": "http://www.focus-news.net/news/2018/11/07/2587595/tsvetan-simeonov-btpp-sliven-e-na-edno-ot-vodeshtite-mesta-v-stranata-po-lipsata-na-investitsii-i-na-kvalifitsirana-rabotna-raka.html", "text": "Сливен е на едно от водещите места в страната по липсата на инвестиции и на квалифицирана работна ръка. Това съобщи пред  Радио „Фокус“ – Сливен  Цветан Симеонов, председател на Българската търговско-промишлена палата (БТПП). Той посочи, че в същото време, демографски районът е на водеща позиция, което също е тревожен знак. Това означава, че хора има, но те нямат знания и умения. Данните са от анкета на Палатата сред фирмите от региона. Те бяха представени на работна среща между представители на Палатата, бизнеса и местните власти. На нея бяха обсъдени мерките, които трябва да се предприемат, за да се привлекат инвестиции в областта, а също и за подобряване на сътрудничеството между местните власти, бизнеса и образователните институции. Една от мерките е премахване на административните пречки пред бизнеса, а също и поощряване на предприятията чрез намаляване на данъчната тежест, поясни индустриалецът Васил Йовчев. „Въпреки, че в Сливен има преференции за бизнеса, най – големият проблем е административната тежест. Също голям проблем е липсата на квалифицирани работници. Кръгът се затваря, защото непечеливш бизнес не може да плаща по – високи заплати. Така губим и ние, губят хората от региона, губи и Общината, защото не получава достатъчно от данъци. Парите на големите работодатели пък изобщо не остават в града. Затова и състоянието на региона е такова – липса на инвестиции, следователно липса на работни места и достойно заплащане, малки приходи от данъци“, заяви Йовчев. От БТПП се ангажират да помогнат на местните фирми да представят своите стоки и производство чрез модерни технологии и присъствие в интернет пространството. Симеонов призова и за повече прозрачност и инициативност от страна на общинските власти, като от страна на БТПП ще има съдействие за привличане на инвеститори. Той обобщи, че в цялата страна има нужда от по-добро административно обслужване, а повсеместен проблем е липсата на кадри. \r\nЛюдмила ЙОРГОВА", "date": "2018.11.07", "title": "Цветан Симеонов, БТПП: Сливен е на едно от водещите места в страната по липсата на инвестиции и на квалифицирана работна ръка"}
{"url": "http://www.focus-news.net/news/2018/11/07/2587597/vik-uslugi-pazardzhik-sled-pochistvaneto-na-pompenata-stantsiya-v-selo-ivaylo-sa-napraveni-oshte-dva-novi-sondazha.html", "text": "След почистването на помпената станция в село Ивайло имаме направени още два нови сондажа, каза за  Радио „Фокус“ – Пазарджик  инж. Димитър Мишев от ВиК услуги – Пазарджик. Той обясни, че най-вероятно единият от тях ще бъде включен до края на годината, а другият през следващата година. Инж. Мишев припомни, че ВиК почисти района около помпената станция в село Ивайло. Станцията е разположена на около 80 декара площ. Районът там бе доста обрасъл с гора, и храсти, преплетени с увивни растения. Направеното почистване е доста трудоемко, тъй като се наложи да бъдат извадени и корените на дърветата. Районът бе изоран, за да не обрасне отново. \r\nВаня НИКОЛОВА", "date": "2018.11.07", "title": "ВиК услуги-Пазарджик: След почистването на помпената станция в село Ивайло са направени още два нови сондажа"}
{"url": "http://www.focus-news.net/news/2018/11/07/2587596/varna-zhena-na-61-godini-i-63-godishniyat--spatnik-sa-zaginalite-v-katastrofata-na-patya-provadiya-aytos-postradali-sa-i-dvama-mazhe.html", "text": "Жена на 61 години и 63-годишният ѝ спътник са загиналите в катастрофата на пътя Провадия - Айтос. Това съобщиха от  ОДМВР - Варна . Тежкият инцидент е станал около 12.30 часа между селата Рояк и Сава. 61-годишната водачка на лек автомобил, по време на движението си, губи контрол над МПС, навлиза в лентата за насрещно движение и се блъска в друг лек автомобил. След сблъсъка на място е загинал спътникът на жената на 63 години, а по-късно в линейката е починала и самата тя. При инцидента са пострадали и двама мъже от втория автомобил – на 58 г. и на 62 г., които са отведени в болнично заведение. На място текат действия по разследване на детайли и обстоятелства около инцидента.", "date": "2018.11.07", "title": "Варна: Жена на 61 години и 63-годишният ѝ спътник са загиналите в катастрофата на пътя Провадия - Айтос, пострадали са и двама мъже"}
{"url": "http://www.focus-news.net/news/2018/11/07/2587598/usa-today-donald-tramp-se-podgotvya-za-kontrolirana-ot-demokratite-kamara-na-predstavitelite.html", "text": "Докато държавният глава на САЩ Доналд Тръмп публично приветства запазването на мнозинството на републиканците в Сената, то в Белия дом вече е ход подготовката за ситуация, в която демократите ще контролират Камарата на представителите, коментират в редакцията на най-тиражирания американски вестник -  USA Today , като подчертават, че занапред дневният ред във Вашингтон може да бъде обвързан с редица разследвания срещу администрацията, включително за решенията и финансите й. \r\nВъпреки че демократите не хванаха „синята вълна\", те получиха контрол върху долната камара на Конгреса на САЩ, който ще послужи за проверка на Тръмп. Самият той остана почти незабелязан след обявяването на резултатите, а кратките му коментари бяха фокусирани върху победата на републиканците в Сената.  \r\nИ докато Тръмп се завръща в Белия дом със семейството и приятелите си, демократите изглежда отново стъпват стабилно сред избирателите в предградията, които вероятно ще бъдат от решаващо значение за президентските избори през 2020 г.  \r\nС всяко загубено място в Камарата на представителите плановете на Тръмп за по-нататъшно намаляване на данъците и стремеж към по-строг имиграционен контрол изчезват, коментират в редакцията на изданието.  \r\nПревесът на демократите в долната камара на Конгреса разкриват перспективи за задействането на процедура по импийчмънт на президента. Много републиканци обаче са на мнение, че подобен ход може да подпомогне предизборната кампания през 2020 г.  \r\nВъпреки че Белият дом издигна идеята за съвместна работа с демократите - особено по отношение на инфраструктурата - законодателната програма на Тръмп най-вероятно ще бъде осуетена от промяната, станала реалност след изборите.  \r\nПо време на кампанията за междинните избори водещи фигури от Демократическата партия сигнализираха, че ще разследват отношенията на Тръмп с Русия по време на изборите през 2016 г., ще изискат представянето на данъчните декларации, които той отказа да разкрие, и ще разследват редица административни действия от предполагаеми конфликти на интереси до обвинения за неправомерни печалби.   \r\nПредставители на администрацията във Вашингтон, пожелали анонимност, разкриха, че вече се обмислят стратегии за справяне с мнозинството на демократите в Камарата на представителите. Подробности засега обаче не се привеждат.  \r\nТръмп може да се възползва от контрола на републиканците в Сената, за да продължи да преобразява страната. Подобно на предшественика си Барак Обама, Тръмп също може да разчита повече на използването на т.нар.  изпълнителни заповеди за налагане на политики в областта на имиграцията и други спорни въпроси. Някои републиканци дори твърдят, че Тръмп би могъл да получи известно политическо предимство, ако има силен противник в лицето на доминираната от Демократическата партия Камара на представителите. Тереза Герова", "date": "2018.11.07", "title": "USA Today: Доналд Тръмп се подготвя за контролирана от демократите Камара на представителите"}
{"url": "http://www.focus-news.net/news/2018/11/07/2587593/predsedatelyat-na-pg-na-gerb-tsvetan-tsvetanov-se-sreshtna-s-predsedatelya-na-evropeyskata-narodna-partiya-zhozef-dol.html", "text": "Председателят на ПГ на ГЕРБ и зам.-председател на партията Цветан Цветанов се срещна с председателя на Европейската народна партия (ЕНП) Жозеф Дол преди началото на конгреса на ЕНП в Хелзинки. Това съобщиха от пресцентъра на  ПП ГЕРБ . Двамата обсъдиха основните теми и предизвикателства пред Европа с оглед подготовката за европейските избори през 2019 г.  \r\nЦветан Цветанов подчерта, че лидерството на ЕНП в Европа е ключово за стабилността и устойчивостта на Съюза. Дол и Цветанов обсъдиха подготовката за кампанията за европейските избори догодина както на национално, така и на местно ниво. Те се обединиха около разбирането, че силата на ЕНП е в реалните политики с истински резултати за по-добър живот на всеки европейски гражданин.  \r\nБългарската делегация, в която са включени кметове на областни градове, избрани от листата на ГЕРБ, ще проведе среща с председателя на ЕНП утре сутрин.", "date": "2018.11.07", "title": "Председателят на ПГ на ГЕРБ Цветан Цветанов се срещна с председателя на Европейската народна партия Жозеф Дол"}
{"url": "http://www.focus-news.net/news/2018/11/07/2587600/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ на  Радио „Фокус“ – Пирин  продължаваме да говорим по актуалните и интересни теми, свързани с града и малките населени места в общината. На 8 октомври по традиция Православната църква отбелязва Архангеловден - празник, посветен на св. Архангел Михайл. В този ден честваме и празника на прочутия Тросковски манастир, който се намира в района на симитлийското село Брестово, в близост до известния скален феномен – Коматински скали. Затова днешното издание на предаването ще посветим именно на историята на светата обител. Как и кога възниква манастира; каква е била ролята му в революционните борби на българите от Пиринска Македония и какви по-интересни материали и артефакти са били открити при проучванията на манастира – отговора на тези и други въпроси ще получим от докторант Кристиян Ковачев и отец Спас Веселински. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.11.07", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/11/07/2587599/veliko-tarnovo-predstaven-be-yubileen-sbornik-parva-auditoriya-za-vazpitanitsite-ot-parviya-vipusk-balgarska-filologiya-na-velikotarnovskiya-universitet.html", "text": "Представен бе юбилеен сборник „Първа аудитория” за възпитаниците от първия випуск  “Българска филология” ( 1963 – 1967) на Великотърновския университет „Св. св. Кирил и Методий“, предаде репортер на  Радио „Фокус“ – Велико Търново . Повод за изданието е честването на 55-тата годишнина от създаването на висшето учебно заведени, както и 50 годишнината от завършването на първия випуск филолози. Сборникът е израз на признателност към първосъздателите на университета и първите преподаватели, отбеляза проф. дфн Невяна Дончева – Панайотова, която е член на редакторския екип. „Това е и признателност и благодарност към днешното ректорско и академично ръководство на университета. Защото в рамките на един човешки живот, 55 години са значителен отрязък от време. В този сборник се постарахме да включим само творби на студенти от първия випуск българисти и филолози на университета. Мнозина от тях вече не са между живите. Включихме автори, чието присъствие и до днес се усеща в националната ни художествена и научна литература“, посочи проф. Невяна Дончева. \r\nСборникът има секции с художествена литература и научни изследвания. Поместени са произведения на автори като Калина Ковачева, Николай Колев, Недялко Чалъков, Генчо Витанов, Минчо Минчев. Изданието е дело на университетско издателство и засега е само в подаръчен вариант. \r\nПо думите на проф. Невяна Дончева първият випуск филолози е бил най-многолюдния от всички специалности, с които е отворил врати университета – общо 120 души. \r\n„Тези хора се реализираха като учители, директори на училища, културни институции, кореспонденти, сътрудници на издателства, на вестници и списания. Според мен, един достойно изживян живот“, коментира още проф. Дончева. \r\nМария НЕДЕВА", "date": "2018.11.07", "title": "Велико Търново: Представен бе юбилеен сборник „Първа аудитория” за възпитаниците от първия випуск  “Българска филология” на Великотърновския университет"}
{"url": "http://www.focus-news.net/news/2018/11/07/2587603/st-komisar-dimitar-mashov-odmvr-veliko-tarnovo-misiyata-na-balgarskiya-politsay-e-izpalnena-s-mnogo-trudnosti.html", "text": "Мисията на българския полицай е изпълнена с много трудности. Благодарение на волята, която имаме, заедно ще се справим с всички предизвикателства, които стоят пред нас, пред обществото ни и пред държавата ни. Това каза в празнично обръщение по повод професионалния празник на българската полиция, който се отбелязва на 8 ноември, директорът на  ОДМВР – Велико Търново ст. комисар Димитър Машов, предаде репортер на  Радио „Фокус“ – Велико Търново . Той подчерта, че да служиш на обществото не е просто избор, а призвание. „За да следваш това призвание трябва да имаш качества като чест, достойнство, морални ценности и готовност да се жертваш в името на другия. Всички вие безрезервно изпълнявате високо хуманния си дълг, пренебрегвайки често най-близките си хора. Бъдете горди със своя избор. Пожелавам на всички вас и вашите семейства преди всичко здраве, търпение и сили, да продължите да градите и оправдавате доверието в българската полиция,  да служите в името на мира и спокойствието на гражданите и да бъдете достоен пример за подрастващите“, посочи ст. комисар Машов. \r\nТой благодари на децата, участвали в конкурса „Полицаят – моят приятел“, организиран от Община Велико Търново, Сдружението на кметовете и кметските наместници и Дарителско сдружение „Св. Иван Рилски“. „Усърдието, с което сте работили и което личи в творбите ви явно показва вашето уважение и отношение към полицейските служители, които обслужват вашите населени места. Признателността ви към тях пък е показателна за всеотдайността, смелостта и саможертвеността, с които те денонощно изпълняват служебните си. Щастлив съм, че комуникацията между моите служители и всички вас е на толкова добро ниво, че спокойно ги наричате своите приятели. Темата на конкурса също е „Полицаят – моят приятел“. Всичко това само може да ме радва и показва, че см е избрали правилната посока, само трябва да продължим да я следваме и надграждане постигнатото до момента“, допълни ст. комисар Машов. \r\nНадежда КРЪСТЕВА", "date": "2018.11.07", "title": "Ст. комисар Димитър Машов, ОДМВР – Велико Търново:  Мисията на българския полицай е изпълнена с много трудности"}
{"url": "http://www.focus-news.net/news/2018/11/07/2587602/ministar-rumen-porozhanov-za-parvite-8-mesetsa-na-2018-g-otchitame-10-20-rast-v-proizvodstvoto-na-mesa-i-mlechni-produkti-i-13-po-visok-iznos-spryamo-minalata-godina.html", "text": "Само в първите 8 месеца в производството на меса и млечни продукти, ръстът е между 10 и 20%. Износът на българските хранителни и земеделски продукти е с над 13% по-висок спрямо същия период от миналата година. Това каза министърът на земеделието, храните и горите Румен Порожанов, който взе участие на изложения, посветени на новостите и развитието на хранително-вкусовия и хорека сектор, предаде репортер на  Агенция \"Фокус\" . Министър Порожанов обясни, че е удоволствие да присъства на откриването на тези изложения. „Огромният интерес към изложението, както от родните производители, така и от чуждестранните, показва, че нивото на българската хранителна промишленост, и въобще на земеделието и селското стопанство се увеличава с едни много добри темпове“, посочи той.    \r\nДаяна ДЮЛГЕРОВА", "date": "2018.11.07", "title": "Министър Румен Порожанов: За първите 8 месеца на 2018 г. отчитаме 10-20% ръст в производството на меса и млечни продукти и 13% по-висок износ спрямо миналата година"}
{"url": "http://www.focus-news.net/news/2018/11/07/2587588/afp-donald-tramp-shte-dade-spetsialna-preskonferentsiya-za-mezhdinnite-izbori.html", "text": "Държавният глава на САЩ Доналд Тръмп ще даде специална пресконференция, на която ще направи първите си публични коментари след междинните избори в САЩ и загубата на мнозинството на републиканците в Камарата на представителите , предава  AFP . \r\nСъответната информация потвърдиха от Белия дом. Агенцията припомня, че в съобщение в социалната мрежа „Туитър“ по-рано Тръмп определи резултатите от вота като „невероятен успех“.  Тереза Герова", "date": "2018.11.07", "title": "AFP: Доналд Тръмп ще даде специална пресконференция за междинните избори"}
{"url": "http://www.focus-news.net/news/2018/11/07/2587604/ministar-rumen-porozhanov-ot-sredata-na-mesetsa-do-koleda-shte-organizirame-kampaniya-s-koyato-shte-podkrepim-balgarskite-proizvoditeli.html", "text": "Тези дни възнамеряваме с колегите от Министерството на земеделието и колегите от бранша да направим една кампания от средата на месеца до Коледа, с която да подкрепим българските производители. Това каза министърът на земеделието,  храните и горите Румен Порожанов, който взе участие на изложения, посветени на новостите и развитието на хранително-вкусовия и хорека сектор, предаде репортер на  Агенция \"Фокус\" . „Да кажем „Да“ на българските продукти и да можем отново да акцентираме върху традиционните вкусове и качества на българското производство“, изтъкна той. \r\nДаяна ДЮЛГЕРОВА", "date": "2018.11.07", "title": "Министър Румен Порожанов: От средата на месеца до Коледа ще организираме кампания, с която ще подкрепим българските производители"}
{"url": "http://www.focus-news.net/news/2018/11/07/2587576/inerkom-balgariya-tvardenieto-na-elena-yoncheva-ne-otgovarya-na-istinata-i-e-izvadeno-ot-konteksta-sdelkata-s-chez-sledva-zakonovite-iziskvaniya-i-obshtoprietite-evropeyski-praktiki.html", "text": "Сделката между ЧЕЗ а.с. и \"Инерком\" следва законовите изисквания и е в съответствие с общоприетите европейски практики. Това се посочва в  позиция  на \"Инерком\", разпространена до медиите. \"Във връзка с публично изказване на г-жа Елена Йончева, депутат и говорител от БСП, по повод избор на представители на \"Инерком\" в надзорните органи на Групата ЧЕЗ в България изразяваме категорично несъгласие с подхода търговски дружества и бизнес организации да бъдат въвличани като инструмент за водене на политически кампании\", заявяват от \"Инерком\". От дружеството допълват, че не са политически обвързани и не се ползват с политически протекции. \"Твърдението на г-жа Йончева не отговаря на истината и е извадено от контекста. Предлаганата смяна на част от членовете на надзорните съвети на публичните компании ЧЕЗ Електро България и ЧЕЗ Разпределение България е под условие сделката да получи необходимите разрешения, които са предпоставки за нейното финализиране. Сделката между ЧЕЗ а.с. и \"Инерком\" следва законовите изисквания и е в съответствие с общоприетите европейски практики за подобни сделки\", се посочва в позицията. \"Инерком\" е група от компании, които отдавна работят на българския пазар,  спазват законите, уважават българските и европейските институции и възразява имената на предложените от нас членове в надзорни органи да бъдат използвани недобросъвестно за постигане на каквито и да е било политически или други цели. Поднасянето на информацията е манипулативно и цели да направи внушения, да нагнети напрежение и да създаде чувство за несигурност. Към настоящия момент държавата не притежава акции от капитала на дружествата от групата на ЧЕЗ в България и няма законови основания да предлага членове на надзорните органи\", заявяват още от дружеството. \"В правото проява на съмнения и възражения срещу сделка е въпрос на интереси. Общественият интерес по отношение на сделката между \"Инерком\" и ЧЕЗ е защитен от законите и държавните институции, които ги прилагат. Компетентни да се произнасят по сделката са само определените по закон български институции, като направят това в интерес на всички заинтересовани страни, и най-вече на българските граждани. Инвеститорите трябва да бъдат уважани, защото те са основата на българската икономика и осигуряват благосъстоянието на гражданите. За стабилно икономическо развитие се изисква предвидима и спокойна среда, в която върховенство има Закона\", посочват още от \"Инерком\".", "date": "2018.11.07", "title": "\"Инерком България\": Твърдението на Елена Йончева не отговаря на истината и е извадено от контекста - сделката с ЧЕЗ следва законовите изисквания и общоприетите европейски практики"}
{"url": "http://www.focus-news.net/news/2018/11/07/2587606/ek-komisiyata-shte-registrira-evropeyska-grazhdanska-initsiativata-zadalzhitelno-etiketirane-na-hranite-kato-podhodyashti-za-nevegetariantsivegetariantsivegani.html", "text": "Европейската комисия взе решение да регистрира европейска гражданска инициатива, озаглавена „Задължително етикетиране на храните като подходящи за невегетарианци/вегетарианци/вегани“, се казва в съобщение от  пресслужбата на ЕК. \r\nОрганизаторите призовават Европейската комисия да предложи задължителни изображения върху етикетите на всички хранителни продукти, с които да се обозначава дали продуктите са невегетариански, вегетариански или вегански.  \r\nРешението на Комисията да регистрира инициативата се отнася само до правната допустимост на предложението. На този етап Комисията все още не е анализирала неговото съдържание.  \r\nРегистрацията на тази инициатива ще се осъществи на 12 ноември 2018 г. От този момент започва да тече едногодишен срок, в който организаторите могат да събират подписи в подкрепа на инициативата. Ако в рамките на една година инициативата получи един милион изявления за подкрепа от поддръжници от най-малко седем различни държави от ЕС, Комисията ще трябва да реагира в срок от три месеца. Комисията може да реши да предприеме или да не предприеме действия във връзка с искането, като и в двата случая трябва да се обоснове.", "date": "2018.11.07", "title": "ЕК: Комисията ще регистрира европейска гражданска инициативата „Задължително етикетиране на храните като подходящи за невегетарианци/вегетарианци/вегани“"}
{"url": "http://www.focus-news.net/news/2018/11/07/2587609/sport-noviyat-sezon-v-bundesligata-shte-bade-otkrit-s-mach-mezhdu-bayern-myunhen-i-hofenhaym.html", "text": "Шампионът Байерн Мюнхен ще гостува на Хофенхайм в първия си мач за 2019 година след зимната пауза в Бундеслигата.  \r\nХофенхайм ще приеме баварците на 18 януари, петък, обявиха от германската футбилна лига. Останалите шест мача от първия кръг ще са в събота, а последните два - в неделя. Зимната пауза в Бундеслигата е от 24 декември до 17 януари. \r\nДвата отбора откриха новия сезон на 24 август, като Байерн спечели домакинството си на Хофенхайм с 3:1.", "date": "2018.11.07", "title": "Спорт: Новият сезон в Бундеслигата ще бъде открит с мач между Байерн Мюнхен и Хофенхайм"}
{"url": "http://www.focus-news.net/news/2018/11/07/2587608/smolyan-kmetat-na-zlatograd-miroslav-yanchev-se-vklyuchi-v-traditsionnata-sedmitsa-na-bashtata.html", "text": "Кметът на Община Златоград Мирослав Янчев се включи в традиционната „Седмица на бащата”. Това съобщиха от  Общината . За шести пореден път, през втората седмица на ноември в Детска градина „Снежанка” град Златоград, се отбелязва „Седмица на бащата”, като част от Национална кампания „Да бъдеш Баща“, подкрепяща равнопоставеното участие на мъжете в живота на децата. Мотото на тазгодишната Седмица на бащата е „Истински chef“. Целта на инициативата е да бъде фокусирано вниманието на бащите върху важната роля, която имат за изграждане на навици за здравословен начин на живот и за здравословно хранене у децата. \r\nКметът Янчев се включи в инициативата, като демонстрира на децата как се прави бланширана зеленчукова салата. Поздрави най-малките жители на Община Златоград и сподели с всички присъстващи колко е важно да научим децата си от малки да имат добри навици, когато се хранят, за да бъдат по-активни и по-здрави. Здравословните навици за хранене се създават от родители и учители – децата наблюдават и се учат от тях. За пълноценното хранене най-важно е в хранителния режим да бъдат включени разнообразни храни.", "date": "2018.11.07", "title": "Смолян: Кметът на Златоград Мирослав Янчев се включи в традиционната „Седмица на бащата”"}
{"url": "http://www.focus-news.net/news/2018/11/07/2587601/nadya-klisurska-bsp-horata-sas-sredni-i-niski-dohodi-zaplashtat-po-golyam-protsent-ot-prihodite-si-za-dds-a-korporatsiite-sa-osvobodeni-ot-tozi-danak.html", "text": "Хората със средни и ниски доходи заплащат по-голям процент от приходите си за ДДС, а корпорациите са освободени от този данък. Това каза народният представител от ПГ на „БСП за България“ Надя Клисурска по време на дебатите по Закона за корпоративното подоходно облагане, свързани с предложението на опозицията за диференцирано ДДС върху хляба и лекарствата, заложено в Закона за ДДС, предаде репортер на  Агенция „Фокус“.   „Крайно време е всички в тази зала да помислим за диференцираното ДДС, каквото е необходимо на българските граждани“, каза Клисурска. Тя отчете, че 1,6 млн. български граждани живеят под прага на бедността. „А една от основните функции на данъчната система е точно преразпределителната. Точно тази функция дава възможност да се смекчи неравенството и през призмата на пазарната икономика да има справедливост за тези, които получават по-малко“, каза Клисурска. Тя уточни, че 30-40 % от потреблението на бедните хора отива точно за хляб, лекарства и ток. „Нашето предложение, което правим в този параграф е свързано с диференцираното ДДС върху хляба, което да падне на 5% и върху лекарствата от НЗОК“, допълни още Клисурска.  \r\nДеница КИТАНОВА", "date": "2018.11.07", "title": "Надя Клисурска, БСП: Хората със средни и ниски доходи заплащат по-голям процент от приходите си за ДДС, а корпорациите са освободени от този данък"}
{"url": "http://www.focus-news.net/news/2018/11/07/2587611/veliko-tarnovo-v-grada-byaha-nagradeni-nay-dobrite-tvorbi-ot-konkursa-politsayat-moyat-priyatel.html", "text": "Във Велико Търново бяха наградени най-добрите творби от конкурса „Полицаят – моят приятел“. Празникът се състоя в сградата на Областната дирекция на МВР, предаде репортер на  Радио „Фокус“ – Велико Търново . Конкурсът се организира от Община Велико Търново, Сдружението на кметовете и кметските наместници и Дарителско сдружение „Св. Иван Рилски“. Участие в него взеха деца, на възраст между 8 и 15 години, от Центровете за работа с деца и младежи в населените места от общината. Бяха обявени три категории – за рисунка, стихотворение и есе. На 2-ри ноември специално сформирана комисия с представители на Община Велико Търново, Областната дирекция на МВР – Велико Търново, РУ – Велико Търново, Сдружението на кметовете и кметските наместници и Сдружение „Св. Иван Рилски“ избраха най-добрите от тях. Първа награда в категория „рисунка“ получи Надежда Кочева от Центъра за работа с деца и младежи в село Беляковец. В категория „стихотворение“ бе отличено това на Свилена Донева от Центъра в село Никюп. В тази категория бе връчена и награда за най-малък участник. Тя отиде при 7-годишния Иван Лазаров. Наградата за есе си поделиха Михаил Михалев от Центъра в село Арбанаси и Тереза Денева от Центъра в село Шемшево. Те получиха грамоти и награди. \r\nНа празника присъстваха директорът на ОДМВР – Велико Търново ст. комисар Димитър Машов, директорът на РД „Пожарна безопасност и защита на населението“ инж. Красимир Кръстев, директорът на Дирекция „Социални дейности и здравеопазване“ към Община Велико Търново Росица Димитрова, председателят на Дарителско сдружение „Св. Иван Рилски“ Благовеста Факриова, кметове на населени места и ръководители на центровете за работа с деца и младежи. \r\n„Искам да благодаря на всички, че повярвахте в проекта „Отвори очи“. Това е един проект, който реализираме в продължение на 10 години и всички вие виждате неговите резултати и неговите плодове. Тук сме се събрали най-силните хора, които отговаряме за сигурността – полиция, пожарна, местна власт, неправителствени организации в лицето на Сдружението на кметовете и Сдружение „Св. Иван Рилски. Повече от 10 години ние заедно правим така, че да се говори за Велико Търново като населено място, в което се реализират  най-много превантивни мероприятия. Утре е вашият празник – Архангел Михаил, който е пазител на домовете, на човешкото щастие и на сигурността. Вие сте точно такива – хората с пагони, които пазите нашата лична свобода и нашето спокойствие. Благодаря, че вие повярвахте в нашата съвместна работа и специално в работата на управителния съвет на дарителското сдружение“, посочи Благовеста Факирова. \r\nСъс своите изпълнения на танци и стихотворения децата от ДГ „Слънчев дом“ зарадваха присъстващите. \r\nНадежда КРЪСТЕВА", "date": "2018.11.07", "title": "Велико Търново: В града бяха наградени най-добрите творби от конкурса „Полицаят – моят приятел“"}
{"url": "http://www.focus-news.net/news/2018/11/07/2587607/st-komisar-nikolay-dimov-odmvr-smolyan-chetirima-dushi-sa-zaginali-pri-ptp-v-oblastta-ot-nachaloto-na-godinata.html", "text": "Едни от престъпленията с най-висока степен на опасност в област Смолян са престъпленията по транспорта, тъй като при тях загиват хора, а броят на ранените е голям. Това заяви на брифинг директорът на ОДМВР – Смолян ст. комисар Николай Димов, предаде репортер на  Радио „Фокус“ – Смолян . От началото на годината при ПТП в област Смолян има 4 убити – 1 случай на мотопедист в Девин, пешеходец в Търън, което излезе да види гумата на автомобила си и бе ударено от автомобил, дете в Златоград и жена в село Ловци, която е пресичала улица в Мадан. За миналата година за този период случаите на загинали при ПТП са били 6. „Надявам се запазим до края на годината благоприятните показатели, затова това са престъпления, които нанасят вреди директно в семейството. Тежко ранените и трайно инвадилизираните са не по-малък проблем за семействата и обществото. ПТП с причинена тежка или средна повреда за м. г има 16. Има намаление на броя на ПТП, но има увеличение на броя на ранените – тежките ПТП са повече“, коментира ст. комисар Димов. \r\nТой допълни, че общо 163 са престъпленията по транспорта от началото на тази година, срещу 182 за същия период на м. г. При управлението на МПС след употреба на алкохол над 1,2 промила има 85 случая, при 82 случая за м. г. Това са високи нива, отбеляза директорът на полицията. Управление на МПС под въздействие на наркотици – 46 случая, а за м. г. 48. „Очаква тези деяния да вървят надолу, тъй като хората, които ги извършват разбраха, че наркотестовете ги хващат и се установяват този вид престъпления. По всички случаи са образувани бързи производства, а по част от тях вече има и осъдителни присъди“, подчерта ст. комисар Димов. \r\nТой допълни, че има 11 случая на управление на МПС без свидетелство за управление или в срока от наложеното наказание от началото на годината, срещу 33 за миналата година, като тук има значително намаление на този вид деяния. \r\nНели ГЕРГЬОВСКА", "date": "2018.11.07", "title": "Ст. комисар Николай Димов. ОДМВР - Смолян: Четирима души са загинали при ПТП в областта от началото на годината"}
{"url": "http://www.focus-news.net/news/2018/11/07/2587610/predsedatelyat-na-pg-na-gerb-tsvetan-tsvetanov-provede-rabotna-sreshta-s-mezhdunarodniya-sekretar-na-hds-bertil-venger.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с международния секретар на ХДС Бертил Венгер, съобщиха от  пресцентъра на партията.  Това се случи в Хелзинки преди началото на конгреса на ЕНП. Цветанов и Венгер обсъдиха сътрудничеството на ГЕРБ и най-голямата партия-членка на ЕНП – ХДС в сферата на сигурността и бъдещето на Западните Балкани. Двамата се обединиха около мнението, че осигуряването на европейска перспектива на страните от Западните Балкани е гаранция за мир и спокойствие в цяла Европа. \r\nЦветан Цветанов обясни, че ГЕРБ ще проведе серия от диалози в областните български градове от януари до април, като целта им е да покажат на гражданите колко важно е да бъдем част от силна и обединена Европа и какво ни носи европейската солидарност. „Освен това искаме да запознаем българите със секторните политики на ЕС, като така допринесем за пресичането на популизма и антиевропейската реторика. Ще покажем, че ГЕРБ и ЕНП правят само реални политики в интерес на гражданите“, посочи председателят на ПГ на ГЕРБ.", "date": "2018.11.07", "title": "Председателят на ПГ на ГЕРБ Цветан Цветанов проведе работна среща с международния секретар на ХДС Бертил Венгер"}
{"url": "http://www.focus-news.net/news/2018/11/07/2587614/politseyskite-sluzhiteli-shte-otbelezhat-svoya-profesionalen-praznik-s-tarzhestvena-tseremoniya-na-8-noemvri.html", "text": "На 8 ноември полицейските служители отбелязват своя професионален празник. Тържествената церемония ще започне в 11.00 часа пред сградата на Главна дирекция „Национална полиция” на бул. „Александър Малинов” № 1. Това съобщиха от пресцентъра на  МВР .", "date": "2018.11.07", "title": "Полицейските служители ще отбележат своя професионален празник с тържествена церемония на 8 ноември"}
{"url": "http://www.focus-news.net/news/2018/11/07/2587613/mariana-kukusheva-nbshs-uchastvame-sas-seriya-hlyabove-v-konkursa-zlaten-medal-za-da-pokazhem-che-obshtiyat-evropeyski-pazar-ne-e-tema-tabu-za-nas.html", "text": "Националният браншови съюз на хлебарите и сладкарите участва конкурса „Златен медал“ със серия хлябове, за да покажем, че общият европейски пазар не е тема „табу“ за нас. Това казa председателят на УС на Националния браншови съюз на хлебарите и сладкарите Мариана Кукушева, която взе участие на изложения, посветени на новостите и развитието на хранително-вкусовия и хорека сектор, предаде репортер на  Агенция \"Фокус\" . „Благодаря на всички тези фирми, които издържаха и създадоха иновативни продукти, с които отговарят на търсенето на пазара. Тази година за първи път в конкурса „Златен медал“ ние участваме със серия хлябове, за да подчертаем, че знаем посоката на времето. Знаем, че пазарът търси серии, общият европейски пазар не е тема „табу“ за нас“, изтъкна Кукушева. Тя съобщи, че утре ще бъде организиран форум под мотото \"Храните в клопката на свободния пазар\". „Ние даваме посланието, а вие потребителите правите избора. Тук и сега може да видите и да дегустирате продуктите, които носят чистия етикет“, обясни председателят на браншовия съюз. Тя пожела успех на всички изложители. \r\nДаяна ДЮЛГЕРОВА", "date": "2018.11.07", "title": "Мариана Кукушева, НБСХС: Участваме със серия хлябове в конкурса „Златен медал“, за да покажем, че общият европейски пазар не е тема „табу“ за нас"}
{"url": "http://www.focus-news.net/news/2018/11/07/2587605/kyustendil-ot-100-do-400-leva-e-globata-za-nespazvane-na-usloviyata-za-otglezhdane-na-ptitsi-v-dupnitsa.html", "text": "От 100 до 400 лева е глобата за неспазване на условията за отглеждане на птици в Дупница. Това съобщиха за  Радио „Фокус” – Кюстендил  от Общински съвет – Дупница. Глобите са предвидени в действащата към момента Наредба за отглеждане на домашни животни, птици и пчелни семейства. За територията на град Дупница е разрешено максимално отглеждане до 10 птици в стопанска постройка. Отглеждането на птици в града трябва да се извършва само при кафезни условия или в птичарници. Не се допуска свободното движение на птици. До 20 птици или бройлери може да се отглеждат в малките населени места в Община Дупница. Във всички райони на общината се забранява отглеждането на птици в мазета, веранди, тавани, покриви, тераси, гаражи и други сгради и помещения, които се използват не по предназначение. Всеки стопанин, който отглежда повече от допустимия брой животни, определени за съответния район е задължен да представи нотариално заверена декларация за съгласие от всички собственици на съседни урегулирани поземлени имоти. \r\nВенцеслав ИЛЧЕВ", "date": "2018.11.07", "title": "Кюстендил: От 100 до 400 лева е глобата за неспазване на условията за отглеждане на птици в Дупница"}
{"url": "http://www.focus-news.net/news/2018/11/07/2587616/kmetat-na-sofiya-yordanka-fandakova-se-sreshtna-s-kmeta-na-helzinki-yan-vapavuori.html", "text": "Предизвикателствата пред големите градове обсъдиха на среща днес кметът на София Йорданка Фандъкова и кметът на Хелзинки Ян Вапавуори. Двамата разговаряха по време на форум за климатичните промени в градовете, провел се в Хелзинки. Това съобщиха от пресцентъра на  Столична община . \r\nФандъкова акцентира на важността на активния диалог между градовете, националните правителства и Европейската комисия, защото само с общи усилия са възможни и добри резултати. \"София е пример за постигнати резултати благодарение на европейската солидарност и партньорство с европейските столици\", посочи Фандъкова. Промяната в климата и подобряване качеството на атмосферния въздух са сред най-големите предизвикателства пред големите градове и гражданите очакват конкретни действия в тази насока.  \r\nСтоличната община прие и изпълнява програма, съдържаща над 100 мерки за подобряване качеството на атмосферния въздух и за справяне с основни източници на замърсяване. Мерките са разделени в три основни групи. През последните години София намали замърсяването от различни източници, като предизвикателство остава преодоляването на замърсяването с ФПЧ. Затова и основните усилия са фокусирани върху намаляване на замърсяванията с ФПЧ.  \r\nЗа София е изключително важно и работи, за да продължи обновяването на системата на обществения транспорт, да осигури нови пешеходни пространства и повече възможности за алтернативно придвижване чрез велосипеди.  \r\n\"За последните 10 години В София са удвоени линиите на софийското метро, което в момента заема 34% от обществения транспорт в града. Метрото е пример за ролята на европейската солидарност в София. В момента спестяваме 70 хил. т. вредни емисии на година с метрото, а с третата линия, която строим сега – ще спестяваме 90 хил. т. на година\", каза кметът на София. Метрото е най-мащабният проект, който многократно Европейската комисия дава за пример за добре инвестирани европейски средства.  \r\n\"За пет години извършихме най-мащабното обновяване на градския транспорт. В момента сме обновили 60% от градските автобуси, през тази и следваща година продължаваме с доставката на нови автобуси, като вече пристигнаха и първите 20 електробуси. Така през 2019г. ще сме успели да обновим 90% от автобусите на градския транспорт, които са на линия\", каза още Фандъкова. \r\nВтората група от мерки, които се изпълняват в София, е насочена към промяна на начините и системи на битово отопление, което изисква изключително и участието на гражданите.  \r\nТретата група от мерки е свързана с работа за информираност и диалог с гражданите. Нито една институция не би могла да постигне резултати сама. Затова е много важно участието и добрата информираност на хората.  \r\n\"Жителите на София знаят каква е ролята на Европейската комисия\", каза също кметът Фандъкова. По думите й очакваме Кохезионната политика за подкрепа на важните за градовете проекти да продължи. \"Разчитаме Европейската Комисията още по задълбочено да насочи политиката си към големите градове, където работят и живеят най-много хора и очакват европейската солидарност“, каза още тя. \r\nЙорданка Фандъкова покани кмета на Хелзинки да вземе участие в предстояща конференция, свързана с борбата с климатичните промени и подобряване качеството на атмосферния въздух. Конференцията ще се проведе в София през април 2019 г.  \r\nКметът на София Йорданка Фандъкова проведе среща и със заместник-председателя на Европейската комисия Юрки Катайнен.", "date": "2018.11.07", "title": "Кметът на София Йорданка Фандъкова се срещна с кмета на Хелзинки Ян Вапавуори"}
{"url": "http://www.focus-news.net/news/2018/11/07/2587615/anton-kutev-bsp-ne-sotsializmat-a-toma-bikov-e-lagal-che-kato-stane-deputat-shte-initsiira-proverka-na-tsvetan-tsvetanov.html", "text": "Не социализмът, а Тома Биков е лъгал, че като стане депутат ще инициира проверка на Цветан Цветанов. Това каза зам.-председателят на ПГ на „БСП за България“ Антон Кутев във връзка с казаното от Тома Биков, че социализмът не винаги убива, но винаги лъже, предаде репортер на  Агенция „Фокус“.   Кутев се обърна към Тома Биков с думите: „Сега ще цитирам ваши думи: „Ако бъда избран за депутат, ще бъда един от хората, които ще инициират проверка в парламента на цялостната дейност на Цветан Цветанов като вътрешен министър. Няма да спра докато не видя този човек обвинен и осъден за всички престъпления, които е извършил през последните четири години. Случаите са стотици. Трябва веднъж завинаги да покажем, че след всяка ваша злоупотреба, ще има справедливост“, цитира още Кутев. „Според мен вие сте ги излъгали тези хора, когато сте им го говорили това. Не социализмът лъже, г-н Биков, вие лъжете“, допълни още Кутев и заяви, че има още цитати.  \r\nДеница КИТАНОВА", "date": "2018.11.07", "title": "Антон Кутев, БСП: Не социализмът, а Тома Биков е лъгал, че като стане депутат ще инициира проверка на Цветан Цветанов"}
{"url": "http://www.focus-news.net/news/2018/11/07/2587618/blagoevgrad-intenziven-e-trafikat-na-gkpp-kulata-promahon-za-tovarni-avtomobili-na-izhod-ot-stranata.html", "text": "Интензивен е трафикът на ГКПП „Кулата-Промахон“ за товарни автомобили на изход от страната. Това съобщиха за  Радио „Фокус“ - Пирин  от ГД \"Гранична полиция\". Без забавяне се осъществява преминаването през ГКПП „Илинден - Ексохи“. Спокойно се осъществява преминаването през ГКПП „Златарево - Ново село“. \r\nНатали СТЕФАНОВА", "date": "2018.11.07", "title": "Благоевград: Интензивен е трафикът на ГКПП „Кулата - Промахон“ за товарни автомобили на изход от страната"}
{"url": "http://www.focus-news.net/news/2018/11/07/2587617/toma-bikov-gerb-bsp-da-ne-ochakvat-da-se-razkayvam-za-svoi-dumi-razkayanieto-e-v-tsarkvata-a-ne-pred-drugarskiya-im-sad.html", "text": "Не очаквайте да се разкайвам за свои думи. Не сте ми морален стожер, пред който да се разкая. Разкаянието е в църквата, не пред другарския съд на БСП. Това каза депутатът от ПГ на ГЕРБ Тома Биков в дебатите по предложението на БСП за намаляването на ДДС върху хляба и лекарствата в отговор на зам.-председателя на ПГ на БСП Антон Кутев, който цитира негови думи, че ако стане депутат ще инициира проверка на Цветан Цветанов като вътрешен министър, предаде репортер на  Агенция „Фокус“ . „Ако съм говорил глупости някога, не значи, че трябва да ги говоря цял живот, като вас социалистите“, коментира той. „От изказването на Антон Кутев не можах да чуя гаранция, че цените на лекарствата и хляба ще паднат. Това затвърждава мнението ми, че предложението за намаляване на ДДС не е ефективно“, заяви Тома Биков. \r\nБиляна ИВАНОВА", "date": "2018.11.07", "title": "Тома Биков, ГЕРБ: БСП да не очакват да се разкайвам за свои думи, разкаянието е в църквата, а не пред другарския им съд"}
{"url": "http://www.focus-news.net/news/2018/11/07/2587619/sofiyska-gradska-prokuratura-vnese-v-sada-obvinitelen-akt-za-prichinena-smart-sled-zabelezhka-kam-shofyor.html", "text": "Софийска градска прокуратура (СГП) внесе в Софийска градски съд (СГС) обвинителен акт срещу Любомир К. за причинена смърт по непредпазливост вследствие на умишлено нанесена средна телесна повреда и за лека телесна повреда по хулигански подбуди на друго лице. Това съобщиха от  пресцентъра на прокуратурата . \r\nЛюбомир К. е предаден на съд затова, че на 20 ноември 2016 г. пред заведение на ул. „Княз Борис I“ в София умишлено нанесъл удар с юмрук лицето на клиент, с което му причинил контузия на черепа и главния мозък. В резултат на получената травма на 29 ноември 2016 г. пострадалият починал.  \r\nВ рамките на същия инцидент Любимир К. нанесъл и няколко удара с ръце, крака и стол в областта на главата на друг клиент и с това му причинил временно разстройство на здравето, неопасно за живота.  \r\nПовод за агресията на обвиняемия била забележка от страна на двамата пострадали.  \r\nОколо 17.00 часа същия ден Любомир К. е управлявал лек автомобил по ул. „Княз Борис I“ в София. Движението било натоварено, а водачите на автомобилите форсирали двигателите и употребявали клаксони.  \r\nТова смущавало клиентите на заведенията, разположени по тротоара на улицата.  \r\nПри преминаване покрай една от масите Любомир К. отново натиснал клаксона. Седящи на масата клиенти му направили забележка да прояви търпение, тъй като друг автомобил в момента прави маневра и това е причина за образувалата се колона.  \r\nЛюбомир К. реагирал бурно, като започнал да ги заплашва от автомобила си, след което се оттеглил.  \r\nДесетина минути по-късно се върнал пеша при тях и нанесъл удар с юмрук в лицето на единия от тях.  \r\nВ резултат на това пострадалият паднал на земята, ударил си глава в плочките на заведението и изпаднал в безсъзнание.  \r\nЛюбомир К. продължил агресията си, като ударил втория пострадал със стол и след падането му на земята му нанесъл удари с крак в областта на главата.  \r\nВ резултат на това му причинил отоци, кръвонасядания и охлузвания по лицето.  \r\nАко бъде признат за виновен в извършването на престъпление по първото обвинение Любомир К. може да получи наказание от две до осем години лишаване от свобода.  \r\nЗа второто обвинение в НК е предвидено наказание до три години лишаване от свобода.", "date": "2018.11.07", "title": "Софийска градска прокуратура внесе в съда обвинителен акт за причинена смърт след забележка към шофьор"}
{"url": "http://www.focus-news.net/news/2018/11/07/2587620/balgariya-i-azerbaydzhan-zasilvat-ikonomicheskite-si-otnosheniya-obzor.html", "text": "Значително увеличение на търговския стокообмен между България и Азербайджан отчетоха българският енергиен министър Теменужка Петкова и азербайджанският министър на селското стопанство Инам Керимов. Двамата откриха Българо-азербайджански бизнес форум, който цели още по-силно активизиране на търговско-икономическите отношения между двете страни, нови възможности за търговско и производствено сътрудничество и делови партньорства, както и насърчаване на двустранните инвестиции в двете държави. От азербайджанска страна в него участваха 28 компании, а от българска - над 100 представители от сектори като хранително-вкусова промишленост, туризъм, винопроизводство, селскостопанското, транспорт, производство на изделия от скъпи метали, безпилотни самолети, машиностроене, ветеринарно-медицински лекарства и др.  \r\nПред участниците във форума министър Петкова отбеляза ръст от 38% в търговския стокообмен между България и Азербайджан за миналата година и подчерта, че потенциалът в това отношение е много по-голям. Министър Петкова уточни, че форумът е организиран в рамките на петото заседание на междуправителствената комисия на двете държави за икономическо сътрудничество. „Със задоволство искам да отбележа, че отношенията между България и Азербайджан са изключително добри и приятелски, на най-високо политическо ниво“, заяви тя. По думите ѝ това дава голямо предимство и е много сериозна основа за развитието на двустранните отношения във всяка една област конкретно. „Именно междуправителствената комисия е една прекрасна платформа за създаване на възможност между българския и азербайджанския бизнес да бъдат осъществени контакти, чрез които да работим заедно по проекти от взаимен интерес“, коментира министър Петкова. „Именно в рамките на такъв бизнес форум бихме могли да създадем условия, равни възможности за това икономическото сътрудничество между България и Азербайджан да има реални и много добри резултати. За това безспорно допринасят добрите отношения между нашите две страни, а от януари тази година вече е факт и директната въздушна линия между Баку и София, която е още една предпоставка за икономическо сътрудничество между нас“, допълни тя. \r\nМинистър Инам Керимов отбеляза от своя страна, че през първата половина на 2018 година се наблюдава рязко увеличавана не търговския оборот между двете страни, който достига до 52,5 млн. щатски долара. Министър Керимов уточни, че за периода от януари до август тази година износът от Азербайджан към България е 38,2 млн. долара, а вносът от нашата страна – 14,4 млн. долара. „Това е най-високият търговски оборот като показател за последните три години между двете държави, но предвид на нашите възможности не можем да се задоволим с тези показатели и следва да продължим усилията за максимално увеличаване на този оборот“, каза още той. „Високото ниво на приятелски отношения и желанието за развитието им създадоха благоприятни условия за сътрудничество между двете страни в различни области“, отчете министър Керимов. По думите му Азербайджан се е превърнала във водеща страна в своя регион, с високи икономически показатели. „Днес Азербайджан е една безопасна страна с непрекъснато развиваща се икономика и силно благоприятна среда за инвестиции“, посочи той. „Изключително насърчително е, че търговските отношения и икономическото сътрудничество между двете страни се развива с такива темпове“, допълни министър Инам Керимов. \r\nВесела АЛЕКСАНДРОВА", "date": "2018.11.07", "title": "България и Азербайджан засилват икономическите си отношения (ОБЗОР)"}
{"url": "http://www.focus-news.net/news/2018/11/07/2587623/veliko-tarnovo-s-nad-15-sa-se-uvelichili-mladi-uchiteli-vav-oblastta-prez-nastoyashtata-godina-spryamo-minalata-godina.html", "text": "С над 15% са се увеличили млади учители във Великотърновска област през настоящата година спрямо миналата. Данните сочат, че само за община Велико Търново техният брой достига 74 души, съобщиха за  Радио „Фокус“- Велико Търново  от местната администрация. Новоназначените млади педагози са общо 93 – за цялата област. Най-много са тези, започнали работа в целодневна организация – 24. Седем са учителите по изобразително изкуство, шест – по английски език, пет - по математика, а за всички останали специалности са назначени по един, двама или трима млади преподаватели. Училището-първенец в положителната статистика е СУ „Георги Измирлиев“ в Горна Оряховица, където работа са започнали 9 учители. Шестима са новоназначените в ОУ „Бачо Киро“ във Велико Търново, петима - в СУ „Емилиян Станев“, и четирима - в СУ „Вела Благоева“. Местата се разкриват в зависимост от нуждите на образователната институция в съответните региони. \r\nВ детските градини младите учители са 19. \r\nЛуиза ТРАНЧЕВА", "date": "2018.11.07", "title": "Велико Търново: С над 15% са се увеличили млади учители във областта през настоящата година спрямо миналата година"}
{"url": "http://www.focus-news.net/news/2018/11/07/2587627/yambol-okrazhnata-prokuratura-predade-na-sad-moldovski-grazhdanin-obvinen-v-prichinyavane-na-smart-po-nepredpazlivost-na-mazh-i-byagstvo-ot-mestoproizshestvieto.html", "text": "Окръжна прокуратура – Ямбол предаде на съд молдовския гражданин Пьотр С. Това съобщиха от пресцентъра на  Окръжна прокуратура - Ямбол . Той е обвинен за това, че на 03.08.2018г., на път между с. Козарево и с. Окоп, двете в общ. Тунджа, обл. Ямбол, при управление на моторно превозно средство – лек автомобил „Мерцедес“, с посока на движение с. Окоп, гр. Елхово и ГКПП – Лесово и скорост на движение 78 км./ч. е нарушил правилата за движение по пътищата и по непредпазливост причинил смъртта на 50-годишен мъж, след което избягал от местопроизшествието – престъпление по чл.343, ал.3, б.„б“, вр. ал.1, б.„в“, вр. чл.342, ал.1 от НК. \r\nОкръжен съд – Ямбол е насрочил заседанието си за 08.11.2018г.", "date": "2018.11.07", "title": "Ямбол: Окръжната прокуратура предаде на съд молдовски гражданин, обвинен в причиняване на смърт по непредпазливост на мъж и бягство от местопроизшествието"}
{"url": "http://www.focus-news.net/news/2018/11/07/2587622/spas-garnevski-gerb-demagogiyata-na-bsp-prelya-chashata.html", "text": "Демагогията на БСП \"преля чашата\". Това каза депутатът от ПГ на ГЕРБ Спас Гърневски в дебатите по предложението на БСП за намаляването на ДДС върху хляба и лекарствата, предаде репортер на  Агенция „Фокус“ . „Последните изказвания на БСП преминаха всякакви граници“, обяви той. „Говорите само за западните страни, защо не казахте нещо за някоя източна“, коментира Спас Гърневски. „Тезите, новините и изказванията на БСП са фалшиви“, заяви той. „Социална политика не се прави през данъци“, подчерта Гърневски. „Цял ден говорите за пенсии, защо не казахте, че през 1989 година си преписахте пенсионния фонд на народа“, попита депутатът от ГЕРБ. \r\nБиляна ИВАНОВА", "date": "2018.11.07", "title": "Спас Гърневски, ГЕРБ: Демагогията на БСП „преля чашата“"}
{"url": "http://www.focus-news.net/news/2018/11/07/2587612/toma-bikov-gerb-s-namalyavaneto-na-dds-varhu-hlyaba-i-lekarstvata-bsp-shte-stimulirat-farmatsevtichnite-kompanii-a-ne-po-niskite-tseni.html", "text": "БСП внасят текст, който да стимулира фармацевтичните компании, а не по-ниски цени на хляба и на лекарствата. Това каза депутатът от ПГ на ГЕРБ Тома Биков в дебатите по предложението на БСП за намаляването на ДДС върху хляба и лекарствата, предаде репортер на  Агенция „Фокус“ . „Няма да подкрепим предложението на БСП за намаляване на ДДС върху хляба и лекарствата, защото нямат никаква гаранция, че намаляването на ДДС ще свали и цените“, обяви той. „Имам една гаранция - ще се случи това, че големите фармацевтичните компании ще увеличат драстично печалбите си“, заяви Тома Биков. „Според вас бедните хора ядат само хляб, но те сигурно ядат и сирене, и мляко, дайте да свалим ДДС на всичко“, коментира депутатът. „Грижата за бедните хора преминава през социалната политика, не през ДДС“, посочи Тома Биков. „Предложението на БСП е спекулативно, да не кажа и по-тежка дума“, каза още той. \r\nБиляна ИВАНОВА", "date": "2018.11.07", "title": "Тома Биков, ГЕРБ: С намаляването на ДДС върху хляба и лекарствата БСП ще стимулират фармацевтичните компании, а не по-ниските цени"}
{"url": "http://www.focus-news.net/news/2018/11/07/2587625/ministerstvo-na-zdraveopazvaneto-otkri-narusheniya-po-sluchaya-s-pochinaliya-mazh-na-hemodializa-ot-vidin.html", "text": "Проверката, която министърът на здравеопазването Кирил Ананиев разпореди на Изпълнителна агенция „Медицински одит“ по повод смъртта на 50-годишния пациент К. М. и възникналата авария на водоочистващата инсталацията за хемодиализа в МБАЛ „Света Петка“ АД във Видин, констатира нарушения при оказването на медицинска помощ на пациента в спешно отделение. Предстои образуването на административно - наказателни производства на дежурния в отделение „Спешна медицина“ и на консултиращия кардиолог в лечебното заведение. Цялата документация ще бъде предоставена на Районната прокуратура в гр. Видин.  \r\nПациентът К. М. е провеждал хемодиализно лечение в периода от 2014 до началото на 2017 г. в диализен център „Екзарх Антим“ ЕООД, гр. Видин, а от февруари 2017 г. лечението се провежда в Отделението по нефрология и диализно лечение на МБАЛ „Св. Петка“ АД. Пациентът е имал множество заболявания, сред които терминална хронична бъбречна недостатъчност, хипертонична нефропатия, дисметаболитен синдром, вторична ренална анемия, ИБС – състояние след стентиране.  \r\nНа 1 октомври 2018 г. пациентът е подлежал на планова хемодиализна процедура – втора смяна. По данни на медицинския персонал, той не се е явил, а е съобщил, че „ще пропусне и ще дойде за третата смяна“. Поради настъпилата авария пропуска процедурата на 1 октомври  – трета смяна. На 2 октомври в телефонен разговор е заявил, че на 3. октомври ще отиде със собствен транспорт до гр. Монтана, за да продължи там диализното си лечение.  \r\nВ същия ден, 3 октомври, в 7.04 часа, в ЦСМП постъпва повикване от К. М. с оплаквания от задух и прилошаване. Екипът е пристигнал на адреса за 5 минути, а 10 минути по-късно пациентът е транспортиран до Спешно отделение. Извършена е рентгенография, която доказва „белодробен оток“. В хода на лечението е проведена консултация и с кардиолог. Въпреки реанимационните действия, в 8.40 ч. е регистриран „екзитус леталис“.  \r\nПроверяващите са констатирали, че в приложената документация няма информация за назначени и проведени параклинични изследвания, с което са нарушени различни текстове от Закона за здравето и Медицинския стандарт „Спешна медицина”. Тоест, дежурният лекар, извършил прегледа на К. М., не е назначил и не са извършени клинико-лабораторни изследвания на пациент в спешно състояние.  \r\nПо отношение на водоочистващата система за хемодиализа назначената проверка установи, че инсталацията за омекотяване на водата, използвана в процеса на хемодиализа в МБАЛ „Св. Петка“ АД, гр. Видин, е аварирала на 1 октомври т. г., вследствие на високо налягане след отстраняване на проблем с магистрален водопровод.  \r\nТова е наложило спешното изключване на пациентите от процедурата. До отстраняване на аварията е изключен дейонизиращият цилиндър от системата, което е позволило до подмяната на авариралата част диализата да бъде извършвана с пречистена, но неомекотена вода.  \r\nСвоевременно е била създадена организация за транспортирането на пациентите до Лом и Монтана по график.  \r\nПациентите, пожелали да се диализират в отделението по хемодиализа в МБАЛ „Св. Петка“ АД, гр. Видин, са подписали информирани съгласия за извършване на диализа с пречистена, но неомекотена вода.  \r\nНа 2 октомври 2018 г. 16 души са диализирани в МБАЛ „Св. Петка“ АД, Видин и при нито един от тях не са забелязани странични явления от типа на „Синдром на твърдата вода”.   \r\nНа 4 октомври 2018 г. отделението е преустановило дейността по хемодиализа и е започнала подмяната на авариралата част на водоочистващата система.  \r\nВъв вторник, 9 октомври 2018 г., работата на отделението е била възстановена.", "date": "2018.11.07", "title": "Министерство на здравеопазването откри нарушения по случая с починалия мъж на хемодиализа от Видин"}
{"url": "http://www.focus-news.net/news/2018/11/07/2587621/predsedatelyat-na-pg-na-gerb-tsvetan-tsvetanov-provede-rabotna-sreshta-sas-zam-predsedatelya-na-grupata-na-enp-v-ep-ester-de-lange.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с Естер де Ланге, която е зам.-председател на Групата на ЕНП в ЕП за връзки с националните парламенти. Това съобщиха от  пресцентъра на ПП ГЕРБ.  Разговорът бе с фокус върху подхода на ЕНП за противодействие на фалшивите новини. „Обменът на опит, както и споделянето на добри практики и информация за конкретни случаи са особено важни за успеха на ЕНП срещу това изключително вредно за демократичния процес явление“, отбеляза Цветанов. \r\nЕстер де Ланге на свой ред подчерта, че ЕНП разчита на опита на ГЕРБ и се надява и в бъдеще партията да продължи да служи за пример в провеждането на успешни кампании. „Европа е по-силна и успешна с лидерството на ЕНП. ПП ГЕРБ е готова да работи за запазване на силна и обединена Европа чрез успеха на общото ни европейско политическо семейство“, категоричен бе Цветанов.", "date": "2018.11.07", "title": "Председателят на ПГ на ГЕРБ Цветан Цветанов проведе работна среща със зам.-председателя на Групата на ЕНП в ЕП Естер де Ланге"}
{"url": "http://www.focus-news.net/news/2018/11/07/2587628/spored-abv-razvalyaneto-na-dogovora-za-likvidirane-na-raketite-sas-sreden-obseg-na-deystvie-shte-zastrashi-mira-v-evropa-obzor.html", "text": "ПП АБВ е сериозно обезпокоена от изявлението на американския президент Доналд Тръмп, че САЩ ще денонсират Договора за ликвидиране на ракетите със среден обсег на действие. Това заяви председателят на ПП АБВ Румен Петков на пресконференция в централата на партията. Той подчерта, че подобно действие ще отвори широко пътя към връщане на острата конфронтация и към надпреварата в ядреното въоръжаване - период, който от края на 80-е години на миналия век се счита за безвъзвратно отминал. Петков посочи, че Договорът за ликвидиране на ракетите със среден обсег на действие гарантира не разполагане, не производство, а ликвидиране на определен тип въоръжение. Той коментира, че такова въоръжение очевидно се възприема от администрацията на президента Тръмп и от самия него като нещо жизнено важно за САЩ, а това означава, че страната влизат в друга фаза на развитие. „Недоумяваме това, че българското правителство, българските институции, българските политически партии досега не са изразили никаква позиция против такава стъпка. Мълчанието по такава ключова за Европа тема, при положение, че и Германия, и Чехия, и редица други европейски страни реагираха, буди тревога и недоумение. Защото тази заплаха реално превръща България в потенциален плацдарм за военни действия, но и в обект на контрамерки“, заяви Румен Петков. Според него мълчанието от страна на българските институции по темата, означава, че текат действия и събития на втори план, а това ще съсипе икономиката, туризма, селското стопанство в България.  \r\nПредседателят на ПП АБВ настоя за няколко конкретни мерки. Първата от тях  предвижда българското правителство да определи намерението на президента на САЩ за денонсиране на Договора за ограничаване на ракетите със среден и малък обсег на действие като много опасно и застрашаващо мира и сигурността в Европа. Според Петков всички резерви относно изпълнението на договора следва да се решат на масата на преговорите и българското правителство, българските институции, президентът и Народното събрание да инициират приемане на общи позиции в този смисъл, заедно с останалите партньори в рамките на НАТО и ЕС. \r\nВторото настояване на АБВ е България много ясно да декларира, че няма да приема на своя територия чужди ракетни установки или ядрено оръжие. По думите на Петков освен, че разполагането на такъв тип съоръжения ще ни превърне в плацдарм, но и при съответните контрамерки, ще се превърнем в потенциален участник в конфликт, от който България няма никаква необходимост. Според него ще бъдат поставени под въпрос и сигурността, и икономическият потенциал за развитие на страната. Той обясни, че България трябва да заяви, че така както преди ’89-та година на територията на страната ни не е имало чужди ядрени остановки, така за нас е абсолютно неприемливо и недопустимо отсега нататък да бъдат разполагани такива. \r\nТретата мярка, която предлагат от АБВ, е България да излезе с инициатива за преосмисляне на системата за европейска сигурност след преговори, подобни на тези, довели до създаването на Организацията за сигурност и сътрудничество в Европа. Според Румен Петков нов процес \"Хелзинки 2\" е необходим, с оглед настъпилите в Европа политически, икономически и социални промени след 1980 г. По думите му балансът на сигурността в Европа трябва да се търси не със силови методи, не по пътя на изолацията и санкциите и ново въоръжаване, а с преговори и достатъчно силни политически механизми и гаранции.  \r\nПП АБВ е на мнение, че поводът е изключително сериозен и следва да се предизвика сериозна обществена и парламентарна дискусия, за да може да се оформи една силна позиция, която гарантира националния ни интерес и обществената безопасност на българските граждани.  \r\nЗам.-председателят на партията Любомира Ганчева обяви, че официалната позиция на ПП АБВ по намерението за денонсиране на Договора за ограничаване на ракетите със среден и малък обсег на действие ще бъде предоставена на институциите, от които зависи защитата на националния интерес на България – на администрацията на президента, на правителството, на премиера, министрите на отбраната и на външните работи, на парламентарните комисии по вътрешна сигурност и обществен ред и по външна политика.", "date": "2018.11.07", "title": "Според АБВ развалянето на Договора за ликвидиране на ракетите със среден обсег на действие ще застраши мира в Европа (ОБЗОР)"}
{"url": "http://www.focus-news.net/news/2018/11/07/2587632/babh-sprya-ot-razprostranenie-v-targovskata-mrezha-spanak-sas-samnenie-che-e-primesen-s-lista-ot-tatul.html", "text": "Българската агенция за безопасност на храните (БАБХ) спря от разпространение в търговската мрежа спанак със съмнение, че е примесен с листа от татул, след извършени незабавни проверки по постъпили два сигнала от граждани за закупен спанак от верига магазини в Костинброд и хипермаркет в Търговище. Листата от спанак са опаковани в пакети по 500 гр., сорт Горила, произведен в област Пловдив. Това съобщиха от пресцентъра на  БАБХ . \r\nСигналът от Търговище се отнася за двама души, консумирали храна приготвена с посочения спанак. Те са получили неразположение и са диагностицирани от медиците в града с признаци на атропиново отравяне. От  Констинброд е постъпил сигнал от гражданин, който е приложил снимки със същата марка спанак, на които се виждат стръкове, различни от тези на спанак и наподобяващи татул.  \r\nИзвършени са спешни проверки на обектите, от които е закупен спанакът в градовете Костинброд и Търговище. В хипермаркета в Търговище са открити в наличност пакети по 500 гр. спанак. След отваряне на опаковките е установено наличие на единични стръкове от растение с форма и мирис, различни от спанак (предполагаеми единични растения татул).  \r\nПри проверката на производителя се установява, че спанакът се почиства и пакетира в нерегламентиран обект, който не е регистриран по чл. 12 от Закона за храните. На отговорното лице е съставен Акт за установяване на административно нарушение.  \r\nКоличеството спанак, намерено в производствения обект, е спряно от реализация. Фирмата е уведомила търговците, до които е доставяла продукцията си и е задействала процедура за изтегляне от пазара на опасната храна. Общото количество на произведения спанак е 1775 кг.  \r\nВ изпълнение на предписанията на БАБХ, двете търговски вериги в градовете, от които са подадени сигналите, спират продажбата на опасната храна и я изтеглят от търговските си обекти. Проверката показва още, че този спанак се доставя и в други големи търговски вериги в страната. Те също са проверени и са им издадени предписания за спиране разпространението на посочения спанак.  \r\nДействията по изтегляне на опасната храна и обобщаването на наличните количества продължава. \r\nБАБХ призовава всички граждани, закупили пакетирани листа от спанак от по 500 гр., сорт Горила, произведен в област Пловдив, да не го консумират и да го върнат в търговския обект, от който са го закупили.", "date": "2018.11.07", "title": "БАБХ спря от разпространение в търговската мрежа спанак със съмнение, че е примесен с листа от татул"}
{"url": "http://www.focus-news.net/news/2018/11/07/2587630/pazardzhik-v-obshtina-belovo-shte-se-provedat-profilaktichni-ehografski-pregledi-na-mlechna-i-shtitovidna-zhleza.html", "text": "Община Белово в партньорство със „Сдружение за онкоболни и приятели“ – Пазарджик ще проведе профилактични ехографски прегледи на млечни жлези и щитовидна жлеза с нов модерен ехограф през месец ноември, съобщиха от  Общината  и уточниха, че вече е готов графикът на прегледите по населени места. На 27 ноември от 9.00 до 17.00 часа ще се извършват прегледите в град Белово, а на 28  ноември в село Мененкьово. На 29 ноември от 9.00 до 12.00 часа желаещите от село Габровица могат да преминат през ехографски преглед. Същият ден от 12.30 до 17.00 часа с апарата ще бъдат извършвани прегледи в село Дъбравите. Таксата за прегледа е 10 лева.", "date": "2018.11.07", "title": "Пазарджик: В община Белово ще се проведат профилактични ехографски прегледи на млечна и щитовидна жлеза"}
{"url": "http://www.focus-news.net/news/2018/11/07/2587633/stara-zagora-narodno-chitalishte-iskra-1860-postavya-nachaloto-na-nov-muzikalen-regionalen-proekt-badi-zvezda-na-70.html", "text": "Народно читалище „Искра – 1860“ в Казанлък поставя началото на нов музикален регионален проект – „Бъди звезда на 70“, стана ясно по време на песконференция в културната институция, предаде кореспондент на  Радио „Фокус“ . Ръководител на музикалния проект е Стоян Петров – певец, завършил Националната музикална академия „Панчо Владигеров“, специалност „Поп и джаз пеене“, а след това и Музикалната академия „Гнесен“ в Москва. Целта на проекта е да бъде създадена певческа и танцова артистична музикална група от 6, 8 или 12 жени, на възраст над 60 години, които да изпълняват съвременни, аранжирани специално, модерни поп и рок песни. За целта вече работят група композитори, които адаптират музикален репертоар за поп - рок групата, която ще носи името „Бабс БГ“. \r\n„Проектът ни е местен и самодеен, съобразен и с демографските тенденции, но имаме амбицията да го превърнем в национален и комерсиален“, каза при представянето му заместник-председателят на читалище „Искра“ Теодора Иванова, \r\nЗа реализацията на проекта се търсят и спонсори. \r\n„Подобни групи са изключително „успешни и атрактивни. Започваме с баби, след време групата може да приеме и дядовци“, каза Стоян Петров.  \r\nВ търсенето на креативни и талантливи жени на възраст над 60 години ще помагат Теодора Иванова - заместник-председател на читалището и музикалният педагог Стефка Денева. \r\nНабирането на участници в групата „Бабс БГ“ ще стане чрез кастинг, който ще се проведе на 1, 2 и 3 декември в читалище „Искра“. Кандидатките ще трябва да изпеят една песен акапелно, да рецитират стихотворение и да са готови да проведат интервю – свободен разговор с журито. \r\nСлавяна ГАЙДАРОВА", "date": "2018.11.07", "title": "Стара Загора: Народно читалище „ Искра – 1860“ поставя началото на нов музикален регионален проект – „ Бъди звезда на 70“"}
{"url": "http://www.focus-news.net/news/2018/11/07/2587634/nad-9000-detsa-dopalnitelno-sa-zapisani-v-obrazovatelnata-sistema-za-uchebnata-2018-2019-g-obzor.html", "text": "Над 9000 деца допълнително са записани в образователната система за учебната 2018-2019 г. Това стана ясно по време на заседание на Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, което се проведе в Министерски съвет. В него участие взеха представители на МОН, МВР, Министерството на труда и социалната политика, Министерството на здравеопазването и др. \r\nМинистърът на образованието и науката Красимир Вълчев обясни, че има записани и доброволно още 10 000 деца -  8 000 от тях са между 5 и 7-годишна възраст, а 2 000 са доброволно записаните на възраст между 9 и 11 години. Той посочи, че предизвикателствата са този механизъм да се направи устойчив, а работата по него - по-ефективна. „През тази и следващата учебна година механизмът ще бъде фокусиран в много по-голяма степен не толкова върху първоначалното записване, а върху ежедневното посещение на децата в училище. Екипите почти ежедневно на някои места посещават домовете на децата, убеждават родителите, водят учениците на училище. Усилията, които правят тези близо 1200 екипа, показват, че когато институциите са заедно, има ефект от това“, каза още образователният министър. \r\nТой посочи, че основната причина за непосещаване на децата в образователни институции е културна. „Причината е липсата на култура и уважение към образованието у една част от децата и техните родители. И тази причина може да бъде преодоляна основно чрез съвместна работа на институциите. Факт е, че когато екипите работят заедно, респектът към държавата е по-голям“, обясни Вълчев. Той посочи още, че се работи по информационна свързаност на системата. „Ще бъдем безкомпромисни и по отношение на контрола, защото има училища, които прикриват отсъствията“, каза още министърът на образованието. \r\nОт своя страна, вицепремиерът Томислав Дончев обясни, че за първи път от 6 години насам делът на преждевременно напусналите обучение млади хора намалява – от 13,8% той е станал 12,7%. Той посочи още, че има 7 души на възраст почти 19 години, които са поискали да учат за първи път. „Заради натрупани повече от 5 отсъствия за периода септември 2017 г. – януари 2018 г. са спрени 55 000 месечни помощи за 2,1 млн. лв. Предстои да бъдат спрени още почти 49 000 помощи за периода февруари – юни 2018 г. на стойност 2 млн. лв. Оказва се, че част от тези лица имат допълнителни социални плащания и спирането на тези не им е основна тема“, коментира Дончев и посочи, че затова освен оперативните действия има и стратегически задачи. „Да проверим дали размерът на глобите е достатъчно респектиращ. Да проверим дали глоби се налагат винаги, когато това трябва да се направи“, каза още вицепремиерът и обясни, че ще се направи ревизия и на това как се издават медицински бележки за отсъствия. \r\nЦветилена СИМЕОНОВА", "date": "2018.11.07", "title": "Над 9000 деца допълнително са записани в образователната система за учебната 2018-2019 г. (ОБЗОР)"}
{"url": "http://www.focus-news.net/news/2018/11/07/2587636/makfaks-makedoniya-federika-mogerini-prizova-prezidentite-na-sarbiya-i-kosovo-na-sreshta.html", "text": "Върховният представител на Европейския съюз по въпросите за външните работи и политиката за сигурност Федерика Могерини призова президентите на Сърбия и Косово – Александър Вучич и Хашим Тачи – да седнат на масата за преговори в четвъртък, предава македонската информационна агенция  „Макфакс“ . \r\n„Очаква се двамата лидери да повторят готовността си за засилване на работата за постигане правно обвързващ договор за цялостна нормализиране на отношенията, който е ключов за европейския път на двете страни\", съобщиха от пресслужбата на Могерини. \r\nОтношенията между Белград и Прищина отново се изостриха заради решението на Прищина да въведе 10-процентни мита за внос на продукти от Сърбия и Босна и Херцеговина. Европейският съюз поиска от Косово да отмени мярката, а Сърбия обяви прекратяване на преговорите с Прищина, докато не бъдат премахнати таксите. Тереза Герова", "date": "2018.11.07", "title": "„Макфакс“ (Македония): Федерика Могерини призова президентите на Сърбия и Косово на среща"}
{"url": "http://www.focus-news.net/news/2018/11/07/2587624/slavcho-velkov-bsp-ogromnata-chast-ot-pensiite-na-balgarskite-pensioneri-sa-po-niski-ot-kravnoto-im-nalyagane.html", "text": "Огромната част от пенсиите на българските пенсионери са по-ниски от кръвното им налягане. Това каза народният представител от ПГ на „БСП за България“ Славчо Велков по време на дебатите по предложенията на опозицията за диференцирана ДДС ставка на лекарства и хляб и във връзка с изказването на Спас Гърневски от ГЕРБ, че демагогията на БСП е \"преляла чашата\", предаде репортер на  Агенция „Фокус“.   По думите на Славчо Велков това е социален тероризъм. Велков се обърна и към председателстващия Народното събрание Емил Христов: „Моля ви, уважаеми г-н председател, като водите заседанието, да не позволявате изпускане на нервите от народни представители като този, който говори“, каза още Велков по адрес на Гърневски.  \r\nДеница КИТАНОВА", "date": "2018.11.07", "title": "Славчо Велков, БСП: Огромната част от пенсиите на българските пенсионери са по-ниски от кръвното им налягане"}
{"url": "http://www.focus-news.net/news/2018/11/07/2587626/parlamentat-othvarli-predlozhenieto-na-bsp-za-diferentsirana-dds-stavka-na-hlyaba-i-lekarstvata-zaplashtani-ot-nzok.html", "text": "Парламентът отхвърли предложението на БСП за диференцирана ДДС ставка на хляба и лекарствата, заплащани от НЗОК, предаде репортер на  Агенция „Фокус“.  \"За\" предложението гласуваха 65 народни представители, \"против\" – 65 и \"въздържали се\" - 41 , с което то бе отхвърлено. Текстът бе внесен от лидера на БСП Корнелия Нинова и група народни представители между първо и второ четене на промените в Закона за корпоративното подоходно облагане. Предложението на опозицията целеше да се измени Закона за ДДС. БСП предлагаше ДДС ставката за хляб да стане 5 %. По отношение на лекарствата, които НЗОК заплаща, опозицията предвиждаше ставката да бъде 9%. В сега действащото законодателство ставката за хляб и лекарствени продукти е 20 %. \r\nДеница КИТАНОВА", "date": "2018.11.07", "title": "Парламентът отхвърли предложението на БСП за диференцирана ДДС ставка на хляба и лекарствата, заплащани от НЗОК"}
{"url": "http://www.focus-news.net/news/2018/11/07/2587629/mezhdinnite-izbori-v-sasht-republikantsite-zapaziha-mnozinstvo-v-senata-demokratite-poeha-kontrol-v-kamarata-na-predstavitelite-komentari-v-amerikanskite-medii-agentsiya-fokus.html", "text": "След изборната нощ в САЩ стана ясно, че оставащите две години от мандата на президента Доналд Тръмп може и да не бъдат белязани със спокойствие. Съгласно резултатите от междинните избори в страната, Републиканската партия запазва мнозинството си в Сената с 51 места. За първи път от осем години насам обаче Демократическата партия успя да си върне контрола в долната камара на Конгреса – Камарата на представителите, където спечели 222 от 435-те места.  \r\nСлед обявяването на предварителните резултати държавният глава на САЩ Доналд Тръмп реагира с позитивен, но пестелив коментар в социалната мрежа „Туитър“. „Невероятен успех. Благодаря на всички!“, бе краткото съобщение, което американският президент сподели с туит.  \r\nПодходът на средствата за информация в страната бе сходен: част от тях акцентираха върху спечеления от демократите превес в долната камара на Конгреса, докато медиите, симпатизиращи на републиканците, насочиха фокуса си върху успеха на партията да запази мнозинството си в Сената.  Голяма част от средствата за масова информация стигнаха до заключението, че изборните резултати затвърждават разделението в американското общество.   представя коментарите в медиите след напрегнатия изборен ден в САЩ.  \r\nРезултатите от междинните избори в САЩ са разкол в Конгреса, коментират в редакцията на авторитетното американско списание  The Wall Street Journal . \r\nВ статията си Джанет Хук е категорична: в оставащите две години от мандата животът на президента от Републиканската партия ще се усложнява. Авторът подчертава, че демократите ще инициират редица разследвания срещу администрацията на Доналд Тръмп и ще предприемат стъпки в ключови насоки, включително за мерките за борба с нелегалната имиграция.  „Резултатите от изборите са съвкупност от победи и разочарования за двете партии, които са в процес на реорганизация. Републиканците, преосмисляйки себе си като партия на Тръмп, разчитат на провинциалистите и белите мъже. Междувременно демократите постигнаха успех сред младите хора, жителите на предградията, цветнокожите и жените\" , обяснява Хук. \r\nРезултатите от изборната нощ не изглеждат особено благоприятни за Републиканската партия на САЩ. Междинните избори доказаха, че Америка все още не е преодоляла разделението, пише анализаторът Даниел Депетрис в статия за изданието  The American Conservative .  \r\n„За президента Тръмп изборната нощ завърши с противоречиви резултати. Загубата на Камарата на представители със сигурност е притеснително за човек, възприемащ себе си като превъзхождащ всички. Но можеше да бъде много по-лошо. Демократите можеше да спечелят и двете камари на Конгреса, с което да вържат ръцете на Тръмп за оставащите две години от мандата му. Единственото  по-лошо нещо от президент-демократ е доминиран от демократите Сенат, който ще блокира ритуално назначенията. С републиканското мнозинство в Сената, Тръмп поне ще успее да превърне съдебната власт в бастион на консервативната юриспруденция“, отбелязва Депетрис.  \r\nКамарата на представителите ще се превърне в център за съпротива. Сега, когато в ръцете на демократите ще бъде председателството на комисиите, можем да се обзаложим, че в близко време ще бъдат инициирани редица разследвания срещу администрацията, след като Конгресът положи клетва през януари догодина, уверен е авторът. „С риск да звучи мелодраматично, САЩ никога не са били толкова разделени политически, колкото и сега. Има хора, които се прекланят пред Доналд Тръмп, сякаш той е папа, човек, който не може да греши и който заслужава да бъде подкрепян на всяка крачка от пътя. Но има и американци, които в този момент са изключително разтревожени за състоянието на страната. След резултатите от междинните избори, през следващите две години разколът вероятно ще продължава да се задълбочава“ , обобщава Депетрис.   \r\nДемократите спечелиха мнозинство в Камарата на представителите в Конгреса на САЩ и по този начин прекратиха монопола на републиканците върху властта, коментира телевизионният канал  CNN .  \r\nТелевизията уверява, че Демократическата партия ще подложи на сериозна институционална проверка президента Доналд Тръмп.  „Междинните избори в страната обаче затвърдиха дълбокото разделение в страната и оформиха бойното поле на болезнената надпревара за следващите президентски избори в страната“ , е заключението на медията, с която Тръмп многократно влиза в конфликт. „Републиканците се надяваха, че подемът в икономиката и ораторските способности на Доналд Тръмп ще бъдат достатъчни, за да преодолеят ентусиазма на електората на Демократическата партия. Но в крайна сметка демократите победиха в битката за Камарата на представителите и лишиха републиканците от контрола над двете камари на Конгреса“ , коментира американският телевизионен канал  CBS News .  \r\n„Демократите събраха историческа подкрепа сред жените и цветнокожите граждани, доказвайки, че техните кандидати може да спечелят дори и в щатите, традиционно подкрепящи републиканците“, констатира телевизията. \r\nДемократическата партия на САЩ постигна победа на междинните избори в няколко щати, в които републиканците традиционно имат превес – от Флорида до Канзас. Така за първи път от 2011 г. насам те спечелиха мнозинство в Камарата на представителите на Конгреса, а това със сигурност ще им помогне да си върнат самоувереността, коментират в редакцията на водещото американско издание  The Washington Post  по повод резултатите от вота. \r\nДемократите се опитаха да мобилизират групи, които не успяха да привлекат на своя страна в президентските избори от 2016 г.: младите избиратели, латиноамериканците и всички, които принципно излизат рядко до урните. По всичко личи, че самият президент Доналд Тръмп им оказа помощ. Първите две години от хаотичната работа на неговата администрация, която се характеризира и с голямо текучество на кадри, потока от лъжи и оскърбленията по адрес на имигрантите, съюзниците на САЩ и средствата за масова комуникация – всичко това допринесе за консолидирането на Демократическата партия.  \r\nРезултатът е висока избирателна активност, преди всичко сред избирателите, които по-рано са отказвали да упражнят правото си на глас. С поемането на контрола над Камарата на представителите, демократите получават възможност да провеждат разследвания, засягащи това, което се случва в администрацията на Тръмп. Вероятно те ще продължават да търсят отговор на въпроса за връзките на предизборния щаб на Тръмп с Москва.  \r\nСъщевременно обаче републиканците разбиха надеждите на демократите за победа в Сената. В заключение – Демократическата партия получи Камарата на представителите в Конгреса на САЩ, но не получиха онова, на което се надяваха: пълен отказ на избирателите от Тръмп, обобщават от редакцията. \r\nДве години след победата на Доналд Тръмп на президентските избори в САЩ, американските избиратели издигнаха препятствия пред неговата власт. Мощната синя вълна, на която се надяваха демократите, не успя да обхване страната, но след междинните избори е ясно, че дните на еднопартийния контрол във Вашингтон свършиха, констатира един от най-популярните всекидневници в САЩ -  The New York Times .  \r\nРезултатите от вота са категорични: Тръмп запазва контрола в Сената, но гласоподавателите в градските и крайградските райони в цялата страна изпращат на Белия дом ясно послание: те искат проверка на президента. \r\nКогато новият Конгрес положи клетва през януари следващата година, демократите ще могат да ограничат законодателните амбиции на Тръмп, да укрепят надзора си, за да инициират разследване на твърденията за неправомерно поведение от страна на президента и неговата администрация.  \r\n„Американският народ поиска отчетност от правителството си и изпрати ясно послание за това, което иска от Конгреса\", заяви демократът от Ню Йорк Джерол Налдър, който е председател на съдебната комисия на Камарата. Президентът на САЩ „може и да не го хареса, но той и администрацията му ще бъдат държани отговорни пред нашите закони и американския народ\". \r\nСлед осем години в позиция на малцинство, демократите, които се надяват да влязат в Белия дом през 2020 г., трябва да докажат също, че се интересуват от управлението и от смекчаването на либералните амбиции на най-пламенните левичари в партията.  \r\nНо без преобладаващо мнозинство, демократите няма да имат силата да прокарат много от инициативите, на които е занимава левият им фланг: единна здравна система, разширен достъп до колежа и създаването на агенция за имиграция. \r\nДемократите също ще трябва да балансират законодателните амбиции с техните усилия да задоволят желанията на някои техни членове за разследване президента. „Ние ще бъдем проверка и баланс“ на властта, увери представител на партията от щата Аризона.  \r\nМеждинните избори винаги са представлявали проверка за президента. Това важи с пълна сила за вота от вторник. Исторически погледнато, партията извън властта взима места в органите след първите две години на президентството, припомнят от редакцията. \r\nДемократическата партия на САЩ спечели мнозинство в Камарата на представителите след повече от осем години, откакто го загубиха. Но Доналд Тръмп успя да предотврати поемането на пълен контрол на демократите над Конгреса на САЩ, отбелязва водещият американски телевизионен канал  FOX News . \r\nВсе пак републиканците запазиха неголямото си преимущество в Сената и съответно – правото да утвърждават кандидатите на ключовите постове в правосъдната система. Това е равносметката от резултатите от едни от най-напрегнатите и хаотични през последните години предизборни кампании за местата в Конгреса. В продължение на месеци Тръмп обикаля страната, за да подкрепи кандидатите на Републиканската партия; същото правиха и влиятелните демократи, включително бившия държавен  глава на САЩ Барак Обама за представителите на своята партия. Независимо от прочита на резултатите, Тръмп реагира позитивно, но не съвсем словоохотливо чрез пост в социалната мрежа „Туитър“. Краткото съобщение гласеше: „Невероятен успех. Благодаря на всички!“. \r\nДокато държавният глава на САЩ Доналд Тръмп публично приветства запазването на мнозинството на републиканците в Сената, то в Белия дом вече е ход подготовката за ситуация, в която демократите ще контролират Камарата на представителите, коментират в редакцията на най-тиражирания американски вестник -  USA Today , като подчертават, че занапред дневният ред във Вашингтон може да бъде обвързан с редица разследвания срещу администрацията, включително за решенията и финансите й. \r\nВъпреки че демократите не хванаха „синята вълна\", те получиха контрол върху долната камара на Конгреса на САЩ, който ще послужи за проверка на Тръмп. Самият той остана почти незабелязан след обявяването на резултатите, а кратките му коментари бяха фокусирани върху победата на републиканците в Сената.  \r\nИ докато Тръмп се завръща в Белия дом със семейството и приятелите си, демократите изглежда отново стъпват стабилно сред избирателите в предградията, които вероятно ще бъдат от решаващо значение за президентските избори през 2020 г.  \r\nС всяко загубено място в Камарата на представителите плановете на Тръмп за по-нататъшно намаляване на данъците и стремеж към по-строг имиграционен контрол изчезват, коментират в редакцията на изданието.  \r\nПревесът на демократите в долната камара на Конгреса разкриват перспективи за задействането на процедура по импийчмънт на президента. Много републиканци обаче са на мнение, че подобен ход може да подпомогне предизборната кампания през 2020 г.  \r\nДемократичният контрол на Камарата също така отвори перспективата за импийчмънт, ход демократични лидери се понижиха, но някои от ляво отказаха да изключат. Много републиканци смятат, че процедурите за повдигане на обвинения биха представлявали прекомерен обхват и биха помогнали на ГОП през 2020 г. \r\nВъпреки че Белият дом издигна идеята за съвместна работа с демократите - особено по отношение на инфраструктурата - законодателната програма на Тръмп най-вероятно ще бъде осуетена от промяната, станала реалност след изборите.  \r\nПо време на кампанията за междинните избори водещи фигури от Демократическата партия сигнализираха, че ще разследват отношенията на Тръмп с Русия по време на изборите през 2016 г., ще изискат представянето на данъчните декларации, които той отказа да разкрие, и ще разследват редица административни действия от предполагаеми конфликти на интереси до обвинения за неправомерни печалби.   \r\nПредставители на администрацията във Вашингтон, пожелали анонимност, разкриха, че вече се обмислят стратегии за справяне с мнозинството на демократите в Камарата на представителите. Подробности засега обаче не се привеждат.  \r\nТръмп може да се възползва от контрола на републиканците в Сената, за да продължи да преобразява страната. Подобно на предшественика си Барак Обама, Тръмп също може да разчита повече на използването на т.нар.  изпълнителни заповеди за налагане на политики в областта на имиграцията и други спорни въпроси. Някои републиканци дори твърдят, че Тръмп би могъл да получи известно политическо предимство, ако има силен противник в лицето на доминираната от Демократическата партия Камара на представителите. Тереза Герова", "date": "2018.11.07", "title": "Междинните избори в САЩ: Републиканците запазиха мнозинство в Сената, демократите поеха контрол в Камарата на представителите (Коментари в американските медии – Агенция „Фокус“)"}
{"url": "http://www.focus-news.net/news/2018/11/07/2587638/obshtina-stara-zagora-i-tsentarat-za-podkrepa-za-lichnostno-razvitie-obyavyavat-traditsionniya-konkurs-za-izrabotvane-na-survachka-i-risunka-surva-vesela-godina.html", "text": "Община Стара Загора и Центърът за подкрепа за личностно развитие обявяват традиционния конкурс за изработване на сурвачка и рисунка. Това съобщиха от пресцентъра на  Община Стара Загора . \r\nВ него могат да участват ученици от І до VІІ клас разделени в две групи: І група - І - ІV клас и ІІ група - V- VІІ клас. \r\nСурвачките трябва да бъдат изработени от естествени материали, да носят българската народна традиция и да отразяват умения, сръчност и познания за коледните и новогодишни обичаи в България. \r\nРисунките да бъдат във формат 35/50 см (без паспарту) без ограничение в жанра – живопис и графика. Всеки участник може да представи до две рисунки. Те трябва да бъдат съпроводени с информация за трите имена на ученика, клас, училище, точен адрес и телефон. \r\nТворбите ще бъдат оценени от компетентно жури. \r\nКрайният срок за изпращане на творбите е 13 декември 2018 година в сградата на Център за подкрепа за личностно развитие на адрес: ул. „Захарий Княжески” 71 ет. 3. \r\nНаграждаването на отличените творби ще се състои на 19 декември 2018 г. от 14.00 часа в залата на Центъра.", "date": "2018.11.07", "title": "Община Стара Загора и Центърът за подкрепа за личностно развитие обявяват традиционния конкурс за изработване на сурвачка и рисунка „Сурва, Весела година“"}
{"url": "http://www.focus-news.net/news/2018/11/07/2587635/parlamentat-prie-okonchatelnite-promeni-v-danachnite-zakoni-zasedanieto-shte-prodalzhi-do-priemaneto-na-byudzheta-za-2019-g-na-parvo-chetene.html", "text": "Парламентът прие окончателните промени в Закона за корпоративното подоходно облагане, предаде репортер на  Агенция „Фокус“ . Депутатите обсъждаха измененията почти 7 часа. През Закона за корпоративното подоходно облагане се променят редица други данъчни закони. Дебат предизвикаха най-вече промените, свързани с данъците за автомобилите. Беше решено данъкът да се определя по имуществен и екологичен компонент. Имущественият компонент включва мощността на двигателя и годината на производство, а екологичният определя в каква степен замърсява автомобилът околната среда.  \r\nПленарното заседание ще продължи до приемането на Бюджет 2019 на първо четене. Решението за удължаване на заседанието до гласуването на държавния бюджет бе взето на председателски съвет вчера, след приемането на бюджетите на ДОО и НЗОК на първо четене. Председателите на парламентарните групи се събраха по искане на БСП. Левицата настоя за промяна в дневния ред, а именно окончателните промени в данъчните закони да се гласуват преди бюджета. Беше постигнат консенсус. Така вчера бяха представени докладите на комисиите за държавния бюджет, а днес депутатите първо гласуваха данъчните закони.  \r\nБиляна ИВАНОВА", "date": "2018.11.07", "title": "Парламентът прие окончателните промени в данъчните закони, заседанието ще продължи до приемането на бюджета за 2019 г. на първо четене"}
{"url": "http://www.focus-news.net/news/2018/11/07/2587637/d-r-adriyan-dankov-odbh-vidin-7-500-sa-dvorovete-v-naselenite-mesta-na-oblastta-v-koito-se-otglezhdat-150-000-ptitsi.html", "text": "7 500 са дворовете в населените места на областта, в които се отглеждат 150 000 птици, каза за  Радио „Фокус“-Видин  д-р Адриян Данков, директор на Областна дирекция по безопасност на храните (ОДБХ)-Видин. Той посочи, че няма констатирано заболяване на инфлуенца по птиците в област Видин. „През 2016 г и 2017 г. имахме такова заболяване в областта, за 2018 г. нямаме констатирани случаи, нямаме и сигнали за смъртни случаи на домашни и диви птици. Извършва се от ОДБХ-Видин контрол на мерките за биосигурност в птицевъдните обекти и спазване на процедурата по заселване на обектите с птици“, каза д-р Данков.  \r\nТой допълни, че когато се зареждат обектите с птици, това се извършва с лицензирани транспортни средства, които притежават съответните документи за извършена дезинфекция. „Птиците пристигат в обектите със съответните ветеринарно –медицински документи. По-големите птицевъдни обекта на територията на областта се намират в бившия птицекомбинат „Върголия“, като там са настанени 3 обекта и 1 по-малък обект в село Дъбравка, Община Белоградчик“, обясни д-р Данков.  \r\nВетеринарните лекари при своите посещения редовно предупреждават стопаните, отглеждащи птици при съмнения и при смъртност да сигнализират, но засега нямаме такива случаи. Предупредени са стопаните домашните птици да се отглеждат в затворени помещения, да не се пускат свободно навън, фуражът да се съхранява в затворени помещения, като дивите птици нямат достъп до него. Раздадени са съответните листовки, обръща се внимание на биосигурността в задния двор. Няма регистрирани обекти за водоплаващи птици, такива се отглеждат само в задните дворове на територията на областта за лична консумация. \r\nАнна ЛОЗАНОВА", "date": "2018.11.07", "title": "Д-р Адриян Данков, ОДБХ-Видин: 7 500 са дворовете в населените места на областта, в които се отглеждат 150 000 птици"}
{"url": "http://www.focus-news.net/news/2018/11/07/2587642/plovdiv-gradat-se-predstavya-na-mezhdunarodnoto-turistichesko-izlozhenie-v-london.html", "text": "Пловдив отново се представя като конкурентна европейска  туристическа дестинация на голямото международно туристическо изложение за професионалисти „World Travel Market“ (WTM) в Лондон. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Едно от най-важните събития в световната туристическа индустрия се провежда в периода 5-7 ноември в Лондон, а пространството в експозиционния център „ExCeL“, на което се представя България, е с площ близо 296 кв. м. „Община Пловдив има свой рекламно-информационен деск  в рамките на Националния щанд на България, заедно с 23 туроператора, общини и организации.  \r\nОсновният акцент в представянето е „Пловдив – Европейска столица на културата 2019“. На щанда посетителите могат да получат информация от Радост Иванова, зам.- директор „Маркетинг, реклама и търговски отношения“ на Фондация Пловдив 2019 за най-интересните фестивали, мащабни спектакли и събития от програмата на Пловдив 2019. Представянето на Пловдив е насочено и към разнообразния туристически продукт на града с фокус върху културно-историческия туризъм“, съобщиха от Дирекция „Култура и културно наследство“. \r\n„World Travel Market“ в Лондон е най-голямото в света изложение за професионална публика в сферата на туристическата индустрия. На форума в Лондон са над 5000 изложители от цял свят.", "date": "2018.11.07", "title": "Пловдив: Градът се представя на международното туристическо изложение в Лондон"}
{"url": "http://www.focus-news.net/news/2018/11/07/2587640/d-r-nikolay-boyadzhiev-arheolog-prez-poslednite-3-godini-134-tsenni-predmeta-konfiskuvani-sled-imanyarska-deynost-sa-postapili-v-regionalen-istoricheski-muzey-smolyan.html", "text": "През последните 3 години общо 134 ценни предмета са постъпили в отдел „Археология“ на Регионален исторически музей – Смолян и всички те са конфискувани от органите на МВР след иманярска дейност. Това каза за  Радио „Фокус“ – Смолян  д-р Николай Бояджиев – археолог в музея в Смолян. Той уточни, че сигналите за иманярска дейност на са постъпвали при тях, а полицията по нейни канали и методи е установила такава дейност и е предприела съответните действия. След дело в съда, предметите, които са обект на незаконна иманярска дейност се отнемат и постъпват при нас. От тези 134 предмети, една част са монети и са във фонд „Номизматика“, а другите са във фонд „Археология“, уточни д-р Бояджиев. \r\nТой отбеляза, че Регионален исторически музей – Смолян участва с няколко предмета в откритата наскоро изложба „Спасени съкровища от България“. „Това са два върха на копия, няколко върхове на стрели и крив тракийски нож, т. нар. махайра, като всички предмети, с които участваме са въоръжение. Те са открити на различни места и са постъпили при нас като конфискувани находки и след съдебно дело са отнети в полза на държавата и са постъпили в нашия музей. Постъпили са от РУ – Девин и след техни оперативни действия и най-вероятно са открити в околностите на Девин. Ценностите са от различни периоди. Два от върховете на стрели са средновековни – тип лястовича опашка, другите са от тракийския период, от античността, желязната и къснобронзовата епоха“, посочи д-р Бояджиев. Той подчерта, че за археолозите в Смолян те представляват голям интерес, защото са добре запазени и единствени по рода си във фонда на музея. Предметите ще участват в изложбата в НИМ до края на януари 2019 г., след което ще постъпят във фонд „Археология“ на Смолянския исторически музей, каза още д-р Бояджиев. \r\nНели ГЕРГЬОВСКА", "date": "2018.11.07", "title": "Д-р Николай Бояджиев, археолог: През последните 3 години 134 ценни предмета, конфискувани след иманярска дейност, са постъпили в Регионален исторически музей – Смолян"}
{"url": "http://www.focus-news.net/news/2018/11/07/2587645/targovishte-remontirani-sa-tri-voenni-pametnika-v-obshtinata.html", "text": "Община Търговище реализира дейности по възстановяване на три военни паметника в селата Надарево, Васил Левски и Давидово. Това съобщиха от  Общината . Средства в размер на 2600 лв. са осигурени от държавния бюджет. В село Надарево е обновен паметникът на падналите за Родината през войните за национално обединение от селата Надарево, Острец, Осен и Дългач. Извършена е реконструкция на повредени и липсващи елементи.  Каменната облицовка е почистена. Същата процедура е извършена и на облицовката и на военния паметник в Давидово. Там са направени ремонти на вратата и оградата на парка, в който се намира паметникът. В село Васил Левски пък са ремонтирани основите на паметната плоча. Надписите и на трите паметника са освежени. Средствата за ремонти са отпуснати по линия на Националния план за отбелязване на 100 години от края на Първата световна война. В тази връзка Общините трябваше да кандидатстват пред областните комисии „Военни паметници“ с изготвени количествено-стойностни сметки за ремонти, които да се реализират в кратък срок.", "date": "2018.11.07", "title": "Търговище: Ремонтирани са три военни паметника в общината"}
{"url": "http://www.focus-news.net/news/2018/11/07/2587631/pravitelstvoto-odobri-protsedurata-po-izbor-na-strategicheski-izpalnitel-za-aets-belene-predstoi-tya-da-bade-predstavena-i-v-parlamenta-obzor.html", "text": "В изпълнение на решение на Народното събрание от 7 юни 2018 г. за възобновяване действията по търсенето на възможности за изграждане на АЕЦ „Белене“, в срок до 31 октомври 2018 г. в Министерството на енергетиката бе разработена процедура за избор на инвеститор. В рамките на заседанието на Министерския съвет на 7 ноември министърът на енергетиката Теменужка Петкова представи изготвения документ. \r\nАЕЦ „Белене“ следва да се осъществи на пазарен принцип (без сключване на договори за задължително изкупуване на енергията от българската държава, без предоставяне от българската държава на преференциални цени за изкупуване на електрическата енергия, без сключването на договори за разлика от българската държава, без предоставяне от българската държава на корпоративни гаранции и/или други непазарни механизми за гарантиране на инвестицията) и без предоставяне на държавна гаранция. Изграждането трябва да се реализира с наличното оборудване и активи, на лицензираната за целта площадка.  \r\nМинистър Петкова посочи, че процедурата за избор на стратегически инвеститор или инвеститори за изграждането на АЕЦ „Белене“ съдържа и възможност за включването с миноритарно участие на големи индустриални и други консуматори на електрическа енергия в реализацията на проекта посредством участие в капитала на проектната компания и/или чрез договори за изкупуване на електрическа енергия. По думите на енергийния министър тази възможност ще даде сигурност, стабилност и предвидимост на приходите, ще гарантира финансиране от кредитни институции при по-благоприятни условия. \r\nМинистър Петкова обясни, че процедурата има 9 етапа, като първият е покана до потенциални инвеститори. „Считаме, че е задължително тя да бъде предоставена и до онези компании, които до този момент са изявили желание за участие в проекта. Това са три компании, които са депозирали своя писмен интерес – китайска, френска и корейска“, обясни Петкова. Тя уточни, че вторият етап е подаване на заявление от тези компании, след това следва тяхното разглеждане и изготвяне на списък с кандидатите, до които ще бъде изпратена обвързваща оферта. „След това следва етапът с подписване на договор за конфиденциалност. После ще се разработи и представи информационен меморандум за проекта. След това е етапът, при който ще бъдат изпратени покани до съответните потенциални стратегически инвеститори. След предоставянето на оферта, тя ще бъде разгледана и ще се пристъпи към преговори между комисия, която ще бъде назначена в Министерството на енергетиката, и потенциалните инвеститори. И ако процедурата приключи успешно, то последният финален етап е подписване на споразумение между всички участници“, посочи министър Петкова. Тя обясни, че всички тези етапи са свързани с необходимо физическо време и посочи, че се предвижда процедурата да продължи около 12 месеца. \r\nМинистерският съвет одобри представения от министъра на енергетиката доклад и ѝ възложи да представи разработената процедура за избор на стратегически инвеститор за проекта „Белене“ в Народното събрание. \r\nЦветилена СИМЕОНОВА", "date": "2018.11.07", "title": "Правителството одобри процедурата по избор на стратегически изпълнител за АЕЦ „Белене“, предстои тя да бъде представена и в парламента (ОБЗОР)"}
{"url": "http://www.focus-news.net/news/2018/11/07/2587646/sport-izabela-shinikova-otpadna-ot-turnira-v-shrouzbari.html", "text": "Изабелла Шиникова отпадна от турнира по тенис на твърди кортове в английския град Шроузбъри. Във втория кръг на надпреварата българката загуби от рускинята Валерия Савиних с 6:7, 3:6 в двубой, продължил 87 минути. \r\nПо-късно днес друга българска тенисистка - Джулия Терзийска, ще играе в тандем с Еден Силва от Великобритания на четвъртфиналите на двойки срещу третите поставени в схемата - представителките на домакините Сара Бет Грей и Оливия Никълс.", "date": "2018.11.07", "title": "Спорт: Изабела Шиникова отпадна от турнира в Шроузбъри"}
{"url": "http://www.focus-news.net/news/2018/11/07/2587650/stara-zagora-rabotna-sreshta-na-tema-nesaotvetstviya-na-pazara-na-truda-se-provede-v-kazanlak.html", "text": "Работна среща на тема „Несъответствия на пазара на труда“ се проведе в Казанлък, предаде кореспондент на  Радио „Фокус“ . Организатори на срещата са Сдружение „Солидарна България“ и Фондация „Фридрих Еберт“. Целта на срещата бе да бъдат изяснени причините за несъответствията на пазара на труда. „Работодателите твърдят, че има ясно изразен недостиг на работници. От друга страна българските работници продължават да напускат страната, което донякъде е и причината за официалното намаление на броя на безработните“, каза Ваня Григорова, председател на сдружение „Солидарна България“ и икономически съветник на КТ „Подкрепа“. Тя поясни, че в рамките на проучване ще бъдат проведени три регионални срещи между работодатели, синдикални организации и местни бюра по труда, с цел уточняване на причините за нивата на заетост и безработица. Една от срещите вече е проведена във Варна, Казанлък е вторият град, в който се провежда подобна среща, такава предстои и в Пловдив. Изводите от тях ще бъдат описани във финален доклад. Анализът ще завърши с препоръки към управляващите за коригиране на дефектите при търсене и предлагане на труд в България. Изводите и препоръките ще станат част от официални становища и позиции на синдикати, ще бъдат представени на срещи с парламентарно представени партии.  \r\nСлавяна ГАЙДАРОВА", "date": "2018.11.07", "title": "Стара Загора: Работна среща на тема „Несъответствия на пазара на труда“ се проведе в Казанлък"}
{"url": "http://www.focus-news.net/news/2018/11/07/2587641/diyan-draganov-sayuz-na-balgarskite-avtomobilisti-varna-savestnite-shofyori-veche-tryabva-da-sa-zapochnali-da-podgotvyat-svoite-avtomobili-za-zimata.html", "text": "Съвестните шофьори вече трябва да са започнали да проверяват своите автомобили и да ги подготвят за зимата. Това каза в интервю за  Радио „Фокус“ – Варна  Диян Драганов, председател на Съюза на българските автомобилисти във Варна. „Според мен това не трябва да бъде пожелателно, а задължително, защото, управлявайки своя автомобил, ако той не е подготвен за зимни условия, сме опасни както за себе си, така и за околните. А и никой, според мен, не иска да изпадне неподготвен в трудна ситуация на пътя, само защото не е обърнал внимание на автомобила си“, каза още Диян Драганов.  \r\nЕкспертът подчерта, че в момента се провежда традиционната акция „Зима“. Пътните полицаи следят доколко автомобилите са подготвени за управление при зимни условия. Проверяват се изправността на фаровете, чистачките, устройствата за почистване на стъкла, гумите и др., като при констатирани нарушения контролните органи налагат санкции. В първите 10 дни от кампанията всички автомобилисти ще могат да проверят напълно безплатно готовността на своя автомобил за зимния период в пунктовете на СБА в страната. По системата „Отворени врати“ в рамките на обявеното работно време ще се предоставят безплатна проверка на фаровете и състоянието на гумите на автомобила. Шофьорите ще получат и консултации за чистачки, зимни течности и др. \r\nМарияна ВАЛЕНТИНОВА", "date": "2018.11.07", "title": "Диян Драганов, Съюз на българските автомобилисти – Варна: Съвестните шофьори вече трябва да са започнали да подготвят своите автомобили за зимата"}
{"url": "http://www.focus-news.net/news/2018/11/07/2587644/sitel-makedoniya-tyaloto-na-ubitiya-v-albaniya-etnicheski-grak-e-predadeno-na-semeystvoto-mu.html", "text": "Тялото на Константинос Кацифас, етнически грък от Албания, който бе убит при престрелка с полицейски сили на Тирана, е предадено на семейството му, предава македонската телевизия  „Сител“. \r\nПо-рано тленните останки на 35-годишния мъж бе предадено на Университеската клиника „Майка Тереза\" в Тирана, където бе извършена аутопсия и по искане на неговите родители, които подложиха на съмнение резултатите от болницата в Гирокастра. \r\nПогребението ще се състои в четвъртък родното му село Буларат близо до албанско-гръцката граница. Очаква се на него да присъстват няколко хиляди души, членове на гръцкото малцинство в Албания, които живеят предимно в южната част на страната. Тереза Герова", "date": "2018.11.07", "title": "„Сител“ (Македония): Тялото на убития в Албания етнически грък е предадено на семейството му"}
{"url": "http://www.focus-news.net/news/2018/11/07/2587648/blagoevgrad-gerb-bansko-zapochna-podgotovkata-za-predstoyashtite-izbori-za-evropeyski-parlament.html", "text": "Структурата на ГЕРБ в Банско започна подготовката за предстоящите през следващата година избори за Европейски парламент. На свое заседание Общинското ръководство избра предизборния щаб за подготовката и провеждането на изборите за Европарламент. Това съобщиха от  ГЕРБ-Благоевград . За председател на щаба бе избран Георги Икономов – общински ръководител на партията в Банско и кмет на Общината. \r\nПо време на заседанието бе приет анализ на електоралните нагласи в Общината. Обсъдени бяха въпроси от организационен характер, актуалната политическа обстановка, както и работата на екипите, които работят с гражданите.", "date": "2018.11.07", "title": "Благоевград: ГЕРБ-Банско започна подготовката за предстоящите избори за Европейски парламент"}
{"url": "http://www.focus-news.net/news/2018/11/07/2587643/ministar-vladislav-goranov-vsyaka-godina-s-byudzheta-zadovolyavame-po-dobre-obshtestvenite-nuzhdi-bez-da-sazdavame-disproportsii-i-da-obremenyavame-s-dalgove.html", "text": "Всяка година с бюджета задоволяваме по-добре обществените нужди, без да създаваме диспропорции в икономиката и да обременяваме с дългове. Това каза министърът на финансите Владислав Горанов  по време на представянето на Закона за бюджета за 2019 г., предаде репортер на  Агенция „Фокус“.  „Днес ще водим дебат по фискалната рамка за 2019 г., която стриктно отразява и следва заложените приоритети в програмата на правителството“, каза Горанов. По думите му растежът на БВП е прогнозиран да се увеличи по линия на публичното потребление и инвестиции и номинално да достигне до равнището на 116 млрд. лв. в края на 2019 г. „За последните две години БВП се увеличава постепенно, като номиналният ръст се увеличава на 10 млрд. лв., до края на мандата на това правителство анализите показват, че той може да надмине 130 млрд. лв“, заяви още министърът на финансите.    \r\nДеница КИТАНОВА", "date": "2018.11.07", "title": "Министър Владислав Горанов: Всяка година с бюджета задоволяваме по-добре обществените нужди, без да създаваме диспропорции и да обременяваме с дългове"}
{"url": "http://www.focus-news.net/news/2018/11/07/2587653/zam-kmetat-na-karlovo-danka-lyurtova-shte-tarsim-vazmozhnosti-za-izgrazhdaneto-na-oshte-edna-detska-gradina-v-selo-rozino.html", "text": "Община Карлово ще търси възможности за изграждането на още една детска градина в село Розино. Това каза в предаването „Часът на Карлово” на  Радио „Фокус”-Пловдив  зам.-кметът Данка Люртова. „След откриването на разширението и обновяването и модернизирането на съществуващата сграда на детската градина в най-голямото ни населено място установяваме,  че и тези две нови група няма да стигнат”, каза Люртова. В момента детската градина събира общо четири групи по 25 деца. „Ще търсим варианти – дали през програма, или чрез държавата да получим средства за изграждането на още една детска градина”, обяви Люртова. По думите и, от 1979 година досега това е първата новоизградена детска градина в общината. \r\nВ началото на месец ноември в село Розино бе открита разширената и модернизирана детска градина – филиал към ДГ „Ана Козинарова“ в Клисура. Досега децата пътуваха до Клисура, тъй като в селото съществуваха само две групи за около 50 деца. „Стойността на строително-монтажните работи по новата детска градина е 893 900 лева с ДДС”, каза Данка Люртова. Изградена е нова пристройка към съществуващата, а старата сграда е обновена по всички изисквания за енергийна ефективност – изолирани са външните стени, покрива и пода, подменена е отоплителната система, която ще захранва и старата и новата сграда. Разширението представлява двуетажна сграда с еднотипно разпределение на етажите и свързване със съществуващата сграда. Изградени са нови кътове за хранене, за санитарни помещения, занимални, спални, стая за чистачка и др. Изцяло обновено е и дворното пространство – с нови съоръжения, специална настилка и озеленяване, като всяка група си има своя площадка. \r\nЦветана ТОНЧЕВА", "date": "2018.11.07", "title": "Зам.-кметът на Карлово Данка Люртова: Ще търсим възможности за изграждането на още една детска градина в село Розино"}
{"url": "http://www.focus-news.net/news/2018/11/07/2587652/st-komisar-nikolay-dimov-odmvr-smolyan-95-dushi-sa-obyaveni-za-izdirvane-v-oblastta-ot-nachaloto-na-godinata-57-sa-otkriti.html", "text": "От началото на годината в ОДМВР - Смолян за издирване са обявени общо 95 души, като 57 от тях са издирени. Това заяви на брифинг директорът на ОДМВР – Смолян ст. комисар Николай Димов, предаде репортер на  Радио „Фокус“ – Смолян . Той уточни, че част от издирваните са с мярка за задържане под стража, които са шестима и всички те са издирени и приведени в места за лишаване от свобода. С мярка за задържане на малолетни и непълнолетни от началото на 2018 г. са 7 лица, които най-често са избягали от къщи, но всички са открити. В категорията за принудително довеждане са 2 души, по искане на разследване, прокуратура и съд.  \r\n„Най-голям е броят на лицата с мярка установяване на адрес – 67. От тях са издирени 35 лица. Безследно изчезнали лица от началото на година са 5. Едно от тях е установеният наскоро мъж от село Борино, който бе открит починал. От останалите четирима, има една жена от село Гьоврен, която е установена в Турция и е прекъснала контакт с близките си. Все още по случая се работи с турската полиция, за да се установи дали не е жертва на престъпление. Другите безследно изчезнали са мъж от Бърщен, за когото има сигурна информация, че е засечен в Гърция, но все още не е установен от тамошните власти. Другите двама са възрастни мъже от селата Дрянка и Средногорци, които все още се издирват“, поясни ст. комисар Димов.  \r\nТой припомни, че има и още един човек, който се издирва от миналата година в  Германия и се работи активно с полиция там, но засега без резултат. \r\nНели ГЕРГЬОВСКА", "date": "2018.11.07", "title": "Ст. комисар Николай Димов, ОДМВР - Смолян: 95 души са обявени за издирване в областта от началото на годината, 57 са открити"}
{"url": "http://www.focus-news.net/news/2018/11/07/2587647/d-r-denis-isaev-regionalen-istoricheski-muzey-blagogevgrad-v-muzeya-ima-mnozhestvo-arheologicheski-tsennosti-predadeni-sled-aktsii-na-mvr.html", "text": "В Регионален исторически музей – Благоевград има множество археологически ценности, предадени след акции на МВР. Това каза пред  Радио „Фокус“-Пирин  Д-р Денис Исаев, археолог от музея. Той уточни, че проблемът с иманярските набези не изчезва. „В региона върлуват иманяри и докато в България има възможност за монопол  в това отношение, държавата ще бъде изнасяна и ограбвана“, коментира археологът.  По думите му големите цивилизации, като Египет, Рим, Гърция показват, че там не съществува монопол за опазването на тези обекти. „Колеги от цял свят правят проучвания и създават съвременна култура“, заяви Исаев. Той добави, че големият проблем, който носи иманярството е, че пречи за опазването на културното наследство. \r\nАрхеологът посочи също, че в областта има множество археологически обекти. Той уточни, че регионът е бил много по-мащабен, отколкото може да си го представим сега, като е стигал от днешен Благоевград до Мала Азия. Денис Исаев допълни, че е необходимо археологическите забележителности да бъдат разработвани с концепция и стратегия. „Интересен археологически обект на територията на региона е античния град Хераклея Синтика. В областта съществуват и други археологически обекти, в които се осъществяват разкопки последните две години“ каза археологът. По думите му траките са живеели в своите села на отделни махали. „Селищната система си остава такава, каквото е била от най-древни времена и в рамките на Римската империя. Интересно е, че е открит надпис, който показва, че в региона е имало голям панаир“, заяви специалистът. \r\nДенис НИКИФОРОВ", "date": "2018.11.07", "title": "Д-р Денис Исаев, Регионален исторически музей – Благогевград: В музея има множество археологически ценности, предадени след акции на МВР"}
{"url": "http://www.focus-news.net/news/2018/11/07/2587639/sliven-do-100-domashni-ptitsi-i-150-broylera-mogat-da-se-otglezhdat-za-lichni-nuzhdi-v-oblastta.html", "text": "Близо 10 000 са домашните стопанства тип „заден двор“ в Сливенска област, където се отглеждат птици. Това сочи справка в  Областната дирекция по безопасност на храните . Отглеждането на домашни животни в областта се регламентира от общинска наредба. В нея е определен броят на птиците, които могат да се отглеждат за лични нужди. В централна градска зона и в кварталите с комплексно жилищно строителство се забранява отглеждането на птици. Разрешено е отглеждането на птици, включително и водоплаващи, във  вилните зони, жилищни квартали с дворищна регулация, в кварталите „Речица“ и „Дебелата кория“ и селата на територията на Община Сливен, но само  при условие, че се спазват изискванията  на наредбата. Така , в кварталите с дворове, но  без предградията „Речица“ и „Дебелата курия“ , могат да се отглеждат до пет възрастни птици. За вилните зони и кварталите „Речица“ и „Дебелата курия“ бройката нараства до 10 възрастни птици. Във всички села е разрешено да се отглеждат до 100 възрастни птици и до 150 бройлера. Същата общинска наредба задължава собствениците на селскостопански животни, включително и птици, да се отнасят с тях добре, да се грижат за тях и да им осигурят необходимите им условия. Общински експерти извършват периодични проверки за това, дали се спазва наредбата и в какви условия се отглеждат животните. При нарушения се налагат глоби, като най- висока е тя за жестоко отношение към животните – от 500 лв. до 800 лв.", "date": "2018.11.07", "title": "Сливен: До 100 домашни птици и 150 бройлера могат да се отглеждат за лични нужди в областта"}
{"url": "http://www.focus-news.net/news/2018/11/07/2587649/ministar-vladislav-goranov-byudzhet-2019-godina-ne-e-predizboren-rabotim-varhu-predizborniya-si-byudzhet-no-shte-go-razglezhdame-v-kraya-na-2020-godina.html", "text": "Бюджетът за 2019 година не е предизборен. Работим върху предизборния си бюджет, но ще го разглеждаме в края на 2020 година. Това каза финансовият министър Владислав Горанов от парламентарната трибуна преди гласуването на държавния бюджет на първо четене, предаде репортер на  Агенция „Фокус“ . „Изборите, поне така както виждаме държавното управление, ще бъдат през 2021 година“, заяви той. „Близо 900 млн. повече са средствата за социални разходи в бюджета за 2019 година“, посочи Владислав Горанов. „До края на тази година взехме решение да приложим увеличените размери на помощите за отопление, вече са отредени от правителството 21 млн. лева за тази политика“, обяви той. „Важно е да се увеличават стимулите за работещите. Трябва да има тясна връзка между реалния доход и приноса към системата“, коментира финансовият министър. Той обърна внимание, че с Бюджет 2019 се въвежда по-справедлив модел за общините, с които по-малките ще получат повече. „Старали сме се да изпълняваме стриктно принципите на фискалната стабилност, да не променяме данъчната политика“, заяви Владислав Горанов. „Бяха ни отправени критики, че в бюджета няма реформи. Готови сме да обсъдим всяка реформа, която не е самоцелна“, каза още финансовият министър. \r\nБиляна ИВАНОВА", "date": "2018.11.07", "title": "Министър Владислав Горанов: Бюджет 2019 година не е предизборен - работим върху предизборния си бюджет, но ще го разглеждаме в края на 2020 година"}
{"url": "http://www.focus-news.net/news/2018/11/07/2587656/boyan-magdalinchev-vss-byudzhetat-na-sadebnata-vlast-za-2019-g-otrazyava-stremezha-za-povishavane-na-efektivnostta-na-sistemata.html", "text": "Бюджетът на съдебната власт за 2019 г. отразява стремежа за повишаване на ефективността на системата. Това каза представляващия ВСС и председател на Бюджетна комисия към Пленума на ВСС Боян Магдалинчев по време на дебатите по бюджет 2019 г., предаде репортер на  Агенция „Фокус“.   „Проектът на бюджет на съдебната власт отразява стремежа за повишаване на ефективността на съдебната система на равнище, отговарящо на членството на на България в ЕС“, каза още Магдалинчев. По думите му в бюджета са предвидени допълнителни разходи, необходими за нормалното функциониране и осигуряващи бързо правораздаване и изграждане на електронни системи за реализиране на електронното правосъдие.  \r\n„В заключение следва да отбележа, че приоритет на ВСС през 2019 т. е изграждането на добре функционираща съдебна система, която да гарантира ефективно прилагане на законите, да дава сигурност на гражданите, юридическите лица и да защитава спазването на техните права и законови интереси“, допълни още Магдалинчев.  Агенция „Фокус“припомня:  На 29 октомври 2018 г. Пленумът на ВСС изрази положително становище по разработения от Министерство на финансите проектозакон за Държавния бюджет за 2019 г. \"За\" решението гласуваха 23 членове на ВСС и нямаше нито един \"против\". Заседанието бе е във връзка с постъпило писмо във ВСС от Министерство на финансите, с което министърът на финансите е уведомил Съвета за разработения проект на Закон за Държавния бюджет на Република България за 2019 г. и одобрението му от Министерския съвет на извънредното заседание в неделя. \r\nАктуализираният проект на бюджета на съдебната власт за 2019 г. предвижда приходи в размер на 116 000 млн. лв. и разходи в размер на 704 317 млн. лв., като заложените бюджетни взаимоотношения с централния бюджет са в размер на 588 317 млн. лв. В първоначалното предложение Министерство на финансите предвиждаше за съдебната власт разходи в размер на 666,3 млн. лв. вместо утвърдените от ВСС 769,4 млн. лв. \r\nДеница КИТАНОВА", "date": "2018.11.07", "title": "Боян Магдалинчев, ВСС: Бюджетът на съдебната власт за 2019 г. отразява стремежа за повишаване на ефективността на системата"}
{"url": "http://www.focus-news.net/news/2018/11/07/2587655/ria-novosti-sreshtata-tramp-putin-v-parizh-shte-bade-kratka-poyasniha-ot-kremal.html", "text": "Държавният глава на Руската федерация Владимир Путин и американският президент Доналд Тръмп ще проведат кратка среща на 11 ноември в Париж, в рамките на официалния обяд в Елисейския дворец, който ще бъде даден от домакините по повод 100-годишнината от края на Първата световна война. Това поясни Юрий Ушаков, съветник на лидера на Кремъл, предава  РИА Новости .  \r\nУшаков подчерта, че двамата президенти ще проведат по-обстоятелствен разговор в рамките на срещата на Г-20 в аржентинската столица Буенос Айрес. \r\n„Разбираемо е, че съобщението за провеждането на срещата между Путин и Тръмп в Париж предизвика огромен интерес в меджународните политически кръгове и средства за масова информация. С оглед на това френските колеги, след като срещата бе анонсирана, изразиха опасения, че тя и процесът й на подготовка може да отвлече вниманието на основната тема на събитията в Париж – 100-годишнината от края на Първата световна война и планирания Международен форум на мира“, коментира Ушаков, като същевременно допълни, че тези опасения са сведени до знанието на Москва и Вашингтон. Тереза Герова", "date": "2018.11.07", "title": "РИА Новости: Срещата Тръмп-Путин в Париж ще бъде кратка, поясниха от Кремъл"}
{"url": "http://www.focus-news.net/news/2018/11/07/2587660/vitseprezidentat-iliyana-yotova-shte-otkrie-forum-za-trudovata-migratsiya.html", "text": "В четвъртък, 8 ноември, от 10.00 часа в зала „Европа“ в Парк Хотел Москва вицепрезидентът Илияна Йотова ще открие форум на тема: „Отражение на външната трудова миграция върху българската икономика“. Това съобщиха от  Прессекретариата на държавния глава . Фондация „Фридрих Еберт“ и Институтът за икономика и международни отношения ще представят оценки за въздействието на трудовата миграция върху икономиката на България на базата на специално разработен модел. Ще бъдат обсъдени предложения за политики за ограничаване на трудовата миграция.", "date": "2018.11.07", "title": "Вицепрезидентът Илияна Йотова ще открие форум за трудовата миграция"}
{"url": "http://www.focus-news.net/news/2018/11/07/2587651/faz-izdignaha-ofitsialno-kandidaturata-na-fridrih-merts-za-predsedatel-na-hds.html", "text": "Бившият лидер на парламентарната група на Съюза (ХДС/ХСС) Фридрих Мерц влезе официално в надпреварата за наследник на Ангела Меркел на поста председател на Християндемократическия съюз (ХДС), съобщава националният ежедневник  Die Frankfurter Allgemeine Zeitung . \r\n62-годишният адвокат от федералната провинция Саарланд е вторият предентент за поста, чиято кандидатура бе официално издигната – от град Фулда. По-рано генералният секретар на партията Анегрет Крамп-Каренбауер бе предложена от Саар и Съюза на жените в ХДС. Тереза Герова", "date": "2018.11.07", "title": "FAZ: Издигнаха официално кандидатурата на Фридрих Мерц за председател на ХДС"}
{"url": "http://www.focus-news.net/news/2018/11/07/2587657/shumenskiyat-rayonen-sad-nalozhi-zadarzhane-pod-strazha-na-sluzhitelya-ot-sadebnata-ohrana-blasnal-dvama-mladezhi-pri-upravlenie-na-avtomobil-sled-upotreba-na-alkohol-i-izbyagal-ot-proizshestvieto.html", "text": "Шуменският районен съд взе мярка за неотклонение „Задържане под стража“ служителя от съдебната охрана, блъснал двама младежи при управление на автомобил, след употреба на алкохол и избягал от произшествието. Това съобщиха от пресцентъра на  Районна прокуратура-Шумен . Състав на Шуменския районен съд уважи искането на Районната прокуратура в Търговище и определи най-тежката мярка за процесуална принуда – задържане под стража, на служителя от съдебната охрана 49-годишния Валентин В. Искането на  прокуратурата се разглежда в Шумен след отвод на съдиите от Районния съд в Търговище.  Според обвинението при деянието на съдебния охранител са налице две квалифициращи обстоятелства. То е извършено в пияно състояние и след него деецът е избягал. Искането за вземане на мярка за неотклонение „Задържане под стража“ наблюдаващият делото прокурор мотивирал освен с обоснованото предположение за авторството на деянието, и с реалната опасност обвиняемият да извърши друго престъпление, ако е на свобода, а именно да подбуди към лъжесвидетелстване. Реалната опасност той да се укрие следва от факта на бягството му от местопроизшествието.  Досъдебното производство срещу Валентин П. е било образувано от Районната прокуратура в Търговище, след като служителят от съдебната охрана причини три средни телесни повреди на повече от едно лице при управление на автомобил под въздействието на алкохол. Инцидентът станал в петък, 2 ноември, около 14, 15 часа. На двойно непрекъсната линия на пътното платно обвиняемият решил да направи обратен завой с личния си автомобил. След като не успял, дал на задна предавка. Пътуващият мотоциклет с момче на 16,5 год. и момиче на 18 години се удря в него. След удара мотоциклетът се отклонява и настъпва челен удар в насрещно движещ се автомобил. След пътното произшествие обвиняемият избягал. Тестван с дрегер, показанията на Валентин П. показали наличие на алкохол в кръвта 0,71 промила. Взета му е и кръвна проба. Пострадалото момиче е с 3 средни телесни повреди – счупена ръка и крак и контузия на белия дроб. Извършена е била операция. Пострадало е и 16-годишното момче, което е правоспособно да управлява мотоциклет.  \r\nДействията по разследването са възложени на следовател от Окръжния следствен отдел при Окръжната прокуратура в Търговище.  \r\nОпределението на Шуменския районен съд подлежи на обжалване пред Окръжния съд.", "date": "2018.11.07", "title": "Шуменският районен съд наложи „Задържане под стража“ на служителя от съдебната охрана, блъснал двама младежи при управление на автомобил, след употреба на алкохол и избягал от произшествието"}
{"url": "http://www.focus-news.net/news/2018/11/07/2587662/natsionalna-kompaniya-industrialni-zoni-i-grad-ninbo-podgotvyat-memorandum-za-izgrazhdane-na-balgaro-kitayska-industrialna-zona.html", "text": "„Национална компания индустриални зони” (НКИЗ) и град Нинбо, Китай, ще стартират създаването на съвместна индустриална зона в България. Това беше договорено от министъра на икономиката Емил Караниколов по време на официалното му посещение в Китай и срещата му с Джън Шанджие, партиен секретар на град Нинбо. Това съобщиха от  НКИЗ . \r\nВ бизнес делегацията, водена от министър Караниколов, участва и изпълнителният директор на НКИЗ Антоанета Барес. Като първа стъпка, “Национална компания индустриални зони” и китайските партньори ще подготвят и подпишат меморандум, в който ще определят конкретните действия на страните по реализацията на проекта. \r\nМинистър Караниколов и Джън Шанджие обсъдиха и търговско-икономическото сътрудничество в рамките на инициативата \"16+1\". От 2014 г. Нинбо е домакин на ежегодното Експо за търговия и инвестиции във формат 16+1, в което Министерство на икономиката чрез ИАНМСП организира всяка година българско национално участие. Изразена бе готовност за организиране на сериозно участие от български компании и през следващата година. \r\nЗа последните 10 години българският износ за Китай се е увеличил десетократно, а само през първите шест месеца на тази година нараства с 10% спрямо същия период на 2017г. и възлиза на 366.7 млн. щ.д. Това заяви министърът на икономиката при посещението си на българския щанд на Първото издание на Китайския международен панаир за вносни стоки /CIIE/, който се провежда в Шанхай.", "date": "2018.11.07", "title": "„Национална компания индустриални зони” и град Нинбо подготвят меморандум за изграждане на българо-китайска индустриална зона"}
{"url": "http://www.focus-news.net/news/2018/11/07/2587654/ministerstvoto-na-pravosadieto-e-izvarshilo-proverka-po-pismo-na-vap-ne-sa-ustanoveni-sluchai-na-poluchavane-na-balgarsko-grazhdanstvo-ot-litsa-izdirvani-ot-interpol.html", "text": "Във връзка с писмо на Върховна административна прокуратура от 9 юли 2018 г., която се е самосезирала по публикации в медиите за това, че са налице над 114 случая на получаване на българско гражданство от лица, издирвани от Интерпол, със заповед на министъра на правосъдието Цецка Цачева е възложена проверка на Инспектората по чл. 46 от Закона за администрацията. Това съобщиха от Министерство на правосъдието във връзка със запитване на  Агенция „Фокус“ . \r\nПроверката, която е за период от 1 януари 2013 г. до октомври 2018 г., е приключила с доклад до министъра на 2 ноември 2018 г.  \r\nЗаключенията в доклада са, че не са намерени данни за цитираните 114 случая на получаване на българско гражданство от лица, издирвани от Интерпол. Не са установени и нарушения от служители в дирекция „Българско гражданство“ по проведените съгласувателни процедури с МВР и ДАНС. Екземпляр от доклада е предоставен и на ВАП.", "date": "2018.11.07", "title": "Министерството на правосъдието е извършило проверка по писмо на ВАП, не са установени случаи на получаване на българско гражданство от лица, издирвани от Интерпол"}
{"url": "http://www.focus-news.net/news/2018/11/07/2587665/kmetat-gencho-genchev-predstavi-potentsiala-na-obshtina-svishtov-pred-28-azerbaydzhanski-kompanii.html", "text": "Бизнес форум в рамките на V среща на Съвместната комисия по търговско-икономическо и научно-техническо сътрудничество между Република Азербайджан и Република България се проведе в София. На двустранната срещата, организирана от Изпълнителната агенция за насърчаване на малките и средните предприятия, присъстваха представители на министерства на двете страни, съобщиха от пресцентъра на  Община Свищов . При откриването на форума министърът на енергетиката Теменужка Петкова отбеляза, че отношенията между България и Азербайджан са изключително добри и приятелски, на най-високо политическо ниво. Това, по думите й,  дава голямо предимство и е сериозна основа за развитието на двустранните отношения във всяка една област. Тя допълни още, че именно в рамките на такъв бизнес форум бихме могли да създадем условия и равни възможности за това икономическо сътрудничество между двете страни, с реални резултати.  \r\nМинистърът на енергетиката подчерта още, че търговският стокообмен между България и Азербайджан през 2017 години бележи ръст от 38%. \r\nПо покана на посланика на Република Азербайджан в Република България д-р Наргиз Гурбанова, кметът на Свищов Генчо Генчев представи потенциала на община Свищов пред 28 азербайджански компании. В индивидуални срещи кметът на Свищов представи бизнес възможностите за инвестиции, като изтъкна геостратегическото местоположение на града и предимството, което има с прекия излаз на река Дунав – като важен международен воден път, свързващ Европа и Азия. Той презентира и свищовския икономическо-технологичния обществен парк, който има потенциала да се нареди сред модерните и предпочитани зони, предлагащи отлични условия за инвестиция. Азербайджанските компании проявиха интерес към минералните извори на територията на общината и вино производството в района. Генчо Генчев имаше възможност да разговаря лично и с министъра на селското стопанство на Република Азербайджан Инам Керимов, който подчерта, че Република Азербайджан е готова да засили икономическото сътрудничество и търговските отношения между двете страни.", "date": "2018.11.07", "title": "Кметът Генчо Генчев представи потенциала на община Свищов пред 28 азербайджански компании"}
{"url": "http://www.focus-news.net/news/2018/11/07/2587664/b92-sarbiya-es-prizova-sarbiya-da-se-bori-sreshtu-zavisimostta-si-ot-ruskiya-gaz-preporacha-na-belgrad-da-osiguri-po-golyamo-saotvetstvie-s-vanshnata-politika-na-bryuksel.html", "text": "В Брюксел изглежда се опитват да засилят натиска си върху Белград:  Комисията по външни работи на Европейския парламент призова Сърбия „да се бори срещу зависимостта си от руския газ\", предава белградската електронна медия  B92 . Тази институция е обезпокоена и от военното сътрудничество на Сърбия с Русия и Беларус, допълва още медията.  \r\nСъщевременно на Белград се препоръчва „да осигури по-голямо съответствие\" между собствената си външна политика и тази на ЕС. В доклад от Европейският парламент се припомня, че Белград получава финансова помощ от Брюксел, подчертава още B92. \r\nСпоред електронното издание на  Sputnik , цитирано от медията, лидерите на ЕС „търсят начини да окажат натиск върху сръбското ръководство, опитвайки се да получат политическа лоялност в замяна на безвъзмездните средства\". В същото време обаче от Белград многократно заявиха, че страната се интересува от всеобхватни контакти с Москва. \r\nСръбската политика за отбрана се основава на военна неутралност. Според приета през 2007 г. парламентарна резолюция, страната е задължена да поддържа неутралитет и да не се присъединява към никакви военни блокове, припомня още В92. Тереза Герова", "date": "2018.11.07", "title": "B92 (Сърбия): ЕС призова Сърбия „да се бори срещу зависимостта си от руския газ“, препоръча на Белград „да осигури по-голямо съответствие\" с външната политика на Брюксел"}
{"url": "http://www.focus-news.net/news/2018/11/07/2587658/poradi-vremenni-tehnicheski-zatrudneniya-vav-funktsioniraneto-na-sistemata-za-informatsiya-na-poletite-letishte-sofiya-sazdava-organizatsiya-za-po-dobra-osvedomenost-na-patnitsite.html", "text": "Поради временни технически затруднения във функционирането на системата за летищна информация на полетите, Летище \"София\" създава организация за по-добра осведоменост на пътниците. Това съобщиха от пресцентъра на  летището . \r\n\"Можете да се осведомите за своя полет от гишета „Информация“ на Терминал 1 и Терминал 2. Засилена е и честотата на излъчваните аудио съобщения, както и са ангажирани служители, които да насочват пътниците в зоната след граничен контрол. Полагат се всички усилия за преодоляване на техническите затруднения във възможно най-кратък срок\", посочват още от Летище \"София\".", "date": "2018.11.07", "title": "Поради временни технически затруднения във функционирането на системата за информация на полетите, Летище \"София\" създава организация за по-добра осведоменост на пътниците"}
{"url": "http://www.focus-news.net/news/2018/11/07/2587666/antonio-lopes-enp-pri-upravlenieto-na-gerb-balgarskite-obshtini-promeniha-oblika-si.html", "text": "Председателят на ПГ на ГЕРБ и зам.-председател на партията Цветан Цветанов и кметове на областни градове, избрани от листата на ГЕРБ, се срещнаха с генералния секретар на ЕНП Антонио Лопес. Това се случи в рамките на конгреса на ЕНП в Хелзинки, съобщиха от пресцентъра на  ГЕРБ . „Нашата българска делегация, съставена главно от кметове на областни градове в България, които са гръбнакът на местната власт у нас, подкрепя твърдо Европейската народна партия, защото в нея вижда сигурност и просперитет за ЕС и гражданите му“, заяви Цветан Цветанов по време на срещата. На свой ред генералният секретар на ЕНП Антонио Лопес сподели с българската делегация своята увереност, че ГЕРБ ще спечели европейските избори догодина и ще има най-голям брой евродепутати в следващия Европейски парламент. „Пожелавам ви успех и на местните избори в България по-късно същата година. При управлението на ГЕРБ българските общини промениха облика си и днес имат европейски вид“, категоричен бе той и благодари на Цветан Цветанов и кметовете от ГЕРБ за това, че работят активно по каузата за силна и обединена Европа.", "date": "2018.11.07", "title": "Антонио Лопес, ЕНП: При управлението на ГЕРБ българските общини промениха облика си"}
{"url": "http://www.focus-news.net/news/2018/11/07/2587668/api-dvizhenieto-po-pat-ii-18-sofiyski-okolovrasten-pat-pri-paten-vazel-stefanson-se-osashtestvyava-samo-v-izprevarvashta-lenta-v-posoka-kalotina-kulata-poradi-avarien-remont-na-fuga.html", "text": "Движението по път II 18 Софийски околовръстен път при км 1+400 - при пътен възел \"Стефансон\", се осъществява само в изпреварваща лента в посока Калотина - Кулата поради авариен ремонт на фуга. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се движат с повишено внимание и съобразена скорост.", "date": "2018.11.07", "title": "АПИ: Движението по път II 18 Софийски околовръстен път при пътен възел \"Стефансон\" се осъществява само в изпреварваща лента в посока Калотина - Кулата поради авариен ремонт на фуга"}
{"url": "http://www.focus-news.net/news/2018/11/07/2587669/d-r-kamen-yankov-odbh-plovdiv-izzeto-e-tsyaloto-kolichestvo-spanak-za-koyto-ima-samnenie-che-e-primesen-s-lista-ot-tatul.html", "text": "Иззето е цялото количество спанак, за който има съмнение, че е примесен с листа от татул. Това съобщи за  Радио „Фокус”-Пловдив  директорът на Областната дирекция по безопасност на храните в Пловдив д-р Камен Янков. По думите му иззетият спанак е около 600 кг. Той е произведен в пловдивското село Златитрап. „Спряно е разпространението на спанака в търговската мрежа”, каза още д-р Янков. Той поясни, че спанакът се е продавал на много места, по магазини и търговски вериги в страната. Листата от спанак са били опаковани в пакети по 500 гр., сорт Горила. \r\nДо изземването му се стигна след сигнал от Търговище, отнасящ се за двама души, консумирали храна с посочения спанак. Те са получили неразположение и са диагностицирани с признаци на атропиново отравяне. \r\nИзвършени са спешни проверки на обектите, от които е закупен спанакът в градовете Костинброд и Търговище. След отваряне на опаковките е установено наличие на единични стръкове от растение с форма и мирис, различни от спанак (предполагаеми единични растения татул). \r\nПри проверката на производителя се установява, че спанакът се почиства и пакетира в нерегламентиран обект, който не е регистриран по Закона за храните. На отговорното лице е съставен Акт за установяване на административно нарушение. \r\nБАБХ призовава всички граждани, закупили пакетирани листа от спанак от по 500 гр., сорт Горила, произведен в област Пловдив, да не го консумират и да го върнат в търговския обект, от който са го закупили. \r\nЦветана ТОНЧЕВА", "date": "2018.11.07", "title": "Д-р Камен Янков, ОДБХ-Пловдив: Иззето е цялото количество спанак, за който има съмнение, че е примесен с листа от татул"}
{"url": "http://www.focus-news.net/news/2018/11/07/2587659/pg-na-dps-nyama-da-podkrepi-byudzheta-za-2019-godina.html", "text": "Няма да подкрепим бюджета за 2019 година. Това каза зам.-председателят на ПГ на ДПС Йордан Цонев в дебатите по гласуването на бюджета за 2019 година на първо четене, предаде репортер на  Агенция „Фокус“ . „Бюджетът не е торба с пари за социални плащания. Той е основният финансов инструмент за правене на икономическа политика“, коментира той. „Бюджетът за следващата година не отразява цикъла на икономическото развитие и не подкрепя растежа“, заяви Йордан Цонев. По думите му българската икономика бележи растеж, но той не се дължи на провежданите политики, а на увеличеното потребление. „В годините на растеж бюджетът трябва да бъде на излишък, да се спестяват достатъчно средства, за да се посрещат разходите“, обясни Йордан Цонев. „Продължава неправилното планиране на самия бюджет, с високи капиталови разходи, които не се разходват. Излишъкът се разходва с постановление на МС“, каза още депутатът от ДПС. \r\nБиляна ИВАНОВА", "date": "2018.11.07", "title": "ПГ на ДПС няма да подкрепи бюджета за 2019 година"}
{"url": "http://www.focus-news.net/news/2018/11/07/2587661/global-times-rezultatite-ot-mezhdinnite-izbori-v-sasht-mozhe-da-podrezhat-krilata-na-donald-tramp.html", "text": "Резултатите от междинните избори в САЩ може да подрежат крилата на президента Доналд Тръмп, пишат в редакцията на англоезичното китайско издание  Global Times . \r\n„В продължение на близо две години Тръмп нарушаваше правилата, а неговата хаотична администрация се ползваше със щедрата подкрепа на двете камари на Конгреса, контролирани от републиканците“, подчертава изданието. Същевременно в редакцията са уверени, че след изборите са важно събитие, представляваща същинска проверка на популярността на лидера на Вашингтон сред американските избиратели след изтичане на две години от президентския му мандат. Тереза Герова", "date": "2018.11.07", "title": "Global Times: Резултатите от междинните избори в САЩ може да подрежат крилата на Доналд Тръмп"}
{"url": "http://www.focus-news.net/news/2018/11/07/2587671/zam-kmetat-na-karlovo-danka-lyurtova-fizkulturniyat-salon-na-uchilishteto-v-selo-rozino-e-vklyuchen-v-rezervnite-obekti-ot-investitsionnata-programa-i-shte-bade-izgraden.html", "text": "Физкултурният салон на училището в село Розино е включен в резервните обекти от инвестиционната програма на Община Карлово. Това каза в предаването „Часът на Карлово” на  Радио „Фокус”-Пловдив  зам.-кметът на Карлово Данка Люртова. По думите и, със сигурност физкултурният салон ще бъде изграден на по-късен етап. В момента се работи за изпълнение на основните обекти, включени в образователната инфраструктура в общината, които са одобрени, а едва след това ще се кандидатства за финансиране на резервните обекти. Преди това всичките 35 общини, които са одобрени за финансиране трябва да си изпълнят приоритетните оси. След това Министерството на регионалното развитие ще преразпредели ресурса и ще осигури ново финансиране на общините за резервните обекти. \r\nСело Розино ще получи финансиране и за изграждане на канализация. „Трябва им поне година за прединвестиционни проучвания, но всичко това ще се случва през ВиК асоциациите, а общините ще бъдат само получатели”, каза Люртова. \r\nЦветана ТОНЧЕВА", "date": "2018.11.07", "title": "Зам.-кметът на Карлово Данка Люртова: Физкултурният салон на училището в село Розино е включен в резервните обекти от инвестиционната програма и ще бъде изграден"}
{"url": "http://www.focus-news.net/news/2018/11/07/2587663/filip-popov-bsp-nyama-sluchay-v-es-da-se-priema-byudzhet-bez-premiera-vitsepremierite-i-sas-skandalnoto-napuskane-na-parviya-finansist-na-darzhavata.html", "text": "Няма случай в ЕС да се приема бюджет без премиера, вицепремиерите и със скандалното напускане на първия финансист на държавата. Това каза секретарят на  ПГ на „БСП за България“ Филип Попов в процедура по начина на водене, предаде репортер на  Агенция „Фокус“.   „Моля ви да извикате министъра на финансите тук в зала, поне да слуша какво говорят народните представители. Ако той не дойде, моля за 10 минути почивка“, заяви още Попов и посочи, че министърът трябва да уважи българския парламент.  \r\nВ отговор председателят на парламента Цвета Караянчева призова квесторите да поканят министър Владислав Горанов на заседанието. Малко след това той влезе в зала. \r\nДеница КИТАНОВА", "date": "2018.11.07", "title": "Филип Попов, БСП: Няма случай в ЕС да се приема бюджет без премиера, вицепремиерите и със скандалното напускане на първия финансист на държавата"}
{"url": "http://www.focus-news.net/news/2018/11/07/2587670/varna-vazstanoveno-e-dvizhenieto-po-pat-iii-208-provadiya-aytos-ot-km-17-do-km-32.html", "text": "Възстановено е движението по път III-208 Провадия-Айтос от км 17 до км 32, съобщиха от  пресцентъра на Агенция \"Пътна инфраструктура\".", "date": "2018.11.07", "title": "Варна: Възстановено е движението по път III-208 Провадия-Айтос от км 17 до км 32"}
{"url": "http://www.focus-news.net/news/2018/11/07/2587672/sport-predstoyat-osem-macha-ot-grupovata-faza-na-shampionskata-liga.html", "text": "Тази вечер предстои изиграването на осем мача груповата фаза на Шампионската лига. От 19:55 часа започват срещите Валенсия-Йънг Бойс и ЦСКА Москва-Рома. Останалите шест мача започват от 22:00 часа. Ето и разпределението на двойките: \r\nБайерн Мюнхен-АЕК Атина \r\nЮвентус-Манчестър Юнайтед \r\nВиктория-Реал Мадрид \r\nЛион-Хофенхайм \r\nМанчестър Сити-Шахтьор \r\nБенфика-Аякс", "date": "2018.11.07", "title": "Спорт: Предстоят осем мача от груповата фаза на Шампионската лига"}
{"url": "http://www.focus-news.net/news/2018/11/07/2587675/sport-gonsalo-iguain-propuska-dvuboya-sreshtu-milan.html", "text": "Аржентинският нападател на Милан Гонсало Игуаин ще пропусне двубоя от Лига Европа срещу испанския Бетис.  \r\nФутболистът получи сериозна травма в бедрото по време двубоя на Милан с Удинезе от миналия уикенд, която се оказа по-тежка от очакването. Все още не е ясно колко време ще продължи възстановяването му. \r\nАндреа Конти също ще пропусне срещата с Бетис заради наказание. В редиците на отбора обаче се завръща Хакан Чалханоглу.", "date": "2018.11.07", "title": "Спорт: Гонсало Игуаин пропуска двубоя срещу Милан"}
{"url": "http://www.focus-news.net/news/2018/11/07/2587674/st-komisar-nikolay-dimov-odmvr-smolyan-nyama-defitsit-na-politseyska-usluga-v-oblastta.html", "text": "В област Смолян няма дефицит на полицейска услуга. Това заяви на брифинг директорът на ОДМВР – Смолян ст. комисар Николай Димов, предаде репортер на  Радио „Фокус“ – Смолян . Той уточни, че в региона има много малки населени места. „В по-големите села сме организирали приемни на полицейските и младши полицейските инспектори. От началото на годината са проведени 4325 приемни дни. В селата Момчиловци и Широка лъка има постоянно присъствие на полиция, а в другите села има приемни в кметствата. Когато има жалби или сигнали от селата, полицаи отиват на място и лично разговаря с хората и помагат за разрешаване на казуса“, поясни ст. комисар Димов. Той допълни, че районните началници също ежемесечно посещават по-големите насели места, където осъществяват приемни с граждани. РеализиранИ са 152 приемни дни от началото на година. Директорът на ОДМВР – Смолян лично на всяко тримесечие обикаля и се среща с кметовете на общините и по-големите населени места. Той уточни, че с разпореждане на министъра от миналата година работят мобилни екипи. „Лимит на горива за обикаляне на населени места няма. Дейността е обезпечена с горива и това е с цел да има присъствие в населените места. В община Баните е много обезлюдено и има много къщи, които не се ползват през зимата и затова периодично се извършват обходи“, посочи ст. комисар Димов. Той допълни, че в 65 населени места са проведен и 335 срещи с хората и това оказва съществено влияние за подобряване на чувството  за сигурност. \r\nТой добави, че за зимния туристически сезон планират идентична организация като през предходните години, защото това е работещият модел. „Имаме готовност да излъчим ски-полиция, която се възприе и от другите курорти Банско и Боровец. Преди в тях са регистрирани по 30 кражби на ден, а ние имаме 5-6 кражби за целия сезон. Има изключително голям ефект от патрулирането на тази полиция и по ски-пистите и ски-съоръженията“, каза още ст. комисар Николай Димов. \r\nНели ГЕРГЬОВСКА", "date": "2018.11.07", "title": "Ст. комисар Николай Димов, ОДМВР - Смолян: Няма дефицит на полицейска услуга в областта"}
{"url": "http://www.focus-news.net/news/2018/11/07/2587679/sliven-oblastniyat-upravitel-chavdar-bozhurski-pozdravi-sluzhitelite-na-politsiyata-za-arhangelovden.html", "text": "Областният управител на Сливен Чавдар Божурски изпрати поздравителен адрес до директора на ОДМВР ст. комисар Димитър Величков и служителите на полицията по случай професионалния им празник Архангеловден. Това съобщиха от  Областна администрация Сливен . Поздравлението бе прочетено на тържествено събрание от зам. областния управител Камен Костов. \r\n„Изказвам благодарност към всички колеги, които допринесоха да се запази доброто име на полицията. Трябва да отбележа и ползотворното Ви взаимодействие с прокуратурата“, заявява в поздравлението си Чавдар Божурски. „Предстои ви още по-усърдна работа. Обръщам специално внимание на това, което се очаква от Вас в името на децата и младежите на Сливенска област“, казва областният управител и посочва проблемите с разпространението на наркотици, както и с криминогенната среда, в която някои сливенски деца са принудени да живеят.  „Освен безкомпромисно противодействие според дадените от закона правомощия, разчитам на Вас да окажете съдействие на институциите да бъдат върнати в училище необхванатите ученици. Това е пътят“, подчертава областният управител. Той допълва, че работата на полицията често е под натиска на социалните мрежи, понякога остава недооценена.   \r\n„Но който е смел в делата си, няма да се уплаши от думи! Затова с чувство за чест Ви поздравявам за празника и Ви пожелавам: Бъдете силни! Здраве, щастие и сполука за Вас и близките, които Ви подкрепят!“, завършва поздравлението. \r\nНа тържественото събрание ст. комисар Величков връчи наградите „Полицай на месеца“ на Цветан Вълев от ПУ „Петолъчката“,  ст. инспектор Диаманди Диамандиев от РУ на МВР-Котел, Димо Петров от Районно управление на МВР-Нова Загора и Илко Сикоров от Районно управление на МВР-Твърдица за проявения професионализъм при разкриване на престъпления.", "date": "2018.11.07", "title": "Сливен: Областният управител Чавдар Божурски поздрави служителите на полицията за Архангеловден"}
{"url": "http://www.focus-news.net/news/2018/11/07/2587667/prof-rumen-gechev-byudzhetat-e-golyam-no-i-titanik-beshe-a-potana-upravlyavashtite-da-styagat-spasitelnite-zhiletki-i-da-pluvat-kam-predsrochni-izbori.html", "text": "Бюджетът е голям  и „Титаник“ беше, но потъна – управляващите да стягат спасителните жилетки и да плуват към предсрочни избори. Това каза народният представител от ПГ на „БСП за България“ проф. Румен Гечев по време на дебатите по първо четене за Бюджет 2019 г., предаде репортер на  Агенция „Фокус“ . Според проф. Гечев „червената лампа“ мига много силно. „Правителството ни предлага бюджетна фискална политика, която води към забавяне на икономическия растеж“, каза той.  \r\nСпоред него освен, че намалява чуждите инвестиции, правителството нищо не казва в бюджета за това как те се компенсират.   \r\nПроф. Гечев, че когато инвестициите заобикалят България, а вътрешните такива не са достатъчни, обикновено се увеличават инвестиционните бюджетни разходи, за да се помогне икономиката на страната. „Нашето правителство отказва да увеличи тези инвестиционни разходи“, коментира проф. Гечев. Той добави, че управляващите са нарушили Закона за бюджета за настоящата година  и не са изпълнили 10 млрд. лв.     \r\nПо думите му в бюджета на Република България липсва специален инвестиционен фонд, дългосрочен, насочен към развитие на икономиките. „Германия има 15-годишен хоризонт на инвестиционна политика, разбита по години“, каза проф. Гечев и добави, че във Франция ситуацията е подобна.  \r\nДеница КИТАНОВА", "date": "2018.11.07", "title": "Проф. Румен Гечев: Бюджетът е голям, но и „Титаник“ беше, а потъна – управляващите да стягат спасителните жилетки и да плуват към предсрочни избори"}
{"url": "http://www.focus-news.net/news/2018/11/07/2587677/stara-zagora-balgarska-akademiya-na-naukite-otkri-izlozhbata-obrazi-i-shtrihi-ot-golyamata-voyna-na-nauchniya-arhiv-na-ban-v-muzeya-na-rozata-v-kazanlak.html", "text": "Изложба „Образи и щрихи от Голямата война“ бе открита в Музея на розата, предаде кореспондент на  Радио „Фокус\" . Изложбата е съвместна инициатива на Регионален академичен център – Казанлък и Исторически музей „ Искра“. Тя бе открита от д-р Валери Кацунов, директор на Научен архив на Българска академия на науките. Експозицията включва 15 постера на експонати от Научния архив на БАН и е посветена на дейността на българските учени и на Академията през годините на Първата Световна война. Специално внимание е обърнато на мястото на българската интелигенция в годините на Голямата война. Съставител и автор е д-р Цветан Радулов. В изложбата са показани официални документи на Академията, писма, фотографии, ръкописи и трудове, служебни и лични документи, малка част от солидния масив от документи за Първата световна война, който се съхранява в научния архив на БАН.  \r\nЕкспозицията ще остане в Музея на розата до 30 ноември. \r\nСлавяна ГАЙДАРОВА", "date": "2018.11.07", "title": "Стара Загора: Българска академия на науките откри изложбата „Образи и щрихи от Голямата война“ на Научния архив на БАН в Музея на розата в Казанлък"}
{"url": "http://www.focus-news.net/news/2018/11/07/2587678/sport-brazilski-pilot-ot-formula-2-se-prisaedini-kam-otbora-na-maklaran.html", "text": "Серджо Сете Камара ще се присъедини към „Макларън“ като тест пилот за сезон 2019. В момента 20-годишният бразилец се състезава във Формула 2, където заема шеста позиция в генералното класиране преди финала на сезона в Абу Даби.  \r\nКамара ще заеме мястото на Ландо Норис, който догодина ще стартира за „Макларън“ заедно с Карлос Сайнц-младши, след като отборът заложи на изцяло нова състезателна двойка. Той ще кара в симулатора на тима и ще комуникира основно с инженерите. До този момент бразилецът е провеждал тестове за „Торо Росо“ - през сезон 2016 на пистата „Силвърстоун\" в Англия.", "date": "2018.11.07", "title": "Спорт: Бразилски пилот от Формула 2 се присъедини към отбора на „Макларън“"}
{"url": "http://www.focus-news.net/news/2018/11/07/2587676/kyustendil-poradi-propadnali-uchastatsi-ot-patya-smolichano-pelatikovo-e-ogranicheno-dvizhenieto-na-tovarni-avtomobili-s-masa-nad-35-tona.html", "text": "Поради пропаднали участъци от пътя Смоличано – Пелатиково е ограничено движението на товарни автомобили с маса над 3.5 тона. Това съобщи за  Радио „Фокус” – Кюстендил  дежурният в Областно пътно управление – Кюстендил. Обходният маршрут е Згурово – Неделкова Гращица – Невестино – Ваксево и обратно. Срокът е до 30 януари 2019 година. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът в посока ГКПП „Гюешево”. \r\nВенцеслав ИЛЧЕВ", "date": "2018.11.07", "title": "Кюстендил: Поради пропаднали участъци от пътя Смоличано – Пелатиково е ограничено движението на товарни автомобили с маса над 3.5 тона"}
{"url": "http://www.focus-news.net/news/2018/11/07/2587680/predsedatelyat-na-ep-antonio-tayani-balgariya-se-razviva-i-razkrasyava-neprekasnato.html", "text": "От посещенията си в България имам отлични впечатления. Местната власт в България работи в интерес на гражданите и в резултат на това страната непрекъснато се развива и разкрасява. Това заяви председателят на Европейския парламент Антонио Таяни по време на срещата си с Цветан Цветанов и кметове на областни градове в България, избрани от листата на ГЕРБ. Срещата се проведе в рамките на конгреса на ЕНП в Хелзинки, съобщиха от пресцентъра на  ГЕРБ . Антонио Таяни поздрави българските кметове за приноса им за модернизацията на българските общини и за осигуряването на достойна среда за живот и просперитет на гражданите. Той пожела успех на кметовете на предстоящите местни избори догодина и изрази увереността си, че в крайна сметка ГЕРБ ще се поздрави с победата, защото хората виждат положителната промяна в последните години. „За местната власт е много важна подкрепата на правителството. Ето защо поздравявам правителството на Бойкo Борисов за отличната работа и редицата направени реформи“, посочи Таяни. Председателят на ПГ на ГЕРБ Цветан Цветанов на свой ред информира председателя на ЕП, че в момента в България е в ход процедурата по приемането на държавния бюджет за 2019 г., който е най-добрият в последните години.", "date": "2018.11.07", "title": "Председателят на ЕП Антонио Таяни: България се развива и разкрасява непрекъснато"}
{"url": "http://www.focus-news.net/news/2018/11/07/2587682/st-komisar-nikolay-dimov-363-signalni-pisma-sa-izprateni-ot-odmvr-smolyan-do-stopani-na-patishta-v-oblastta.html", "text": "От началото на годината по разпореждане на Главна прокуратура  се извършва обход на уличната мрежа в областта и проверка на всички пешеходни пътеки в региона. Това заяви на брифинг директорът на ОДМВР – Смолян ст. комисар Николай Димов, предаде репортер на  Радио „Фокус“ – Смолян . Той уточни, че полицаите са извършили такъв обход и проверки и са констатирани пропуски по пътната безопасност. Изпратени са 363 сигнални писма до стопаните на пътя, които се касаят за непочистени канавки, обрасли пътища, паднали знаци, дупки по пътищата, мантинели, изхабена маркирова и други. „Издадени са и 274 писмени разпореждания до стопаните на пътя. Те се издават при конкретен проблем и отстраняването им се налага в спешен порядък. Няма наложени санкции, тъй като разпорежданията, които сме издали са изпълнени. Част от разпорежданията са обжалвани, но в хода на проверките са оттеглени жалбите и те са изпълнени“, каза още ст. комисар Димов. \r\nНели ГЕРГЬОВСКА", "date": "2018.11.07", "title": "Ст. комисар Николай Димов: 363 сигнални писма са изпратени от ОДМВР – Смолян до стопани на пътища в областта"}
{"url": "http://www.focus-news.net/news/2018/11/07/2587681/kyustendil-raznoobrazni-kulturni-proyavi-shte-se-provedat-v-dupnitsa-do-kraya-na-mesets-noemvri.html", "text": "Разнообразни културни прояви ще се проведат в Дупница до края на месец ноември. Това съобщиха за  Радио „Фокус” – Кюстендил  от отдел „Култура” към Община Дупница. На 13 ноември от 17.00 часа в село Крайници ще се състои „Юнашки епос” с песни за Крали Марко. Гост на събитието ще бъде Йордан Туйов. На 17 ноември в Дупница ще бъде отбелязана годишнина от рождението на Петко Славейков. Организатор на проявата е създаденото през 1978 година читалище „Петко Славейков” в града. На 21 ноември се организират три културни събития, посветени на Деня на християнското семейство. Община Дупница ще проведе традиционното отбелязване на златни и диамантени сватби на семейства от града и селата. Читалище „Пейо Яворов” ще проведе среща с дарители на библиотеката, а читалище „Светлина” от село Бистрица ще отбележи с фолклорна програма празника. \r\nВенцеслав ИЛЧЕВ", "date": "2018.11.07", "title": "Кюстендил: Разнообразни културни прояви ще се проведат в Дупница до края на месец ноември"}
{"url": "http://www.focus-news.net/news/2018/11/07/2587673/korneliya-ninova-bsp-ochevidno-upravlyavashtoto-mnozinstvo-shte-glasuva-zakona-za-byudzheta-za-2019-g-bez-nito-edno-izkazvane-pravete-si-izvodite-zashto-e-taka.html", "text": "Очевидно управляващото мнозинство ще гласува Закона за бюджета за 2019 г. без нито едно изказване – правете си изводите защо е така. Това каза лидерът на БСП Корнелия Нинова по време на дебатите по Закона за държавния бюджет за 2019 г. на първо четене, предаде репортер на  Агенция „Фокус“.    „Гледаме най-важния закон, от чиито решения зависи живота на всяко българско семейство. Това, което ще се случи днес, ще влезе във всеки дом. Но управляващото мнозинство ще гласува този закон без нито едно изказване, очевидно. Вие си правете изводите защо това е така. Ние не само ще направим анализ на техния бюджет, ще използваме възможността и малкото време, което имаме да кажем няколко думи за алтернативата и възможна ли е тя“, заяви Нинова. Според нея, за да се решат проблемите трябва да има икономика, производство, инвестиции.  \r\n„Г-н Горанов и всички от управляващите в последните седмици твърдят колко добър икономически растеж има, каква хубава прогноза има за следващите година. Разбира се, числата не отговарят на това“, допълни още Нинова. Лидерът на БСП обърна внимание, че не кой да е, а държавният Национален статистически институт казва, че българите оценяват, че икономическата ситуация в страната се влошава по отношение на инфлацията. „Казвате: потребителското ни доверие пада с 3,2 пункта, като тенденцията е сходна и в градовете, и в селата“, коментира Нинова. Според нея докладът на НСИ дава оценка не само за заложеното в бюджета, а и за стабилността през 2018 г.  \r\nДеница КИТАНОВА", "date": "2018.11.07", "title": "Корнелия Нинова, БСП: Очевидно управляващото мнозинство ще гласува Закона за бюджета за 2019 г. без нито едно изказване – правете си изводите защо е така"}
{"url": "http://www.focus-news.net/news/2018/11/07/2587685/meta-makedoniya-sarbiya-i-kosovo-vlyazoha-v-targovska-voyna-v-navecherieto-na-nov-krag-ot-pregovorite-v-bryuksel.html", "text": "Решението на правителството на Косово да увеличи данъка върху вноса на стоки от Сърбия и Босна и Херцеговина с 10 на сто предизвика критики от официален Белград, който призова международната общност за незабавна реакция в навечерието на новия кръг от преговорите с Прищина, който е насрочен за четвъртък, 8 ноември, в Брюксел, отбелязва македонската информационна агенция  „Мета“ . \r\nРешението за увеличаването на таксите Прищина аргументира с необходимостта за защита на вътрешния пазар на страната, но същевременно косовски политици заявиха, че тази мярка е „най-добрият отговор на деструктивното поведение на Сърбия\". По-рано местните медии предадоха, че Косово преобладават произведените в Сърбия продукти и че до края на годината вносът от съседната страна ще достигне 400 млн. евро. \r\nМярката ще се прилага за вноса на мляко и млечни продукти, вода, бисквити, строителни материали и сокове с произход от Сърбия и Босна и Херцеговина, но няма да се отнася за продуктите на международните марки, които се произвеждат в двете страни, пояснява агенцията.  \r\nЕвропейският съюз призова Прищина да изясни незабавно причините за новите мерки, като заяви, че това е явно нарушение на ЦЕФТА (Централноевропейско споразумение за свободна търговия). \r\nСръбският външен министър Ивица Дачич на свой ред подчерта, че решението на властите в Прищина е натиск върху ЕС да предостави либерализиране на визовия режим за гражданите на Косово. Първият дипломат на Белград заяви, че президентът на Сърбия Александър Вучич ще обсъди решението на органите на Прищина с официални представители на ЕС по време на срещата на върха на Европейската народна партия (ЕНП), която се провежда в Хелзинки. Очаква се темата да бъде предмет на разговорите по време на срещата на Вучич и косовския му колега Хашим Тачи, която бе насрочена за четвъртък Брюксел от върховния представител на ЕС по външните въпроси и политиката на сигурност Федерика Могерини. Тереза Герова", "date": "2018.11.07", "title": "„Мета“ (Македония): Сърбия и Косово влязоха в търговска война в навечерието на нов кръг от преговорите в Брюксел"}
{"url": "http://www.focus-news.net/news/2018/11/07/2587683/rositsa-dimitrova-obshtina-veliko-tarnovo-mezhduinstitutsionalnoto-partnyorstvo-e-v-interes-na-blagosastoyanieto-na-nashite-detsa.html", "text": "Междуинституционалното партньорство е в интерес на благосъстоянието на нашите деца. Това каза директорът Дирекция „Социални дейности и здравеопазване“ в Община Велико Търново Росица Димитрова по време на откриването на изложбата от конкурса „Полицаят – моят приятел“ по повод професионалния празник на българския полицай, предаде репортер на  Радио „Фокус“ – Велико Търново . Тя подчерта, че добрата съвместна работа между Община Велико Търново, Областната дирекция на МВР, Дарителско сдружение „Св. Иван Рилски“, Сдружението на кметовете и кметските наместници и бизнеса, е довела до реализиране на редица проекти на територията на общината. Росица Димитрова припомни, че преди две години в село Балван е открит Център за превенция и спорт. Той е идея на Община Велико Търново, Дарителското сдружение „Свети Иван Рилски”, Областната дирекция на полицията, Регионална дирекция „Пожарна безопасност и защита на населението“, НВУ „Васил Левски”, Сдружението на кметовете и кметските наместници, а основен спонсор е Съюзът на пивоварите. „В този Център безрезервно, много отговорно и с много голяма любов участват полицаите, пожарникарите, служителите от Военния университет във Велико Търново, кметовете на кметства и уредниците на центровете за работа с деца и младежи“, посочи Росица Димитрова.  \r\nТя поздрави служителите на Областната дирекция на МВР – Велико Търново по повод техния празник. „Активното противодействие на престъпността, сигурността и опазването на обществения ред и човешкия живот е задача, на която вие сте се посветили със самоотверженост и всеотдайност. Въпреки ежедневните трудности вие безрезервно и отговорно изпълнявате високо хуманния си дълг към обществото, за което ви благодаря. Използвам случая да изразя своята признателност и да поздравя ръководството и екипа на ОДМВР  – Велико Търново за отзивчивостта и професионализма при  осигуряване на превантивна дейност и провеждане на занимания с децата и младежите от Центровете за робата с деца и младежи, функциониращи на територията на Община Велико Търново. Убедена съм, че съвместната ни дейност и доброто партньорство в името на децата и осигуряването на тяхното светло бъдеще ще продължи и за напред“, посочи Росица Димитрова. \r\nНадежда КРЪСТЕВА", "date": "2018.11.07", "title": "Росица Димитрова, Община Велико Търново: Междуинституционалното партньорство е в интерес на благосъстоянието на нашите деца"}
{"url": "http://www.focus-news.net/news/2018/11/07/2587687/pregled-na-mezhdunarodnite-novini-do-18-chasa-agentsiya-fokus.html", "text": "Докато държавният глава на САЩ Доналд Тръмп публично приветства запазването на мнозинството на републиканците в Сената, то в Белия дом вече е ход подготовката за ситуация, в която демократите ще контролират Камарата на представителите, коментират в редакцията на най-тиражирания американски вестник -  USA Today , като подчертават, че занапред дневният ред във Вашингтон може да бъде обвързан с редица разследвания срещу администрацията, включително за решенията и финансите й. \r\nВъпреки че демократите не хванаха „синята вълна\", те получиха контрол върху долната камара на Конгреса на САЩ, който ще послужи за проверка на Тръмп. Самият той остана почти незабелязан след обявяването на резултатите, а кратките му коментари бяха фокусирани върху победата на републиканците в Сената.  \r\nИ докато Тръмп се завръща в Белия дом със семейството и приятелите си, демократите изглежда отново стъпват стабилно сред избирателите в предградията, които вероятно ще бъдат от решаващо значение за президентските избори през 2020 г.  \r\nС всяко загубено място в Камарата на представителите плановете на Тръмп за по-нататъшно намаляване на данъците и стремеж към по-строг имиграционен контрол изчезват, коментират в редакцията на изданието.  \r\nПревесът на демократите в долната камара на Конгреса разкриват перспективи за задействането на процедура по импийчмънт на президента. Много републиканци обаче са на мнение, че подобен ход може да подпомогне предизборната кампания през 2020 г.  \r\nВъпреки че Белият дом издигна идеята за съвместна работа с демократите - особено по отношение на инфраструктурата - законодателната програма на Тръмп най-вероятно ще бъде осуетена от промяната, станала реалност след изборите.  \r\nПо време на кампанията за междинните избори водещи фигури от Демократическата партия сигнализираха, че ще разследват отношенията на Тръмп с Русия по време на изборите през 2016 г., ще изискат представянето на данъчните декларации, които той отказа да разкрие, и ще разследват редица административни действия от предполагаеми конфликти на интереси до обвинения за неправомерни печалби.   \r\nПредставители на администрацията във Вашингтон, пожелали анонимност, разкриха, че вече се обмислят стратегии за справяне с мнозинството на демократите в Камарата на представителите. Подробности засега обаче не се привеждат.  \r\nТръмп може да се възползва от контрола на републиканците в Сената, за да продължи да преобразява страната. Подобно на предшественика си Барак Обама, Тръмп също може да разчита повече на използването на т.нар.  изпълнителни заповеди за налагане на политики в областта на имиграцията и други спорни въпроси. Някои републиканци дори твърдят, че Тръмп би могъл да получи известно политическо предимство, ако има силен противник в лицето на доминираната от Демократическата партия Камара на представителите. \r\n***  Държавният глава на Руската федерация Владимир Путин и американският президент Доналд Тръмп ще проведат кратка среща на 11 ноември в Париж, в рамките на официалния обяд в Елисейския дворец, който ще бъде даден от домакините по повод 100-годишнината от края на Първата световна война. Това поясни Юрий Ушаков, съветник на лидера на Кремъл, предава  РИА Новости .  \r\nУшаков подчерта, че двамата президенти ще проведат по-обстоятелствен разговор в рамките на срещата на Г-20 в аржентинската столица Буенос Айрес. \r\n„Разбираемо е, че съобщението за провеждането на срещата между Путин и Тръмп в Париж предизвика огромен интерес в меджународните политически кръгове и средства за масова информация. С оглед на това френските колеги, след като срещата бе анонсирана, изразиха опасения, че тя и процесът й на подготовка може да отвлече вниманието на основната тема на събитията в Париж – 100-годишнината от края на Първата световна война и планирания Международен форум на мира“, коментира Ушаков, като същевременно допълни, че тези опасения са сведени до знанието на Москва и Вашингтон. \r\n***  Решението на правителството на Косово да увеличи данъка върху вноса на стоки от Сърбия и Босна и Херцеговина с 10 на сто предизвика критики от официален Белград, който призова международната общност за незабавна реакция в навечерието на новия кръг от преговорите с Прищина, който е насрочен за четвъртък, 8 ноември, в Брюксел, отбелязва македонската информационна агенция  „Мета“ . \r\nРешението за увеличаването на таксите Прищина аргументира с необходимостта за защита на вътрешния пазар на страната, но същевременно косовски политици заявиха, че тази мярка е „най-добрият отговор на деструктивното поведение на Сърбия\". По-рано местните медии предадоха, че Косово преобладават произведените в Сърбия продукти и че до края на годината вносът от съседната страна ще достигне 400 млн. евро. \r\nМярката ще се прилага за вноса на мляко и млечни продукти, вода, бисквити, строителни материали и сокове с произход от Сърбия и Босна и Херцеговина, но няма да се отнася за продуктите на международните марки, които се произвеждат в двете страни, пояснява агенцията.  \r\nЕвропейският съюз призова Прищина да изясни незабавно причините за новите мерки, като заяви, че това е явно нарушение на ЦЕФТА (Централноевропейско споразумение за свободна търговия). \r\nСръбският външен министър Ивица Дачич на свой ред подчерта, че решението на властите в Прищина е натиск върху ЕС да предостави либерализиране на визовия режим за гражданите на Косово. Първият дипломат на Белград заяви, че президентът на Сърбия Александър Вучич ще обсъди решението на органите на Прищина с официални представители на ЕС по време на срещата на върха на Европейската народна партия (ЕНП), която се провежда в Хелзинки. Очаква се темата да бъде предмет на разговорите по време на срещата на Вучич и косовския му колега Хашим Тачи, която бе насрочена за четвъртък Брюксел от върховния представител на ЕС по външните въпроси и политиката на сигурност Федерика Могерини. \r\n***  В Брюксел изглежда се опитват да засилят натиска си върху Белград:  Комисията по външни работи на Европейския парламент призова Сърбия „да се бори срещу зависимостта си от руския газ\", предава белградската електронна медия  B92 . Тази институция е обезпокоена и от военното сътрудничество на Сърбия с Русия и Беларус, допълва още медията.  \r\nСъщевременно на Белград се препоръчва „да осигури по-голямо съответствие\" между собствената си външна политика и тази на ЕС. В доклад от Европейският парламент се припомня, че Белград получава финансова помощ от Брюксел, подчертава още B92. \r\nСпоред електронното издание на  Sputnik , цитирано от медията, лидерите на ЕС „търсят начини да окажат натиск върху сръбското ръководство, опитвайки се да получат политическа лоялност в замяна на безвъзмездните средства\". В същото време обаче от Белград многократно заявиха, че страната се интересува от всеобхватни контакти с Москва. \r\nСръбската политика за отбрана се основава на военна неутралност. Според приета през 2007 г. парламентарна резолюция, страната е задължена да поддържа неутралитет и да не се присъединява към никакви военни блокове, припомня още В92. \r\n***  Бившият лидер на парламентарната група на Съюза (ХДС/ХСС) Фридрих Мерц влезе официално в надпреварата за наследник на Ангела Меркел на поста председател на Християндемократическия съюз (ХДС), съобщава националният ежедневник  Die Frankfurter Allgemeine Zeitung . \r\n62-годишният адвокат от федералната провинция Саарланд е вторият предентент за поста, чиято кандидатура бе официално издигната – от град Фулда. По-рано генералният секретар на партията Анегрет Крамп-Каренбауер бе предложена от Саар и Съюза на жените в ХДС. \r\n***  Тялото на Константинос Кацифас, етнически грък от Албания, който бе убит при престрелка с полицейски сили на Тирана, е предадено на семейството му, предава македонската телевизия  „Сител“. \r\nПо-рано тленните останки на 35-годишния мъж бе предадено на Университеската клиника „Майка Тереза\" в Тирана, където бе извършена аутопсия и по искане на неговите родители, които подложиха на съмнение резултатите от болницата в Гирокастра. \r\nПогребението ще се състои в четвъртък родното му село Буларат близо до албанско-гръцката граница. Очаква се на него да присъстват няколко хиляди души, членове на гръцкото малцинство в Албания, които живеят предимно в южната част на страната", "date": "2018.11.07", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/11/07/2587690/gabrovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е облачно. Температурата на въздуха е 13°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут е по пътя граница с област Ловеч – Кормянско - Малък Вършец – при км 46+800, по общинския път до III-403 в с. Малък Вършец. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа пътя Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 3 януари 2019г. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 ноември. Движението в участък от пътя Севлиево – Драгановци се осъществява в една лента поради ремонт на пътни съоръжения и укрепителна стена, до 22 юни 2019. \r\nНадежда КРЪСТЕВА", "date": "2018.11.07", "title": "Габрово: Добри са условията за пътуване на територията на областта"}
{"url": "http://www.focus-news.net/news/2018/11/07/2587691/veliko-tarnovo-dvizhenieto-v-uchastak-ot-patya-pavlikeni-gorna-studena-se-osashtestvyava-v-edna-lenta-poradi-remontni-deynosti-na-asfaltovata-nastilka.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е 13 градуса. Пътните настилки са сухи. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. \r\nОграничено е движението в участък от пътя Стефан Стамболово – Обединение поради ремонтни дейности. Обходен маршрут е по пътя Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение и обратно. \r\nДвижението в участък от пътя Павликени – Горна Студена се осъществява в една лента поради ремонтни дейности на асфалтовата настилка. То ще се пропуска последователно в двете посоки от регулировчици.до 18.00 часа на 30 ноември. \r\nПътя Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно.Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2018.11.07", "title": "Велико Търново: Движението в участък от пътя Павликени – Горна Студена се осъществява в една лента поради ремонтни дейности на асфалтовата настилка"}
{"url": "http://www.focus-news.net/news/2018/11/07/2587693/gd-granichna-politsiya-trafikat-na-tovarni-avtomobili-e-intenziven-na-gkpp-kapitan-andreevo-lesovo-dunav-most-ruse-i-dunav-most-vidin-na-izhod-a-na-kulata-v-dvete-posoki.html", "text": "Трафикът на товарни автомобили е интензивен на ГКПП \"Капитан Андреево\" и \"Лесово\" на българо-турската граница, както и на на \"Дунав мост - Русе\" и \"Дунав мост - Видин\" на българо-румънската на изход, а на ГКПП \"Кулата\" на границата с Гърция - и в двете посоки, по данни към 18.00 часа. Това съобщиха от пресцентъра на  ГД \"Гранична полиция\" . \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2018.11.07", "title": "ГД \"Гранична полиция\": Трафикът на товарни автомобили е интензивен на ГКПП \"Капитан Андреево\", \"Лесово\", \"Дунав мост - Русе\" и \"Дунав мост - Видин\" на изход, а на \"Кулата\" - в двете посоки"}
{"url": "http://www.focus-news.net/news/2018/11/07/2587684/korneliya-ninova-bsp-nay-sotsialniyat-byudzhet-ne-reshava-nito-edin-realen-problem-toy-se-pravi-za-otselyavane-na-pravitelstvoto.html", "text": "Най-социалният бюджет не решава нито един реален проблем – това е бюджет на застоя, безпътицата и се прави за оцеляване на правителството. Това каза лидерът на БСП Корнелия Нинова по време на дебатите по Закона за държавния бюджет за 2019 г. на първо четене, предаде репортер на  Агенция „Фокус“.   Нинова обвини управляващите, че прибират 1,5 млрд. лв от хората и им дават 900 млн. лв, събрани от най-бедните. Според нея това става с данъка върху старите коли, с таксите за дрехите втора употреба и други. „1,6 млн. души работещи бедни декларират доход средно до 510 лв. на месец. 53 % от заетите изкарват чисто не повече от 460 лв. До 1000 лв. получават 811 хил. души в България. Да не продължавам с пенсионерите и младите. Над 2,5 млн. души живеят под прага на бедността“, коментира Нинова и попита как точно бюджет 2019г. решава неравенствата.  Лидерът на БСП разкритикува управляващите, че нямат една мярка за решаване на демографската катастрофа.  По темата \"Здравеопазване\", Корнелия Нинова заяви: „Уважаеми управляващи, хвалите се, че давате близо 500 млн. лв. за здравеопазване. Може ли някой да ми обясни какъв ще бъде ефектът от това увеличение. Тези пари ще намалят ли доплащанията, които всеки българин прави, когато отиде на лекар?“, попита лидерът на БСП. „Тези пари ще намалят ли парите на лекарствата? Не. Тези пари ще осигурят ли спешна помощ и болница на майката от Свищов? Не“.   \r\nПо думите й с бюджета за 2019 г. правителството на „Борисов“ 3 ще продължи да разграбва останалите печеливши държавни активи в икономиката на страната. „Конкретно като даде летище „София“ на концесия“. Обръщам се към „Обединени патриоти“. Уважаеми колеги, все се позовавате на програми за управление, на предизборни програми – няма ли да ви се разтреперят ръцете, като натиснете копчето, с което сега ще позволите правителството на Борисов догодина да даде на концесия най-важният стратегически обект от националната сигурност на България. Къде сте г-н Волен Сидеров, който от тази трибуна искахте от г-н Валери Симеонов ревизия на всички концесии, спиране на тези концесии. Сега ще натиснете копчето, с което ще дадете на  концесия най-важния обект за национална сигурност. Това е политиката на правителството на Борисов и „Обединени патриоти“, които иначе изпълняват програмата на правителството“, допълни още Нинова.  \r\nДеница КИТАНОВА", "date": "2018.11.07", "title": "Корнелия Нинова, БСП: Най-социалният бюджет не решава нито един реален проблем - той се прави за оцеляване на правителството"}
{"url": "http://www.focus-news.net/news/2018/11/07/2587686/aleksandar-nenkov-gerb-vav-vsyaka-myarka-v-byudzheta-za-2019-godina-ima-reformatorsko-mislene.html", "text": "Оставаме с голямо недоумение - от ДПС казват, че бюджетът е твърде социален, без политики и реформи. От БСП казват, че са замразени социалните плащания. Питам се тогава къде е истината. Това каза депутатът от ПГ на ГЕРБ Александър Ненков в дебатите по гласуването на бюджета за 2019 година на първо четене, предаде репортер на  Агенция „Фокус“ . „Безпрецедентно е, че държавата ще отдели близо 500 млн. лева за общините за делегирани дейности“, заяви той. „Увеличават се и капиталовите разходи, парите за зимното поддържане, за социални услуги“, обясни Александър Ненков. „Във всяка мярка в бюджета има политика, има реформаторско мислене“, каза още депутатът от ГЕРБ. \r\nБиляна ИВАНОВА", "date": "2018.11.07", "title": "Александър Ненков, ГЕРБ: Във всяка мярка в бюджета за 2019 година има реформаторско мислене"}
{"url": "http://www.focus-news.net/news/2018/11/07/2587689/gen-konstantin-popov-gerb-byudzhetat-za-otbrana-za-2019-godina-e-nay-golemiyat-otkakto-imame-profesionalna-armiya.html", "text": "Бюджетът има достойнства, ще се спра на тези в сектор „Отбрана“. Това е най-големият бюджет, откакто имаме професионална армия. Това каза председателят на Комисията по отбрана и депутат от ПГ на ГЕРБ ген. Константин Попов в дебатите по гласуването на бюджета за 2019 година на първо четене, предаде репортер на  Агенция „Фокус“ . „Ако можем да сравним бюджета с тези през 2008, 2009 година увеличението е с около 300-400 млн. лева“, обясни той. „Впечатляващ е темпът на нарастване и то във всички сфери“, обърна внимание Константин Попов. „Това означава възстановяване на техника и възможности за модернизация на армията“, посочи той. „Достойнство на бюджета е и стабилността. Изпълняват се поетите ангажименти. Това не са само цифри, а изпълнение на приоритети, съобразени със Стратегията за националната сигурност“, заяви ген. Попов. „Стабилността е изключително важна, когато градиш една армия“, каза още той. \r\nБиляна ИВАНОВА", "date": "2018.11.07", "title": "Ген. Константин Попов, ГЕРБ: Бюджетът за отбрана за 2019 година е най-големият, откакто имаме професионална армия"}
{"url": "http://www.focus-news.net/news/2018/11/07/2587696/ministar-vladislav-goranov-kam-bsp-finansovite-pravila-za-zaplatite-na-deputatite-datirat-ot-1991-godina.html", "text": "Още от откриването на това Народно събрание водихме дебата за заплатите на депутатите. От 1991 година датират финансовите правила за формирането на възнагражденията. Те винаги са били 3 средни заплати за обществения сектор. Това каза министърът на финансите Владислав Горанов преди гласуването на бюджета за 2019 година на първо четене, предаде репортер на  Агенция „Фокус“ . „Тук отварям и затварям темата за демагогията и популизма“, посочи той по повод призива на лидера на БСП Корнелия Нинова той да ѝ отговори с колко са увеличени заплатите на депутатите. „Дебатът на второ гласуване ще даде възможност да минем през всяко предложение на парламентарните групи“, посочи Владислав Горанов. „С Йордан Цонев, който е опитен икономист, ще имаме интересен дебат за бюджета“, коментира финансовият министър. „Обещавам по изказването на Румен Гечев да извадя стенограма, да минем през всяка една от цифрите. Може да се окаже, че понякога се борави много свободно и да се въвежда в заблуждение“, обяви Владислав Горанов. „Напомням, че открихме ново летище в Истанбул. Упреквате ни, че присъстваме на чужди проекти, те са направени на концесия, професор Гечев“, каза още министърът. \r\nБиляна ИВАНОВА", "date": "2018.11.07", "title": "Министър Владислав Горанов към БСП: Финансовите правила за заплатите на депутатите датират от 1991 година"}
{"url": "http://www.focus-news.net/news/2018/11/07/2587688/aktsenti-v-sutreshniya-blok-dobro-utro-balgariya-po-radio-fokus-na-8-noemvri.html", "text": "На Архангеловден с отец Ангел Ангелов, предстоятел на храм „Света София“, ще говорим за значението на празника и мястото, което Православната църква му отрежда.  \r\nНеяснотите около Националния институт по метеорология и хидрология (НИМХ) и Българската академия на науките (БАН) продължават въпреки срещи, споразумения и протести. Отделяне, преобразуване или закриване на института - какво ще се случи със синоптиците от началото на следващата година? Търсим отговорите от бившия директор на НИМХ проф. Христомир Брънзов.  \r\nВнимание ще обърнем и на друга общественозначима тема. Епизоотичната картина у нас, след регистрираните случай на инфлуенца по птиците. За ефективността на предприеманите мерки и последиците разговаряме с кмета на Тутракан, ветеринарен специалист и член на УС на Национално ловно-рибарско сдружение „Съюз на ловците и риболовците в България“ Димитър Стефанов.  \r\nВ минутите след 09.00 часа Тони Михайлов от  Радио „Фокус“-Пловдив  ще ни разкаже повече за 13-то издание на филмовия фестивал „Киномания“.  \r\nТези и още теми - в сутрешния блок „Добро утро, България“ на  Радио „Фокус“ . от 06.00 до 10.00 часа на 8 ноември, с водещ Виктория Месробович - Кувенджиева.", "date": "2018.11.07", "title": "Акценти в сутрешния блок „Добро утро, България“ по Радио „Фокус“ на 8 ноември"}
{"url": "http://www.focus-news.net/news/2018/11/07/2587697/blagoevgrad-dvizhenieto-na-glaven-pat-e-79-v-uchastaka-ot-kresna-do-sandanski-ot-km-400-do-km-426-se-osashtestvyava-v-edna-lenta-poradi-remont.html", "text": "Движението на главен път Е-79 в участъка от Кресна до Сандански от км 400+000 до км 426+000 се осъществява в една лента в интервала от 18.00 часа вечерта до 06.00 часа сутринта. Участъкът ще бъде сигнализиран с пътни знаци и светлинни източници. Срокът за изпълнение на ремонтните дейности е до 10 ноември. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. В района на Кресненското дефиле и прохода „Предел“ е повишена опасността от падащи камъни. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nИнтензивен е трафикът по главните улици и булеварди областния град. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни. \r\nНатали СТЕФАНОВА", "date": "2018.11.07", "title": "Благоевград: Движението на главен път Е-79 в участъка от Кресна до Сандански от км 400 до км 426 се осъществява в една лента, поради ремонт"}
{"url": "http://www.focus-news.net/news/2018/11/07/2587699/sliven-trafikat-po-patishtata-v-oblastta-e-intenziven.html", "text": "Трафикът по пътищата в Сливенска област е интензивен, съобщиха от  Областно пътно управление-Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.11.07", "title": "Сливен: Трафикът по пътищата в областта е интензивен"}
{"url": "http://www.focus-news.net/news/2018/11/07/2587702/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. През деня не са получавани сигнали за инциденти по републиканските направления в областта. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. \r\nДвижението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности.  \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем от км 125+727, изход от село Средногорци до км 132+720, началото на град Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Това ограничение ще бъде в сила до 26 ноември 2018 г. \r\nПропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. В един от участъците по пътя Чепеларе – Хвойна, преминаването покрай пропадналото пътно платно се регулира от светофарна уредба. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и  и по входно-изходните артерии на града. \r\nНели ГЕРГЬОВСКА", "date": "2018.11.07", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/11/07/2587703/predstoyashti-sabitiya-v-stranata-za-8-noemvri-agentsiya-fokus.html", "text": "*** \r\nОт 10.00 часа в зала „Европа“ в Парк Хотел Москва вицепрезидентът Илияна Йотова ще открие форум на тема: „Отражение на външната трудова миграция върху българската икономика“. \r\n*** \r\nОт 09.00 часа ще се проведе заседание на Народното събрание.  \r\n*** \r\nОт 11.00 часа в конферентната зала на Министерството на здравеопазването (ет. 4). Министърът на здравеопазването Кирил Ананиев и представители на национално представени работодателски и синдикални организации ще подпишат Колективния трудов договор, регламентиращ трудовите и осигурителни отношения на работещите в отрасъл „Здравеопазване”. \r\n*** \r\nОт 09.00 часа в храм „Свети Архангели“ при Военна академия „Георги Стойков Раковски“ ще бъде отслужена Златоустова света Литургия. \r\n*** \r\nОт 09.30 часа ще започне заседание на Пленума на Висшия съдебен съвет. \r\n*** \r\nОт 10.00 часа ще започне заседание на Столичния общински съвет. \r\n*** \r\nОт 09.00 часа от IV състав на Специализирания наказателен съд ще се гледа делото срещу Симеон Дянков, Иво Прокопиев, Трайчо Трайков, Радослав Р. и др., обвинени в престъпление по служба.  \r\n*** \r\nОт 09.00 часа в Дом на науката и техниката (ул. „Г. С. Раковски” 108) зам.-министърът на регионалното развитие и благоустройството Валентин Йовев ще участва в XXVII международен симпозиум за „Съвременните технологии, образованието и професионалната практика в геодезията и свързаните с нея области”. \r\n*** \r\nОт 09.15 часа в Галерия “Академия“ (ул. „Шипка“ 1) ще се състои конференция „Социално предприемачество в изкуствата: Международни модели и българска практика“. \r\n*** \r\nОт 09.30 часа в конферентна зала 305 (3-и етаж) на Руския културно-информационен център ще се състои седмата Международна конференция „Русия и Европа: актуални проблеми на съвременната международна журналистика“. \r\n*** \r\nОт 09.30 часа в Центъра за изследване на демокрацията на ул. „Александър Жендов“ № 5 ще се проведе кръгла маса на тема „Връзки между престъпността и тероризма в Европа“.  \r\n*** \r\nОт 09.30 часа в XV състав на Специализирания наказателен съд ще се гледа делото срещу Алексей Петров, Антон П., Кирил Т. и др., обвинени в организиране и ръководене на организирана престъпна група. \r\n*** \r\nОт 09.30 часа в Х състав на Специализирания наказателен съд ще се гледа делото срещу Росен Ч. и Полина И., обвинени в организиране и ръководене на организирана престъпна група.  \r\n*** \r\nОт 09.30 часа в VIII състав на Специализирания наказателен съд ще се гледа делото срещу Цветан Василев, Александър П., Илиан З., Георги Х. и др., обвинени в организиране и ръководене на организирана престъпна група.  \r\n*** \r\nОт 09.30 часа в VI състав на Специализирания наказателен съд ще се гледа делото срещу Атанас А., Красимир Я. и Николай Р., обвинени в организиране и ръководене на престъпна група.  \r\n*** \r\nОт 09.30 часа в XVI състав на Специализирания наказателен съд ще гледа делото срещу Иван Д.  \r\n*** \r\nОт 10.00 часа в хотел „ИнтерКонтинентал“ ще се проведе пресконференция на Института за пазарна икономика, на която ще бъде представен „Алтернативен бюджет с ниски данъци и реформи – 2019, фокус: Здравеопазване”.  \r\n*** \r\nОт 10.00 часа в сградата на КЕВР  ще се проведе открито заседание за обсъждане на доклад относно заявление от „Топлофикация - Враца“ ЕАД за изменение на лицензия за производство на електрическа и топлинна енергия. \r\n*** \r\nОт 10.00 часа в Кепитал Форт (бул. „Цариградско шосе“ 90) ще се състои „Форум Младост“.  \r\n*** \r\nОт 10.00 часа в XIX състав на Специализирания наказателен съд ще се гледа делото срещу Цветелин Ц., Владислав Н. и Светлин С., обвинени в образуване и ръководене на организирана престъпна група.  \r\n*** \r\nОт 10.00 часа до 16.00 часа в Дома на Европа на ул. „Георги С. Раковски“ 124 ще се проведе международната конференция „Признаване на правата на еднополови двойки, сключили брак или съжителство в ЕС“, която се организира от фондация „ГЛАС България“.  \r\n*** \r\nОт 10.00 часа в централното фоайе на Интер Експо Център ще се проведе дискусия за здравословното хранене при децата пред предстоящия зимен сезон. Инициативата ще се проведе под надслов „Здрави и силни от малки“.  \r\n*** \r\nОт 10.00 часа в Общинското предприятие „Софпроект - ОГП” ще се проведе ден на отворените врати в Зона Б5, бл.11, вх.Б, ет.18. Общинското предприятие, което отговаря за Общия градоустройствен план ще представи работата си по стратегията „София играе”, веломрежата на Столична община и плана за действие за Манастирски ливади-изток.  \r\n*** \r\nОт 10.30 часа в XII състав на Специализирания наказателен съд ще се гледа делото срещу Римял А., Ремо А., Атанас Г. и Стоян И., обвинени в участие в ръководството на престъпна организация или група.  \r\n*** \r\nОт 11.00 часа пред сградата на Главна дирекция „Национална полиция” на бул. „Александър Малинов” № 1 ще се състои тържествената церемония, с която полицейските служители ще отбележат своя професионален празник.  \r\n*** \r\nОт 11.00 часа в „Камерна сцена“ на Софийската опера и балет ще се състои пресконференция за сезон 2018/2019.  \r\n*** \r\nОт 11.00 часа в Националния пресклуб на БТА ще се състои пресконференция на Фондация „Българска памет“ по повод завършването на първия етап от съвместния проект с Държавна агенция „Архиви“ за изследване на еврейската емиграция през и от България и Балканите в годините на Втората световна война (1939-1945). \r\n*** \r\nОт 11.00 часа в „Оборище 5 – галерия и зала“ (на ул. „Оборище“ No.5) ще се проведе пресконференция и среща с американския художник Стивън Уилсън, по случай неговата първа самостоятелна изложба в България – „Луксозни нишки“ и официалното откриването на галерията. \r\n*** \r\nОт 11.30 часа в Многофункционалната спортна зала на НСА ще бъдат връчени дипломите на завършилите бакалавърска и магистърска степен.  \r\n*** \r\nОт 13.00 часа в XII състав на Специализирания наказателен съд ще се гледа делото срещу Камен Б., Ивайло Б., Димитър З. и др., обвинени в организиране и ръководене на престъпна група.  \r\n*** \r\nОт 14.30 часа в зала „Изток“ на Народното събрание ще се проведе заседание на Комисията по правни въпроси, на което ще бъдат обсъдени мотивите на законопроекта за изменение и допълнение на Наказателния кодекс, свързан с предоставяне на всеобхватна и широка защита на жените и децата – жертви на домашно насилие и всички форми на агресия срещу тях. \r\n*** \r\nОт 18.00 часа в Регионалния исторически музей ще бъде представена експозицията „Япония. Изкуството сега“, част от 29-те Дни на японската култура в България. \r\n*** \r\nОт 18.00 часа в Унгарския културен институт ще се състои пърформанс на актрисата Габриела Хаджикостова и Николай Иванов.  \r\n*** \r\nОт 19.00 часа в Концертната зала на Военния клуб ще се състои премиерата на втория образователен видеопроект на сдружение „Българска история“ и ЗАД „Армеец“ – документалната поредица „Нашите пълководци“.   \r\n*** \r\nОт 19.00 часа в зала „Диамант“ на хотел „Рамада“ На тържествена церемония в рамките на Националния форум „Библиотеките днес и цифровата трансформация“ (8 – 9 ноември) под патронажа на Мария Габриел, комисар по цифровата трансформация и общество, ще бъдат връчени вторите Годишни награди на Фондация „Глобални библиотеки – България“. \r\n*** \r\nОт 19.00 часа в УниКредит Студио ще бъде официално открита изложбата “Преглед на българския дизайн 2018”.  \r\n*** \r\nОт 19.30 часа в „Червената къща“ ще бъдат представени 4 филма с участие на деца и насочени към детска публика. Филмите са „Баба” (анимация) и игралните „Гривната”, „Да поиграем” и „9 + 1\". \r\n*** \r\nОт 19.30 часа в ДНК-пространството за съвременен танц и пърформанс ще гостува представлението The Victory Day.  \r\n*** \r\nОт 10.00 часа в зала 2 на Районния съд ще се проведе заседание по делото Атанас С. А., обвинен, че в качеството си на частен съдебен изпълнител е присвоил огромни суми пари.  \r\n*** \r\nОт 09.30 часа в хотел „Рила“ зам.-министърът на регионалното развитие и благоустройството Деница Николова ще представи напредъка по изпълнение на ОП „Региони в растеж“ 2014-2020 г. на национална среща на НСОРБ.  \r\n*** \r\nОт 11.00 часа в района на входа на Военноморския музей (бул. „Приморски “ № 2) ще се проведе военен ритуал по полагане на венци и цветя пред кораба-музей „Дръзки” и паметника на капитан І ранг Димитър Добрев, командвал отряда торпедоносци по време на бойните действия през 1912 година, по повод 106 години от първата българска морска победа.  \r\n***  \r\nОт 10.30 часа в Областна дирекция на МВР ще се проведе откриване на изложба и награждаване на децата от центровете за работа с деца и младежи, участвали в конкурса „Полицаят – моят приятел“.  \r\n***  \r\nОт 10.30 часа в аудитория 321 на Ректората на ВТУ ще се проведе удостояване на Струмишкия митрополит Наум с титлата „Почетен доктор“ на ВТУ „Св. св. Кирил и Методий“.  \r\n*** \r\nОт 11.00 часа в зала „Европа“ на Великотърновския университет ще се проведе IV Международна научна конференция „Медии и комуникации на 21. век“.  \r\n***  \r\nОт 11.00 часа в МДТ „Константин Кисимов“ ще бъде представена „Пипи Дългото чорапче“ – детска постановка.  \r\n***  \r\nОт 16.30 часа в прес залата на стадион „Ивайло“ ще се проведе изнесена приемна на Председателски съвет на Великотърновски общински съвет.  \r\n***  \r\nОт 17.30 часа в Изложбени зали „Рафаел Михайлов“ ще се проведе откриване на изложба „Сърцето на поета“ с автор Цанко Петров.  \r\n***  \r\nОт 18.00 часа в Регионалния пресклуб на БТА ще се проведе среща на дискусионен клуб „Димитър Благоев-Никола Габровски“. Гост ще бъде политологът проф. Тодор Галунов. \r\n***  \r\nОт 18.00 часа в Художествена галерия „Борис Денев“ ще се проведе откриване на „50+50+30“ – съвместна изложба на Мариета Конова и Марио Конов.  \r\n***  \r\nОт 18.30 часа в Клуб 7 ще бъде представена книгата „Голямата работа“ на автора Пламен Петков.  \r\n***  \r\nОт 19.00 часа в МДТ „Константин Кисимов“ ще бъде представен„Да пееш по дъжда“ – мюзикълна Държавна опера - Варна.  \r\n***  \r\nОт 19.00 часа на стадион „Ивайло“ ще се проведат масови безплатни тренировки – Есен 2018.  \r\n*** \r\nОт 09.30 часа в заседателната зала на 6 етаж в Общинска администрация Видин, Венци Пасков – заместник-кмет на Община Видин ще участва в международна работна среща „Източна социална мрежа” по проект на Фондация „Подкрепа за реализация”. \r\n***    \r\nОт 11.00 часа в РСПБЗН-Видин  (сградата до ТЕЦ-Видин) главен инспектор Георги Георгиев – началник на РСПБЗН-Видин и инспектори от състава на службата ще представят актуална информация за работата на видинските огнеборци, статистика за възникналите пожари на обслужваната територия и превантивни съвети към жителите на региона във връзка с отоплителния сезон и риска от пожари.  \r\n*** \r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на проект на Наредба за изменение и допълнение на Наредба за определянето и администрирането на местните такси и цени на услуги и права на територията на общината. \r\n*** \r\nОт 18.00 часа в зала 4 на Музея на хумора и сатирата ще бъде открита гостуващата изложба „Поздрави от... Италия и България“. \r\n*** \r\nОт 09.00 часа ще започне Празнична св. Божествена Литургия в църквата „Св. архангел Михаил“ в село Михалково по повод 80 години от построяването ѝ и храмовия ѝ празник.  \r\n*** \r\nОт 19.00 часа в Драматичния театър „Йордан Йовков“ ще се състои Виенски меланж с музиката на Франц Лехар, Имре Калман, Йохан Щраус и др. \r\nДиригент Владимир Бошнаков.  \r\n*** \r\nВ 10.00 часа на площада в село Българево със събор ще бъде отбелязан празникът на населеното място.  \r\n*** \r\nОт 10.30 часа в зала „Велики учители” в читалище „Братство” се организира семинар за повишаване на предприемаческия капацитет. \r\n*** \r\nОт 11.00 часа в зала „Струма“ на Областна администрация-Перник ще се състои пресконференция за резултатите от проведената тридневна теренна експедиция „По стъпките на 26-и пехотен Пернишки полк” на територията на Северна Гърция, където бе открит паметник-чешма, построен от българската армия през 1916 г. \r\n*** \r\nОт 10.00 часа в Ректората на Пловдивския университет „Паисий Хилендарски“ ще бъде открита традиционната научна конференция с международно участие „Паисиеви четения“.   \r\n*** \r\nОт 11.00 часа ще бъде открит специализиран кабинет за дентално лечение на хора с увреждания във Факултета по дентална медицина.  \r\n*** \r\nОт 11.00 часа в Международния панаир ще се състои откриването на изложение за текстил, облекло и мода „ТексТейлър Експо”.  \r\n*** \r\nОт 14.00 часа в Конферентната зала на НБ „Иван Вазов“ ще се състои церемония, на която ще бъдат обявени най-четените от учениците в Пловдив български книги.  \r\n*** \r\nОт 18.00 часа в „Bee Bop Cafe“ ще бъде представена книгата „Годината на осемте химии“. \r\n*** \r\nОт 18.00 часа в читалище „Алеко Константинов“ ще бъде представена новата стихосбирка на журналиста Петър Генов – „Осил в петата“.  \r\n*** \r\nОт 18.30 часа в галерия „Aeterna\" ще бъде открита изложбата си \"Кауза: Олимпийски надежди\".  \r\n*** \r\nОт 10.30 часа на зелената площ до „Ситицентър“-Разград ще се проведе презентация на полицейска техника. \r\n*** \r\nОт 22.00 часа на стадион „Лудогорец арена” ще се проведе футболна среща между ПФК „Лудогорец” и ФК „АЕК Ларнака”. \r\n*** \r\nОт 10.00 часа в Зала 1 на Областна администрация Русе ще се проведе съвместно заседание на Постоянната комисия в областта на образованието, младежките дейности и спорта и Областния съвет за сътрудничество по етническите и интеграционните въпроси. \r\n*** \r\nОт 17.00 часа в хотел Астор Гардън в к.к. „Св. Св. Константин и Елена“ ще се проведе кръглата маса „Варна – целогодишна дестинация за здравен и медицински туризъм“. \r\n*** \r\nОт 11.30 часа на улица „Патриарх Евтимий” № 68 ще бъдат официално открити обновената улица „Черни връх“ в ж. к. „Младост“ и ремонтираният парк „Радост“.  \r\n*** \r\nОт 10.00 часа в зала „Май“ започва двудневна научна конференция под надслов „Местни култури и музейни стратегии”, посветена на патрона на Регионалния исторически музей \"Д-р Симеон Табаков\". Лектори ще бъдат професор Иван Маразов, Ирена Бокова, директорът на РИМ Николай Сираков, археолози и музейни работници от цялата страна. \r\n*** \r\nОт 10.30 часа ще бъдат поднесени цветя пред паметника на загиналите във войните жители на село Гавраилово. Програмата продължава със спортен празник от 11.00 часа в Основно училище „Найден Геров“ – село Гавраилово, съвместно със Средно училище „Любен Каравелов“ – град Шивачево. Тържествен водосвет ще бъде отслужен в църквата „Свети Архангел Михаил“ от 11.30 часа. \r\n*** \r\nОт 18.00 часа в Клуба на дейците на културата в Смолян ще бъде представена най-новата книга на писателя Костадин Глушков от Чепеларе. \r\n*** \r\nОт 12.00 часа в централния парк тържествено ще бъде осветен реставрираният войнишки паметник на загиналите военнослужещи от с. Маджерито през Балканските войни и Първата световна война. \r\n*** \r\nОт 19.00 часа в камерната зала на Драматичния театър ще се състои постановката „Щурчето – убиецът на Ботев?..“.  \r\n*** \r\nОт 19.00 часа в Оперния театър ще се състои съвместен концерт на Национален фолклорен ансамбъл „Филип Кутев“ и Общински фолклорен ансамбъл „Загоре“.  \t \r\n*** \r\nОт 13.00 часа в хотел „Калина Палас“ ще бъде открит двудневен форум на земеделци от цялата страна на тема: „Качество, съхранение и приложение на минерални торове в земеделието“.", "date": "2018.11.07", "title": "Предстоящи събития в страната за 8 ноември (Агенция „Фокус“)"}
{"url": "http://www.focus-news.net/news/2018/11/07/2587701/varna-s-voenen-ritual-i-fakelna-strazha-v-grada-beshe-otbelyazana-133-ta-godishnina-ot-bitkata-pri-slivnitsa-prez-1885-g.html", "text": "С военен ритуал и факелна стража пред Паметника на приморци, загинали в Сръбско-българската война от 1885 година, във Варна тази вечер беше отбелязана 133-та годишнина от битката при Сливница, предаде репортер на  Радио „Фокус“ – Варна . В тържеството взеха участие курсанти от представителната рота на Националния военен университет „Васил Левски“ във Велико Търново. Те представиха хватки с пушка „Манлихер“ М95.  \r\nЕдно от най-отговорните участия на блока всяка година е на 6 май – Ден на храбростта и празник на Българската армия. В униформите на курсантите са вплетени елементи от юнкерската и подофицерска униформа от периода на войните за национално освобождение и обединение. Оръжията, с които курсантите изпълниха строевите хватки и движения, са автентични пушки Манлихер, образец от 1895 година. Пехотната пушка М 95 е дълга 127 сантиметра и тежи 3.8 килограма без патрони. Подготовката и командването на представителния блок се осъществи от капитан Ивелин Тодоров, който, като курсант, от пет години е в състава на блока. Представителният блок е съставен от курсанти от втори до пети курс, а хватките с оръжие, които те изпълняват, са част от строевата подготовка на бъдещите офицери.  \r\nПо-рано пред паметника беше отслужена и заупокойна молитва. Събитието е организирано съвместно с Военноморските сили на Република България, Изпълнителна агенция „Военни клубове и военно-почивно дело“, Военно окръжие I-ва степен Варна, Община Варна, Варненска и Велокопреславска света митрополия. \r\nДиана СТОЕВА", "date": "2018.11.07", "title": "Варна: С военен ритуал и факелна стража в града беше отбелязана 133-та годишнина от битката при Сливница през 1885 г."}
{"url": "http://www.focus-news.net/news/2018/11/07/2587694/iskren-veselinov-obedineni-patrioti-byudzhet-2019-g-otrazyava-filosofiyata-na-upravlenieto.html", "text": "Бюджет 2019 г. отразява философията на управлението. Това каза народният представител от ПГ на „Обединени патриоти“ Искрен Веселинов по време на дебатите по бюджета за 2019 г. на първо четене, предаде репортер на  Агенция „Фокус“  . „Ние имаме за втора поредна година бюджет приеман с мнозинството на ГЕРБ и „Обединени патриоти“, който отразява на практика философията на нашето управление. Тази философия често беше критикувана. Често се опитваше да бъде окарикатурявана“, каза Веселинов. Той заяви, че политиката за размразяване на доходите е започнала през миналата година и добави, че през тази година тази политика  има далеч по-осезаеми размери. „Говорят се много неща и се говорят много заклинания, когато трябва да се очерни една идея и политика. Обикновено винаги се започна с демографията“, каза Веселинов и добави, че най мощната мярка за справяне с проблема е ръстът на доходите.  \r\nДеница КИТАНОВА", "date": "2018.11.07", "title": "Искрен Веселинов, „Обединени патриоти“: Бюджет 2019 г. отразява философията на управлението"}
{"url": "http://www.focus-news.net/news/2018/11/07/2587705/burgas-normalno-natovareno-e-dvizhenieto-v-oblastta.html", "text": "Нормално натоварено е движението в област Бургас, предаде репортер на  Радио „Фокус“-Бургас .  \r\nДвижението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срокът на всички изброени ограничения е до 20 декември 2018 година. \r\nПо-интензивен е трафикът по основните улици и булеварди в град Бургас. По-натоварено е движението по централните улици „Иван Вазов“, „Христо Ботев“, „Цар Симеон“, „Генерал Гурго“ и „Булаир“ и по булевардите „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nДеница ДИМИТРОВА", "date": "2018.11.07", "title": "Бургас: Нормално натоварено е движението в областта"}
{"url": "http://www.focus-news.net/news/2018/11/07/2587707/kameliya-dimitrova-nkbth-mezhdu-10-i-11-hilyadi-sa-registriranite-zhertvi-na-trafika-na-hora-vsyaka-godina-v-es.html", "text": "Между 10 и 11 хиляди са регистрираните жертви на трафика на хора всяка година, като 65 % от тях са граждани на Европейския съюз. Данните обяви секретарят на Националната комисия за борба с трафика на хора (НКБТХ) Камелия Димитрова при откриването на национална среща в Пловдив, предаде репортер на  Радио „Фокус“-Пловдив . Димитрова съобщи още, че данните на Европейската комисия сочат, че 67 на сто от регистрираните жертви на трафик в ЕС са жертви на сексуална експлоатация, следвани от жертвите на трудова експлоатация – 21 %, а през последните месеци се наблюдава тенденция за увеличаване на трафика на хора с цел просия в това число и от България. \r\nЗаместник-кметът инж. Златин Велев, който е и председател на Местната комисия за борба с трафика на хора, подчерта, че Община Пловдив е съпричастна с проблема. Доказателство за това е активната работа на Местната комисия, информационните кампании, които се провеждат, сътрудничеството с правителствени и неправителствени организации за противодействие на трафика на хора. Инж. Велев припомни, че само преди броени дни стотици пловдивчани се включиха в глобалната инициатива „Поход за свободата“, посветена на Европейския ден за борба с трафика на хора /18 октомври/. „Целта ни е да алармираме обществото, че този вид модерно робство съществува и днес, че гражданите трябва да се информират по темата, защото това е един от основните методи за адекватна превенция“, подчерта той. \r\nОт своя страна секретарят на Местната комисия  за борба с трафика на хора Таня Иванова съобщи, че за последната година в Пловдив жертви на трафик са станали 17 жени и едно непълнолетно момче. \r\nДанни сочат, че в България за първото шестмесечие на 2018 г. има 339 пострадали лица, като са образувани 230 досъдебни производства в това число са сексуална и трудова експлоатация.", "date": "2018.11.07", "title": "Камелия Димитрова, НКБТХ: Между 10 и 11 хиляди са регистрираните жертви на трафика на хора всяка година в ЕС"}
{"url": "http://www.focus-news.net/news/2018/11/07/2587704/prof-petko-petkov-istorik-velikotarnovskiyat-universitet-sv-sv-kiril-i-metodiy-e-naslednik-na-stara-humanitarna-i-hudozhestvena-shkola-sazdadena-oshte-prez-1371-g.html", "text": "Великотърновският университет „Св. Св. Кирил и Методий“ е наследник на много стара хуманитарна и художествена школа, създадена още през 1371 година в Търново. Това обобщи в предаването „Царевград Търнов – славата и величието на България“ на  Радио „Фокус“  историкът проф. Петко Петков. Той припомни, че висшето учебно заведение е възстановено през 1963 година и през 2018-та чества своята 55-годишнина. „Решението за създаването му е на тогавашните управляващи. Постановлението на е на Централния комитет на партията и Министерски съвет от 1962 година. А откриването на първата учебна година се случва на 15 септември 1963 година. Това ние сме приели за начална дата на новото летоброене на Великотърновската алма матер. След това се изгражда университета, под ръководство на своя първи ректор член-кореспондентът проф. Александър Бурмов. Началото е много трудно. Ако не беше волята, желанието, любовта и безкористната всеотдайност на първите преподаватели, едва ли днес щяхме да се радваме на тази заслужена слава, която има Великотърновския университет“, обобщи още проф. Петков. Той уточни, че в изграждането на учебното заведение са участвали и преподаватели и специалисти от  всички тогава големи висши училища – Софийския университет, Художествената академия и различни институти на Българската академия на науките. „Отначало се създават само няколко специалности, началото е в областта на хуманитаристи ката. Първите  факултети са Исторически и Филологически. По-късно когато се укрепва базата и преподавателския състав, държавата, която е създател, решава през 1971, че той отговаря на изисквания да е университет, тъй като при създаването си той е висш педагогически институт. Тази заслуга отново е на първия ректор“, допълни историкът. Официално търновската алма матер се превръща в университет с указ от 13 октомври 1971 година. Така, вече 55 години, той полага и развива традициите на висшето образование в старата българска столица. \r\n„Университетските бъднини, чест и достойнство трябва да са водещи в ценностите не само на академичната общност, но и на всички жители на България“, заяви проф. Петко Петков. Това, според него, е един от основните начини за развитие на висшето образование. „Ние, възпитаниците и работещите във Великотърновския университет, имаме самочувствието, че сме наследници на Търновската книжовна школа. Имаме признание от страната и отвън, че сме продължители на тази древна културна традиция. Това доказват множеството ни участия в различни конференции – международни и национални, поканите за различни форуми и постиженията на академичната ни общност. Гордост е за Търново, че в този важен духовен център на България – историческата столица на България, има такъв университет“, посочи още проф. Петков. Той призова цялата търновска общественост да проявява по-голямо уважение към висшето учебно заведение, защото то допринася за това Велико Търново да е духовен, културен и образователен център на България. \r\nЛуиза ТРАНЧЕВА", "date": "2018.11.07", "title": "Проф. Петко Петков, историк: Великотърновският университет „Св. Св. Кирил и Методий“ е наследник на стара хуманитарна и художествена школа, създадена още през 1371 г"}
{"url": "http://www.focus-news.net/news/2018/11/07/2587706/ekspert-rusiya-borba-za-sarbiya.html", "text": "На Балканите Русия, като прилежен ученик, умело използва китайската тактика и стратегия за меката сила, пише електронното издание на официозното  . Статията е предадена без редакторска намеса. \r\nПрез тази година се навършиха десет години от момента на сключването на споразумението за продажба на сръбската енергийна компании NIS на „Газпром“. При това сделката бе сключена на по-ниска от пазарната цена. През тази декада към „Газпром“ се присъединиха „Газпром нефт“ и \"Лукойл\" и в момента те притежават почти цялата сръбска енергетика. Съгласно данните на Центъра за изследване на демокрацията , Сърбия задоволява 65% от потребностите си на газ и 70% от петрола от Русия. \r\nВторият ход на Русия в Сърбия е бил консoлидиращ. Финансовата криза през 2012-13 г. В Сърбия даде на Москва възможност да закрепи своето присъствие в тази балканска страна с помощта на кредити и заеми, контракти и инвестиции. \r\nЩо се отнася до крайната цел на руската дипломация в Сърбия, Марк Галеоти, специалист по руска политика и директор на Центъра за европейска сигурност (Прага), посочва в изследване за Съвета на ЕС по външнополитически въпроси, че Русия се стреми да създаде в Сърбия мощна разклонена мрежа от съюзници и клиенти, с помощта на които тя има намерение да доминира в тази страна.В своето проучване, което се нарича: „Западните Балкани пред лицето на руската буря“, Галеоти пише както за силно политическо, така и икономическо „проникване“ на Русия в Сърбия. Като пример често се посочва Душан Бятович. Той не само е директор на Srbijagas, но и е заместник-председател на проруската „Социалистическа партия на Сърбия“. \r\nАмериканските медии се жалват, че Западът е дискриминиран, докато в същото време постепенното „завладяване“ на Сърбия от Русия върви тихо и без каквато и да е реакция от сръбското общество, докато всеки ден могат да се чуят разгорещени спорове относно потенциалното влизане на Белград в Европейския съюз. \r\nПрез август Министерството на европейската интеграция на Сърбия проведе допитване на темата: „Подкрепяте ли влизането на Сърбия в ЕС?“ Ако в края на лятото беше проведен референдум на тази тема, то 55% от сърбите щяха да гласуват за интеграция с обединена Европа и само 21% биха били против. Тези красноречиви цифри на Запад се смятат за доказателство за стремежа на мнозинството от сърбите към влизане в Европа, но реалността е много по сложна от простата аритметика. ЕС е най-големият донор на Сърбия – за последните 16 години Брюксел е предоставил на Белград близо 5 милиарда долара. При което става въпрос за кредити, които не трябва да се връщат.През март 2012 година Сърбия получи статут на страна кандидат. Освен това в Брюксел считат, че Сърбия първа от останалите балкански страни може да влезе в ЕС през 2025 година. От тази гледна точка позицията на Запада в Сърбия изглеждат силни. Но реалността е съвсем различна. Влиянието на Русия в тази страна съвсем не е по-слабо от западното. Нещата опират до психология, пишат американски медии. Както  заяви преди три години след преговори със Сергей Лавров тогавашният сръбски президент Томислав Николич, в трудната минута човека винаги си спомня за майка си. За Сърбия тази майка не е Западна Европа, а Русия. \r\nТрудно е да бъде надценена дълбочината на културните и религиозните връзки между народите на Сърбия и Русия. Брюксел, независимо от всичките си опити да промени съотношението на силите в тази сфера, не успя да постигне нищо. През последните няколко години превъзходството на Русия в Сърбия стана особено очевидно. \r\nСмята се, че възможностите на Москва за маневри в региона се ограничават от наличието на Хърватия, Албания и Черна гора, които са част от НАТО. Македония, между другото, също наскоро получи покана за присъединяване към Алианса. \r\nСърбия остава бастион на Русия срещу настъплението на Запада на Балканите. Въпреки това надеждността на този бастион предизвиква въпроси. Заради Русия, Сърбия в момента заема главно място в плановете на САЩ, ЕС и техните съюзници в Югоизточна Европа. При това не трябва да се забравя и за „малката Сърбия“ – Република Сръбска, един от ентитетите на Босна и Херcеговина. В него доминират сърбите и там бързо се разпростира руската мека сила. \r\nКогато говорим за отношенията между Белград и Москва, не бива да се забравя и за още един мощен лост за влияние над Сърбия на Русия – Косово, за което Белград има само един съюзник, който може да му помогне реално. Това, разбира се, е Русия. \r\nНа Запад разбират, че губят от Русия в борбата за Сърбия, но им е много трудно да обърнат хода на борбата. Поне засега, всички опити на Брюксел да го направи се оказваха неуспешни. Освен Косово има и още една червена линия за Сърбия, която тя няма намерение да пресича – това са санкциите срещу Русия, които Белград, независимо от натиска от страна на Брюксел и Вашингтон, няма намерение да въвежда. \r\nПревод и редакция:", "date": "2018.11.07", "title": "„Експерт“ (Русия): Борба за Сърбия"}
{"url": "http://www.focus-news.net/news/2018/11/07/2587698/parlamentat-prie-na-parvo-chetene-byudzheta-za-2019-godina.html", "text": "Парламентът прие на първо четене бюджета за 2019 година, предаде репортер на  Агенция „Фокус“ . „За“ гласуваха 115 народни представители, а 85 бяха „против“. Бюджетът мина на първо четене с гласовете на ГЕРБ и „Обединени патриоти“. Подкрепен беше от един депутат от „Воля“ и от един независим депутат. „Против“ бюджета гласуваха от ПГ на БСП и на ДПС. \r\nНа гласуването в пленарна зала присъстваха министрите Владислав Горанов, Цецка Цачева, Кирил Ананиев, Боил Банов, Теменужка Петкова, Росен Желязков, Бисер Петков, Младен Маринов, Красимир Вълчев, Нено Димов.  \r\nПриоритетите на Бюджет 2019 са социалната политика, образованието, отбраната и политиката по доходите. В бюджета за следващата година е заложен дефицит от 0.5% от БВП.  \r\nПредвижда се растежът на БВП да се повиши до 3,7% през 2019 г. поради по-силните публични инвестиции и публично потребление и да се задържи на ниво от 3,5% в периода 2020-2021 година. Безработицата се очаква да се понижи до 4,8% за 2019 година.  \r\nПриходите в бюджета ще бъдат 43,8 млрд. лева, а през 2021 година се прогнозира да достигнат 47,5 млрд. лева. Ставките на корпоративните данъци и тези на данъците върху доходите на физическите лица ще се запазят. Разходите през 2019 година ще бъдат 44,4 млрд. лева, а през 2021 година се очаква да достигнат до 47, 5 млрд. лева.  \r\nВ бюджета са предвидени 40,4 млн. лева за помощи за отопление, с 50% повече в сравнение с 2018 година. 150 млн. лева ще се отпуснат за хората с увреждания, а 7 млн. лева за децата сираци без право на наследствена пенсия. През следващата година разходите за отбрана ще достигнат 1,8 млрд. лева, което е 1,58% от БВП на страната. Средствата ще се разпределят по проектите за модернизация на ВВС, Сухопътни войски и ВМС. През следващата година ще бъдат увеличени средствата за персонал в МВР и в Министерството на правосъдието. Приходите на общините ще нараснат с 120,8 млн. лв. спрямо разчетените за 2018 година.  \r\nМинималната работна заплата ще се увеличи от 510 на 560 лева. С 10% повече са парите за заплати и осигурителни вноски на държавните служители. С 20% по-високи ще бъдат заплатите на учителите, а тези на непедагогическия персонал с 10%. Увеличение ще има и при средствата, отпускани за хранене на учениците от първи до четвърти клас. С над половин милиард лева повече средства ще има и за общините. \r\nПрез 2019 година се очаква държавният дълг да намалее от 22,2 на 20 млрд. лева. Така България ще бъде с третия най-нисък дълг в ЕС. Консолидираният дълг на сектор „Държавно управление“ ще бъде в диапазона 24,3-23,5 млрд. лева. \r\nБиляна ИВАНОВА", "date": "2018.11.07", "title": "Парламентът прие на първо четене бюджета за 2019 година"}
{"url": "http://www.focus-news.net/news/2018/11/07/2587695/hurriyet-za-parvi-pat-v-kongresa-na-sasht-vlizat-myusyulmanki.html", "text": "Междинните избори в САЩ ще останат в историята с влизането на първите две мюсюлманки в Конгреса на САЩ, отбелязва турският вестник  Hurriyet .  \r\nРашида Тлайб от Мичиган и Илхан Омар от Минесота – и двете от Демократическата партия на САЩ, спечелиха изборите и ще попълнят състава на Камарата на представителите. Тлайб бе излъчена като фаворит в 13-ти избирателен района на Мичиган, след като предходният представител Джон Кониърс се оттегли след обвинения в сексуален тормоз. Мюсюлманката от палестински произход е работила в продължение на шест години в законодателната власт. В предизборната си кампания тя заложи на увеличаване на минималната заплата и безплатното образование в колеж. Тлайб е защитник на правата на палестинците и е отявлен критик на президента на САЩ Доналд Тръмп. \r\nИлхан Омар спечели вота в пети избирателен район на Минесота. Пристига в САЩ преди повече от две десетилетия като бежанец от Сомалия. Тя спечели одобрението на прогресивното крило на Демократическата партия, включително това на Александрия Окасио-Кортез от Ню Йорк.  \r\nНа междинните избори за първи път след атентатите от 11 септември 2001 г. в надпреварата за местата в Конгреса на САЩ се кандидатираха рекордните 90 мюсюлмани, допълват от редакцията. Тереза Герова", "date": "2018.11.07", "title": "Hurriyet: За първи път в Конгреса на САЩ влизат мюсюлманки"}
{"url": "http://www.focus-news.net/news/2018/11/07/2587708/penka-ignatova-obshtina-veliko-tarnovo-obshtinata-ne-razgranichava-uchilishtata-na-obshtinski-chastni-i-darzhavni-a-raboti-za-razvitieto-na-vsichki.html", "text": "Община Велико Търново не разграничава училищата на общински, държавни и частни, а работи еднакво за развитието на всички образователни институции. Това обобщи в предаването „Царевград Търнов – славата и величието на България“ на  Радио „Фокус“  Пенка Игнатова, директор Дирекция „Образование, младежки дейности и спорт“ в местната администрация. Тя уточни, че един от механизмите е назначаването на млади учители. „Това са хора, които за пръв път прекрачват прага на училище или детска градина. Не може да се каже, че те идват от университетската скамейка. Те са без професионален опит като педагози“, обясни Пенка Игнатова.  Освен това допълни, че се работи и за подобряване на материалната база, както и за по-сериозна подкрепа на педагогическите екипи. „И младите хора трябва да знаят, че в лицето на Регионалното управление на образованието, в лицето на директорите на образователните институции и кмета на Община Велико Търново имат подкрепа и подадена ръка, която могат да поемат“, категорична бе още Игнатова. \r\nЛуиза ТРАНЧЕВА", "date": "2018.11.07", "title": "Пенка Игнатова, Община Велико Търново: Общината не разграничава училищата на общински, частни и държавни, а работи за развитието на всички"}
{"url": "http://www.focus-news.net/news/2018/11/07/2587709/zam-ministar-denitsa-nikolova-noviyat-model-na-regionalna-politika-predpostavya-povishavane-na-ikonomicheskoto-razvitie-dohodite-i-blagosastoyanieto-na-horata-v-regionite.html", "text": "Ползите от промените в статистическото райониране на страната ще се усетят от населението след 2021 г., когато в резултат на предвидените промени в подхода към регионите и новите възможности на финансиране от ЕС, инвестициите ще достигнат до хората и ще допринасят допълнително за повишаване на техните доходи и благосъстояние. Това коментира пред журналисти зам.-министърът на регионалното развитие и благоустройството Деница Николова в рамките на дискусия за промените в Закона за регионалното развитие, която се проведе в София. Това съобщиха от  МРРБ . В нея участваха също Сергей Цветарски - председател на Националния статистически институт, проф. д-р арх. Веселина Троева - изпълнителен директор на Националния център за териториално развитие и експерти от МРРБ. Зам.-министър Николова подчерта, че амбицията на МРРБ е до края на годината промените в Законна за регионално развитие и новото райониране на страната, предвиждащо обособяване на четири района за планиране от ниво 2, да има одобрение от Министерския съвет и в началото на следващата година той да бъде в Народното събрание за гласуване. „Надявам се за консенсусно решение, защото този закон е важен и за стратегическите документи и подготовката за финансирането след 2020 г.“, каза тя.   \r\nЗаместник-регионалният министър обясни, че с промените в Закона за регионалното развитие се дава възможност за нов тип регионална политика и нов подход към нея с цел развитие на регионите и вземането на решения за тях. Тя подчерта, че страната със своите природни дадености и географско положение предполага диференциран подход за развитие и даде пример, че не можем да развиваме с еднакви политики и решения Дунавската равнина и Югозападна България. „Ето защо е нужен диференциран подход за инвестиции, за да насърчаваме характерните нужди на определен регион, да се възползваме от възможностите“, обясни тя. Новото райониране дава предпоставки за целенасочен модел на въздействие върху регионите, съобразен със спецификите и населението на всеки район и потенциалите за развитие , посочи заместник-министърът. \r\nДруг важен акцент с промените в Закона за регионалното развитие е намаляване броят на стратегическите документи, които в момента са над 400, но не са „облечени” с финансиране. Въвеждат се три основни нива за стратегически документи - национално, регионално и общинско ниво, като местните власти ще разработват план за интегрирано развитие на общината. \r\n„Целта ни е да има по-ясен ефект от нашите инвестиции, защото на ниво регион трудно постигаме ефекта на добавена стойност от проектите“, коментира Николова.  В момента част от населените места нямат достъп до европейско финансиране. За в бъдеще можем да  преодоляваме тези „бели петна“ като даваме възможност за реализиране на общи проекти между общините и областите.   \r\nПредвижда се и засилване на ролята на регионалните съвети за развитие, които като структура в момента са лишени в голяма степен от възможности за вземане на решения с влияние за инвестиции на регионално ниво. „Разширяваме възможностите на съвета и дефинираме рамка за оценка и вземане на решения за инвестиции на регионално ниво, за определяне на източници за финансирането им“, каза още Николова. \r\nПредседателят на Националния статистически институт Сергей Цветарски посочи по време на дискусията, че с новото райониране се изпълнява изискването на регламент 1059 на ЕС от 2003, който установява териториалните единици за статистически цели за районите от нива 1, 2 и 3. „За съжаление неблагоприятните демографски процеси у нас в последните години доведоха до намаляване на районите за планиране, които в момента са 6. С обособяването на 4-те нови района ние ще постигнем хомогенност на единиците, които наблюдаваме, за осигуряване на информация. Целта е да има равенство с единиците в целия  ЕС, това е основната функция на статистиката, за да са сравними данните в европейски мащаб“, коментира той. Цветарки обясни, че промяна в броя на районите от ниво 2 може да се прави веднъж на 3 години, като страната ни трябва да е готова с новото райониране до 1 февруари догодина.  Председателят на НСИ потвърди, че два от районите у нас – Северозападен и Северен Централен са с под минимално изисквания брой население от 800 хил. души. В същото време Югозападният район е с няколкократно по-висок брой население. „Четирите нови райони ще са устойчиви откъм население и няма да се променят пак в следващите 7-8 години. В перспектива в следващите 50 години няма да имаме район, който да отпадне от изискването за население. От днешна гледна точка това изглежда изключително устойчив вариант и няма да се налагат промени по него“, категоричен бе той. \r\nПроф. Веселин Троева коментира, че системата от стратегически документи за регионално и пространствено развитие се променя заради търсения ефект да имаме по-малко, но стойностни документи, фокусирани върху приоритетите на страната и балансираното развитие, овързани с политиката за регионално развитие и останалите политики в страната. „Целта ни е да имаме по-ефективно използване на по-ограничените ресурси“, каза тя. \r\nЗаместник-министър Деница Николова подчерта, че отделянето на София като самостоятелен район за планиране ще има негативно последствие върху 2 млн. души, които живеят в столицата. „Така ще се скъсат функционалните връзки на София с останалите градове и ще има опасност за реализацията на ключови обекти и проекти, които са приоритетни за Югозападна България“, заяви тя. Заместник-министърът посочи, че заради включването на София в Югозападния район няма да се стигне до намаляване на европейското финансиране за останалите области, нито пък ще има ощетени области и общини. „Всички райони ще получат европейско финансиране, проекто-бюджетът за страната ни е вече обявен, предстои да бъдат проведени преговори на ниво Съвет на ЕС.  \r\nДискусията за предлаганите промени в Закона за регионалното развитие се предаваше на живо в интернет, като зрителите също имаха възможност да задават въпроси и коментари. В нея участваха народни представители, областни управители, представители на управляващите органи на оперативните програми, на Националното сдружение на общините в Република България, синдикални и работодателски организации, академичната и научната общност, неправителствени граждански организации и министерства.", "date": "2018.11.07", "title": "Зам.-министър Деница Николова: Новият модел на регионална политика предпоставя повишаване на икономическото развитие, доходите и благосъстоянието на хората в регионите"}
{"url": "http://www.focus-news.net/news/2018/11/07/2587700/georgi-gyokov-bsp-glasuvah-protiv-darzhavniya-byudzhet-zashtoto-sled-kato-go-priemem-balgariya-shte-prodalzhava-da-ima-seriozni-problemi-v-sotsialnata-sfera.html", "text": "Гласувах „против“ държавния бюджет, защото след като го приемем, България ще продължава да има сериозни проблеми в социалната сфера. Това каза народният представител от ПГ на „БСП за България“ Георги Гьоков в отрицателен вот след приемане на държавния бюджет за 2019 г. на първо четене, предаде репортер на  Агенция „Фокус“ . Депутатът от БСП заяви, че е гласувал „против“ бюджета заради замразените социални плащания.  „За какво ни е бюджетът, след като не прави живота на българина по–добър? Защо са ни тези управляващи, след като не правят живота на българина по-добър?“, каза Гьоков.  \r\nДеница КИТАНОВА", "date": "2018.11.07", "title": "Георги Гьоков, БСП: Гласувах „против“ държавния бюджет, защото след като го приемем, България ще продължава да има сериозни проблеми в социалната сфера"}
{"url": "http://www.focus-news.net/news/2018/11/07/2587710/plovdiv-159-detsa-s-uvrezhdaniya-sa-poluchili-podkrepa-po-proekta-na-obshtina-karlovo-da-prodalzhim-dobroto-delo.html", "text": "159 деца с увреждания и риск от изоставане в развитието си са получили подкрепа по проекта на Община Карлово „Да продължим доброто дело“. Това съобщи в предаването „Часът на Карлово” на  Радио „Фокус”-Пловдив  Цветина Захарлиева, от Социален център  „По-добре заедно“, координатор по проекта. Проектът е бил реализиран от 1 юли 2016 до 1 ноември 2018 г. с финансовата подкрепа на Европейския социален фонд чрез ОП „Развитие на човешките ресурси 2014-2020“. Децата са ползвали безплатно услугите на рехабилитатор, логопед, специален педагог и психолог по време на реализацията на проекта в услугите „Ранна интервенция на уврежданията“ и „Индивидуална педагогическа подготовка за деца със СОП“. „Много от децата, които посещаваха центъра и бяха със сериозни увреждания после проходиха”, каза Захарлиева. 26 деца в предучилищна възраст са получили допълнителна педагогическа подкрепа от специален педагог. „Ние имахме и лятно училище през последните две година – през юли и август. По време на тези училища децата са получили допълнителна подготовка с педагог, медиатор и др. Работело се е и със семействата, като родителите са били консултирани и подкрепяни. „Имахме гинеколог и акушер, които работеха с многодетни непълнолетни млади жени”, каза Захарлиева. Услугите са били комплексни и напълно безплатни както за децата, така и за семействата. \r\nПостигнатият резултат са 1500 обхванати деца и ангажирани 24 специалисти. В услугите „Семейно консултиране и подкрепа“ и „Формиране и развитие на родителски учения“ са били обхванати над 500 родители с консултации за правилно отглеждане и хранене на децата, семейно планиране, кампании за превенция на ранните бракове сред младите момичета от ромската общност, предоставени юридически консултации относно социално-осигурителното, здравно и семейно законодателство. \r\n„В летните училища към центъра през 2017 и 2018 година 60 деца в предучилищна възраст са получили допълнителна педагогическа подкрепа за равен старт в училище. \r\nИмало е мобилни екипи, които са посещавали семейства с деца в риск от недохранване. Правени са били дарения от дрехи и обувки“, разказа още Цветина Цахарлиева. \r\n„Надяваме се доброто дело по проекта да продължи и след приключването на проекта и с новия закон за социалните услуги тези дейности да станат държавно делегирани“, каза Захарлиева. Тя се надява държавата да ги припознае за ранна превенция на уврежданията, да има устойчивост на тези социални услуги, което е облекчение и за родителите на децата с увреждания. \r\nЦветана ТОНЧЕВА", "date": "2018.11.07", "title": "Пловдив: 159 деца с увреждания са получили подкрепа по проекта на Община Карлово „Да продължим доброто дело“"}
{"url": "http://www.focus-news.net/news/2018/11/07/2587715/veliko-tarnovo-obshtina-svishtov-uchastva-v-desetata-yubileyna-natsionalna-sreshta-na-ekspertite-po-programi-i-proekti-ot-obshtinite.html", "text": "Община Свищов участва в десетата юбилейна Национална среща на експертите по програми и проекти от общините, съобщиха от пресцентъра на  Общината . Срещата се проведе от 7 до 9 ноември в курортен комплекс Боровец и ще събере повече от 250 участници – кметове, общински съветници, заместник-кметове и експерти. Те ще дискутират по темите за управлението и изпълнението на общинските проекти, подкрепени от Европейските структурни и инвестиционни фондове. \r\nКато кмет на една от водещите общини в реализирането на публичната си програма и изпълнение на дейностите по проектите от ОП „Региони в растеж 2014-20202“, и като представител на Националното сдружение на общините в Комитета за наблюдение на програмата за сътрудничество с Румъния, Генчо Генчев бе поканен да ръководи първия пленарен панел на тридневния форум. Кметът на Свищов изрази удоволствието си да модерира откриващата сесия и приветства с „Добре дошли” всички гости, и добри партньори от дирекция „Централно координационно звено“ към Администрацията на Министерския съвет, както и представителите от Управляващия орган на Програмата за развитие на селските райони от Министерството на земеделието, храните и горите. \r\nТой подчерта, че днешната пленарна сесия е посветена на бъдещето, на следващия програмен период 2021-2027 година, но се надява, че в рамките на тридневния форум ще бъдат обсъдени много от откритите въпроси по всяка от оперативните програми.", "date": "2018.11.07", "title": "Велико Търново: Община Свищов участва в десетата юбилейна Национална среща на експертите по програми и проекти от общините"}
{"url": "http://www.focus-news.net/news/2018/11/07/2587712/do-kraya-na-noemvri-shte-badat-izprateni-iskaniyata-za-oferti-po-proekta-za-nova-boyna-mashina-na-pehotata.html", "text": "До края на ноември ще бъдат изпратени исканията за оферти по проекта за нова бойна машина на пехотата. Очакванията ни са до май 2019 г. да приключи процесът за подаване на оферти и тяхната оценка и да бъде сключен договор. Това каза командирът на Сухопътните войски генерал-майор Михаил Попов пред журналисти след стрелбите на полигон Сливница, съобщиха от  Министерство на отбраната . \r\nОсвен главния проект за модернизация на Сухопътните войски, който привлича най-много внимание, през тази година разработваме още 12 проекта. Те включват проекти за инженерните и артилерийските формирования; за осигуряване на прибори за нощно виждане за военнослужещите; за комунално-битовото и логистичното осигуряване; за безпилотни летателни апарати; за радари за ПВО-подразделенията и т.н. Тези 12 проекта обхващат всички родове войски от състава на Сухопътните войски“, съобщи генерал-майор Михаил Попов. Очакванията са проектите да бъдат реализирани в следващите от 5 до 7 години в рамките на „Националния план за повишаване на разходите за отбрана на 2% от брутния вътрешен продукт на Република България до 2024 г.“. Предприети са и стъпки за осигуряването на по-добра индивидуална екипировка на военнослужещите. \r\nКомандирът на Сухопътните войски каза, че подготовката на формированията от Сухопътните войски се води планомерно. Предвид зимните условия в готовност за оказване на помощ на населението са 20 модула от състава на Сухопътните войски. „Доказали сме, че сме винаги там, когато и където има нужда от нас“, заяви генерал-майор Михаил Попов.   \r\nВ отговор на журналистически въпрос командирът на Сухопътните войски отбеляза, че проблемите са свързани основно с поддръжката на наличната техника и с некомплекта във военните формирования, който от миналата година до сега се е увеличил с около 100  души. В тази връзка генерал-майор Михаил Попов изрази увереност, че предприетите от страна на ръководството на Министерството на отбраната мерки за попълване на вакантните места и увеличаването на заплатите на военнослужещите ще доведат до по-успешни конкурси и тенденцията за увеличаване на некомплекта ще спре. \r\nНа полигон Сливница се проведоха заключителният етап на военно-приложния многобой за Купата на командира на Сухопътните войски и турнирът по стрелба със стрелково оръжие за журналисти, ветерани и членове на общонароден съюз „Бойна дружба“. С това стартираха мероприятията по повод празника на Сухопътните войски – 19 ноември. През тази година той съвпада с отбелязването на 133-ата годишнина от Сръбско-българската война. \r\nВъв военно-приложния многобой между формированията от Сухопътните войски първо място зае отборът на Центъра за подготовка на специалисти - Сливен, на второ място е отборът на 55-ти инженерен полк - Белене, а на трето – отборът на Втора механизирана бригада Стара Загора. \r\nВ турнира по стрелба за представителите на средствата за масова информация, след оспорвана борба първото място зае Христо Анастасов от списание „Клуб Оръжие“.", "date": "2018.11.07", "title": "До края на ноември ще бъдат изпратени исканията за оферти по проекта за нова бойна машина на пехотата"}
{"url": "http://www.focus-news.net/news/2018/11/07/2587716/oblastnata-administratsiya-v-sliven-podari-prenosim-kompyutar-na-balgarskoto-uchilishte-v-selo-gorodnoe-v-rayona-na-bolgrad.html", "text": "Областната администрация в Сливен подари преносим компютър на българското училище в село Городное, в района на Болград.  Това съобщиха от пресцентъра на  институцията . \r\nЖителите на Городное са потомци на преселници от сливенското с.Жельо войвода и добричкото с.Градина. Подаръкът бе връчен от зам.областния управител Камен Костов. Това стана по време на тридневното му гостуване в Украйна заедно с учениците, класирали се в националния конкурс „Болградската гимназия – извор на родолюбие“, проведен по инициатива на областната администрация. С тях пътуваха още членовете на инициативния комитет за конкурса доц. Господин Стефанов и гл.ас. Петко Цанков, учители и родители. \r\nГостите бяха радушно посрещнати в гимназията. Участваха в градското поклонение в памет на загиналите за отечеството бесарабски българи през Руско-турската война и поднесоха цветя на паметника, известен като „Малката Шипка“. Групата посети трипрестолния храм „Свето Преображение Господне“, съграден с доброволния труд на хиляди преселници. 29 октомври – датата, на която преди 180 години църквата е била осветена, се чества като Ден на бесарабските българи. Зам.областният управител Камен Костов поднесе на домакините от Болград поздравителен адрес от областния управител Чавдар Божурски. Програмата на визитата включваше още среща с академичното ръководство на университета в Измаил, посещение в едно от петте неделни български училища, поклонение пред паметника на Георги Раковски в Болград и пред паметника на акад. Александър Теодоров – Балан в едно от близките населени места. Директорката на Болградската гимназия Снежана Скорич изпрати благодарствена грамота на зам.областния управител Димитринка Петкова за приноса й в организирането на националния конкурс.", "date": "2018.11.07", "title": "Областната администрация в Сливен подари преносим компютър на българското училище в село Городное, в района на Болград"}
{"url": "http://www.focus-news.net/news/2018/11/07/2587713/dimitar-nedev-arheologicheski-muzey-sozopol-nyamame-drastichni-sluchai-s-imanyarski-nabezi.html", "text": "В зоната, която контролираме, нямаме драстични случаи с иманярски набези. Това каза за  Радио „Фокус“ – Бургас  Димитър Недев, директор на Археологическия музей в Созопол. „Има стари пробити могили, даже последните години на миналия век пробиха две, опитахме се чрез ГДБОБ да ги задържим на място, но без резултат“, заяви Недев. По думите му иманярите обикновено се концентрират върху дълбоката част на Странджа и такива случаи е имало в устието на река Ропотамо, както и е имало случай на разбита могила до село Велика.  \r\n„За съжаление извършителите не бяха установени. Последният случай е в землището на село Извор, когато при едни теренни обходи във връзка с българо-немска археологическа експедиция, бяха установени две намеси в зоната „Алепу“ близо до Дюни и друга намеса в село Извор“, добави Недев. По думите му са инициирали комисия по член 160 във връзка със застрашени паметници в риск, за да се определят мерки за последващо проучване и по единия обект  са констатирани дупки от металотърсачи, както и разбит гроб в зона на надгробна могила. „В зоната на „Калето“  на село Извор заварихме двама младежи да копаят пръст с цел насипване на дворно място, при този случай лицата бяха установени и задържани и се води следствие, посочи Димитър Недев.  \r\nКато заключение Недев добави, че проблемите с иманярите не са фатални и толкова сериозни. „При нас и находките вървят добре, край Черноморец, селището, освен разкритата крепостна стена и ценни археологически находки, то тепърва ще разкрива своите тайни, защото е с много дълга хронология от 6 век до към 17 век, там продължават изследванията“, допълни още Недев. \r\nМария КУРТЕВА", "date": "2018.11.07", "title": "Димитър Недев, Археологически музей – Созопол: Нямаме драстични случаи с иманярски набези"}
{"url": "http://www.focus-news.net/news/2018/11/07/2587732/galina-todorova-psiholog-ot-varna-lipsata-na-tselenasochenost-neudovletvorenostta-i-stresat-pomagat-za-otklyuchvaneto-na-panicheski-ataki.html", "text": "Липсата на цел и посока помага за отключване на панически атаки. Това каза в интервю за  Радио „Фокус“ – Варна  Галина Тодорова, психолог-консултант от Варна. „Основните причини за поява на паник атаки са генетическа обремененост, стрес, който провокира тревожност в хората, неудовлетвореност, липса на цел и посока. Стресът, който преживяваме в днешно време, се отразява върху нас. Самият начин на живот преди години е бил много по-спокоен, имало е повече физически труд, отколкото умствен. В днешно време има бум на информационни технологии, на информация, която човешкият мозък трудно преработва и приема – от това напрежение се получават паник атаките. Има случаи, в които хората потискат емоциите си, особено гнева“, каза още Галина Тодорова. Тя обясни действието на паническите атаки чрез тенджера, пълна с вода. „Тенджерата е нашата душа и мозък, в която потискаме емоциите, като поставяме капак върху нея. В един момент водата извира. По същия начин действаме върху емоциите“, допълни още психологът. \r\nСпоред Тодорова спортът и отделянето на време за хоби помагат при преборването на панически разстройства. „Хубаво е човек в такива трудни ситуации, в които изпитва негативни емоции, да предвиди какви мисли му минават през главата. Добре е да бъде по-аналитичен, да си задава въпроси дали наистина тези мисли са верни, защото много често се случва да сме в грешната посока и да интерпретираме реалността по един тревожен начин, а всъщност реалността да е друга. Трябва да се общува повече, да се отделя време за удоволствия, хобита и спорт. Физическите занимания дават ендорфин по естествен път. Човек трябва да намира време за себе си, за почивка и за отдих. Добре влияят и релаксиращи техники“, допълни още Галина Тодорова. Тя заяви коментира също, че все повече деца страдат от тревожност. Причината е проблем на родителите във взаимоотношенията си в семейството. Тогава децата изразяват своето страдание чрез агресия, която може да бъде насочена или навън – към училище, детска градина или другарчета, или навътре – към тях самите. Има вероятност да се затворят, да изпитат тъга, нежелание за общуване. Проблемите са обикновено от семеен тип, които се отразяват върху самото дете. Срещат се и други с невротични проявления – тикове, напикаване“, каза още Галина Тодорова. Тя смята, че широко разпространен предразсъдък е, че „децата не разбират“ и нямат причини да страдат, че те са щастливи поради самия факт, че са деца. „Страданията достъпни за възрастните са недостъпни за децата. Дори се изказва мнение, че детето „няма право“ да страда, защото възрастните правят всичко за да „забрави“ и да се чувства добре. Децата страдат много по-често, отколкото предполагаме, но възрастните не винаги разпознават това страдание. Те имат проблем да бъде чуто тяхното желание, да бъде зачетен изборът им. Когато нямат друг достъпен „език“ за това, което е в основата на тяхното страдание, децата и юношите го „казват“ чрез актове, които говорят вместо тях – като се започне от проблеми с храненето и чести боледувания, през агресивни прояви и провали в училище, до употреба на дрога и опити за самоубийство“, допълни още Галина Тодорова. \r\nХристиян ТИЛКИЯН", "date": "2018.11.07", "title": "Галина Тодорова, психолог от Варна: Липсата на целенасоченост, неудовлетвореността и стресът помагат за отключването на панически атаки"}
{"url": "http://www.focus-news.net/news/2018/11/07/2587714/sofiya-maykite-na-detsa-s-uvrezhdaniya-izlyazoha-na-poreden-protest.html", "text": "Майките на деца с увреждания се събраха за 17-и пореден път на протест пред сградата на Министерския съвет, предаде репортер на  Агенция „Фокус“ . Исканията на протестиращите са оставка на Валери Симеонов като вицепремиер на страната. Шествието потегля по бул. „Княз Александър Дондуков“ в посока паметника на Васил Левски. Движението в района е затруднено.", "date": "2018.11.07", "title": "София: Майките на деца с увреждания излязоха на пореден протест"}
{"url": "http://www.focus-news.net/news/2018/11/07/2587711/the-jerusalem-post-kak-demokratite-v-kamarata-na-predstavitelite-mozhe-da-povliyayat-na-vanshnata-politika-na-sasht.html", "text": "Демократите ще използват мнозинство си в Камарата на представителите на САЩ, за да преобърнат подхода на републиканците във външната политика на страната. Те ще настояват за преразглеждане на позицията на Вашингтон за Иран и за затягане на отношенията с Русия, Саудитска Арабия и Северна Корея, коментират в редакцията на израелския вестник  The Jerusalem Post . \r\nЕлиът Енгъл, който е начело на Комисията по външни работи на Камарата, заяви, че в следващите месеци може демократите може да настояват за използването на военна сила в страни като Ирак и Сирия. В по-горещи точки като Китай и Иран обаче едва ли ще има промени в статуквото, изрази увереност Енгъл.  \r\nСега, след като за първи път от 2011 г. насам демократите поеха контрола върху 435-членната долна камара на Конгреса,  те ще имат привилегията да решават кои законодателни актове да бъдат разгледани в органа и ще играят по-голяма роля при определянето на бюджета и в законодателството.  \r\nНе мисля, че трябва да оспорваме нещо, само защото това е направено от администрацията, но мисля, че имаме задължение да преразгледаме политиките и да направим разбор\", допълни още Елиът. \r\nДемократите ще трябва да работят с контролирания от републиканците Сенат, но все пак най-голямата им сила ще произтича от правото да упражняват надзор, да организират изслушвания и да ръководят ключови комисии като тази за външните работи и разузнаването.  Могат ли демократите на съживят споразумението за ядрената програма на Иран? \r\nДемократите бяха разгневени от решението на президента Доналд Тръмп да изтегли страната от ядрената сделка с Иран, постигната от администрацията на предходния държавен глава на САЩ Барак Обама през 2015 г. Но има много малко неща, които те могат да направят, за да променят политиката за споразумението, докато републиканците заемат Белия дом. \r\nЗаконодателите в САЩ са предпазливи към прекалено приятелските връзки с Иран, особено като се има предвид враждебността, която Израел демонстрира към Техеран. Докато премиерът Бенямин Нетаняху работи в тясно сътрудничество с републиканците в САЩ, силните връзки с Израел остават основен приоритет и за двете страни. \r\nЕнгъл е сред демократите, които се противопоставиха на споразумението с Иран, но той е уверен, че Тръмп трябва да работи по-тясно с важни съюзници като страните от Европейския съюз, по този и други въпроси. „Мисля, че това, което трябва да направим, е да се опитаме да поправим щетите с нашите съюзи\", изрази увереност демократът.  Как демократите гледат на Русия? \r\nДемократите планират разследвания, свързани с Русия, като например за предполагаемите връзки на предизборния щаб на Доналд Тръмп с Москва и възможностите за конфликт на интереси, произтичащи от подобни контакти.  \r\nОт гледна точка на политиката Камарата на представителите, контролирана от Демократическата партия, би настоявала Русия да бъде наказана заради предполагаемата си намеса в американските избори и политики, заради действията на Москва в Украйна и участието й в сирийската гражданска война. \r\nОрганът ще настоява за налагането на допълнителни санкции, включително мерки, насочени към руския държавен дълг. Демократите също така ще се опитат да принудят Тръмп да наложи ограниченията в законопроекта, който той подписа с неохота през август 2017 г. \r\nЧленовете на Конгреса също обещаха да положат усилия, за да получат максимално подробна информация за срещата на високо равнище в Хелзинки между лидерите на Белия дом и Кремъл. Вашингтон запази в тайна подробностите от хода на преговорите.  \r\n„Това е смешно, че може да има такава среща на високо равнище между двамата лидери, а Конгресът да бъде държан в неведение\", коментира Енгъл. Същевременно той допълни, че въпросът за намесата на Русия в изборите от 2016 г. „изобщо не е решен\". Отношенията със Саудитска Арабия след убийството на Джамал Хашоги? \r\nУбийството на журналиста Джамал Ханшоги в консулството на Саудитска Арабия в Истанбул добави още една капка към разочарованието на американските законодатели от действията на Рияд, свързани с войната в Йемен и зачитането на човешките права.  \r\nДемократичната партия обеща да прокара законодателството, за да блокира оръжейните сделки с Рияд и да обмисли други мерки за спиране на унищожителната кампания в Йемен. \r\nЕнгъл все още гледа на Саудитска Арабия като противовес на влиянието на Иран в Близкия изток, но твърди, че Вашингтон трябва да изисква повече от Рияд. „Ако саудитците търсят нашата подкрепа, тогава те трябва да обърнат внимание на някои неща, които ни засягат\", твърди демократът.  Искат ли демократите мир със Северна Корея? \r\nДемократите уверяват, че са решени да получат повече информация за срещите на Тръмп и държавния секретар Майк Помпео със севернокорейския лидер Ким Чен-ун. Притесненията им са, че Тръмп е направил прекалено много отстъпки на лидера на Пхенян.  \r\nЕнгъл и други демократи планират да призоват администрацията да свидетелстват публично и при затворени врати за хода преговорите. Но те не искат да се месят в дипломацията, която цели да предотврати ядрена война.  Могат ли демократите да променят политиката към Китай? \r\nНе се очаква доминираната от демократите Камара на представителите да внесат значителни изменения в политиката към Китай. Критиките към Пекин са надпартийни и това едва ли ще се промени.  \r\nВисокопоставени демократи като Адам Шиф, който е начело на Комисията за вътрешно разузнаване, се присъединиха към републиканците, подкрепящи мерките за оказване на натиск на Китай. \r\nНо Енгъл и други признават, че азиатската страна е необходим партньор, особено в отношенията със Северна Корея. „Мисля, че трябва да бъдем внимателни, за да не се сблъскаме“, обясни демократът.  \r\nПодобно на републиканците, демократите са разделени по въпроса за търговската война, която Тръмп започна с Китай.  Някои членове на партията виждат свободната търговия като генератор на работни места, докато други подкрепят въвеждането на допълнителни вносни мита с цел защита на работниците в отрасли като добива на стомана и производството. Тереза Герова", "date": "2018.11.07", "title": "The Jerusalem Post: Как демократите в Камарата на представителите може да повлияят на външната политика на САЩ"}
{"url": "http://www.focus-news.net/news/2018/11/07/2587737/vidin-450-detsa-zapisani-za-parvoklasnitsi-v-oblastta-sa-poluchili-ednokratna-finansova-pomosht.html", "text": "450 деца, записани за първокласници от Видинска област, са получили еднократна помощ, каза за  Радио „Фокус“ – Видин  Венцислав Боянов, директор на РДСП-Видин. Той посочи, че с помощта от 250 лв. са подкрепени 440 семейства. От началото на годината са санкционирани 248 семейства за отсъствия на децата им 5 учебни часа. Броят на децата отсъствали 5 учебни часа без уважителна причина е 280. Санкционирани са и 75 семейства на деца в предучилищна възраст, отсъствали без уважителна причина 3 дни. Броят на децата отсъствали без уважителна причина е 79. \r\nАнна ЛОЗАНОВА", "date": "2018.11.07", "title": "Видин: 450 деца, записани за първокласници в областта, са получили еднократна финансова помощ"}
{"url": "http://www.focus-news.net/news/2018/11/07/2587739/ruse-kmetat-na-slivo-pole-e-katastrofiral-sastoyanieto-mu-e-stabilno.html", "text": "Кметът на община Сливо поле Валентин Атанасов е катастрофирал тази вечер. Инцидентът е станал на пътя Сливо поле-Ряхово, като кметът е пътувал за събрание. Атанасов е откаран е в русенската болница, състоянието му към момента е стабилно, съобщава  Дарик радио . \r\nПо първоначални данни той не е употребил алкохол, не е карал и с висока скорост. Не са потвърдени и оплакванията за претърпян инфаркт по време на шофирането, но му е направена коронарография, тъй като преди време е имал оплаквания за болки в сърцето. \r\nАтанасов ще остане в болница два дни, за да му бъдат направени допълнителни изследвания и да остане под наблюдение.", "date": "2018.11.07", "title": "Русе: Кметът на Сливо поле е катастрофирал, състоянието му е стабилно"}
{"url": "http://www.focus-news.net/news/2018/11/07/2587740/plovdiv-narodna-biblioteka-ivan-vazov-predstavi-patuvashtata-izlozhba-hudozhestvenata-literatura-pat-kam-kulturen-dialog-i-satrudnichestvo.html", "text": "Народна библиотека „Иван Вазов“ в Пловдив представя пътуващата изложба „Художествената литература – път към културен диалог и сътрудничество“. Това каза за  Радио „Фокус“ – Пловдив  Йохан Девлетян от отдел „Връзки с обществеността“ на културната институция. Изложбата е експонирана в читалня „Изкуствотека“ на библиотеката и е част от проекта „Литературен ренесанс в Пловдив“, включен в програмата „Пловдив – Европейска столица на културата 2019“. Изложбата включва книги на редица български писатели, между които Пейо Яворов, Христо Ботев, Виктор Пасков, Йордан Радичков, Владимир Левчев, Георги Господинов, Донка Петрунова и други. От македонската литература са представени Любчо Георгиевски, Венко Андоновски, Лидия Димовска, Димитър Башевски и други, както и имена на млада македонска драматургия от ХХ век, като Миле Миленковски и Миле Неделковски. Изложбата е организирана от Народна библиотека „Иван Вазов“ и Сдружение „Писалка и перо“, в партньорство с Националната и университетска библиотека „Св. Климент Охридски“, и с подкрепата на Фондация „Пловдив 2019“. \r\nТони МИХАЙЛОВ", "date": "2018.11.07", "title": "Пловдив: Народна библиотека „Иван Вазов“ представи пътуващата изложба „Художествената литература – път към културен диалог и сътрудничество“"}
{"url": "http://www.focus-news.net/news/2018/11/07/2587742/veliko-tarnovo-109-litsa-sa-preminali-prez-kabineta-za-bezplatno-i-anonimno-konsultirane-za-spin-prez-oktomvri.html", "text": "109  лица са преминали през Кабинета за безплатно и анонимно консултиране за СПИН във Велико Търново през октомври. 30 от тях са мъже, а останалите 79 – жени. Това съобщиха за  Радио „Фокус“ – Велико Търново  от Кабинета за анонимно и безплатно изследване за ХИВ/СПИН. Най-възрастният пациент, направил си изследване за заболяването, е на 56 години, а най-младият – на 16. От началото на годината са преминали над 900 лица през Кабинета за безплатно и анонимно консултиране за СПИН във Велико Търново. Лицата са на възраст от 14 до 97 години. От януари до края на месец октомври са регистрирани две заразени с вируса лица от областта. Работното време на Кабинета за безплатно и анонимно консултиране за СПИН във Велико Търново е всеки делничен ден, от 08.30 до 16.00 часа, с обедна почивка от 12.30 до 13.00 часа. Мобилният медицински кабинет на РЗИ – Велико Търново също продължава своята дейност, обикаляйки всички населени места от областта. \r\nНадежда КРЪСТЕВА", "date": "2018.11.07", "title": "Велико Търново: 109 лица са преминали през Кабинета за безплатно и анонимно консултиране за СПИН през октомври"}
{"url": "http://www.focus-news.net/news/2018/11/07/2587743/vasil-mihalev-sayuz-na-balgarskite-avtomobilisti-reguliraneto-i-pochistvaneto-na-farovete-e-edna-ot-osnovnite-chasti-ot-podgotovkata-na-avtomobilite-prez-zimata.html", "text": "Регулирането и почистването на фаровете също е основна част от подготовката на автомобилите през зимата. Това каза за  Радио „Фокус“ – Бургас  управител на Съюза на българските автомобилисти в Бургас. „Най-важната част подготовката, разбира се, е смяната на летните със зимни гуми с достатъчно добър грайфер. Антифризът е друг важен момент от подготовката на автомобилите, както и закупуването на незамръзваща течност за чистачките“, каза още Михалев. Той добави, че задължително водачите трябва да се запасят с вериги за сняг, както и да проверят парното и спирачната система. „Важно е също така да имаме сериозно да се отнасяме и към акумулаторите през зимните месеци, тъй като, ако се появи проблем с тях, е възможно автомобилът „да не запали“. Той добави, че жителите на Бургас често отлагат подготовката на автомобилите си за зимния сезон. „Гражданите често се осланят на хубавото време и липсата на сняг, но истината е, че зимните гуми предпазват не само при сняг. При спад на температурите под 10° те защитават автомобила“, обясни Михалев.", "date": "2018.11.07", "title": "Васил Михалев, Съюз на българските автомобилисти: Регулирането и почистването на фаровете е една от основните части от подготовката на автомобилите през зимата"}
{"url": "http://www.focus-news.net/news/2018/11/07/2587734/ruslan-stefanov-tsentar-za-izsledvane-na-demokratsiyata-prodalzhava-da-lipsva-diskusiya-po-danachnata-politika-v-balgariya.html", "text": "Продължава да липсва дискусия по данъчната политика в България. Това каза в обзорното предаване  „Това е България“  на  Радио „Фокус“  Руслан Стефанов, директор на Икономическата програма на Центъра за изследване на демокрацията. Според него липсата на необлагаем минимум се отразява жестоко върху нискодоходните групи. Това обезсмисля опитите те да бъдат стимулирани чрез държавния бюджет, каза още той. „Не се дебатира Данък „Добавена стойност“ – неговият характер е също на регресивен данък, който наказва тези, които са с по-ниски доходи. Не се говори за мярката, която беше въведена за лични и фирмени нужди при използването на различни активи - не се знае какво става там? Има много неща, които биха могли да бъдат направени по-добре. Хубаво е обикновено да има едно нещо, което, когато се прави, когато се обяви то за приоритет, да е ясно, че не просто се увеличават, например, разходите за образование за заплати на учителите, но там да се търси вече подобряване на резултатите в международните класации“, каза още Руслан Стефанов. Той обясни, че това са неща, които изискват по-сериозен ангажимент на повече институции, а не осчетоводяване. Според него тъй като предстои изборна година, гражданите чрез протестите си са успели да постигнат сравнително по-социален бюджет.", "date": "2018.11.07", "title": "Руслан Стефанов, Център за изследване на демокрацията: Продължава да липсва дискусия по данъчната политика в България"}
{"url": "http://www.focus-news.net/news/2018/11/07/2587744/kyustendil-uvelichava-se-broyat-na-podpomognatite-litsa-za-otoplitelniya-sezon-v-oblastta.html", "text": "Увеличава се броят на подпомогнатите лица за отоплителния сезон в област Кюстендил. Това съобщи за  Радио „Фокус” – Кюстендил  Радостина Васева, директор на Дирекция „Социално подпомагане” – Кюстендил. Броят на подадените заявления – декларации за отпускане на целеви помощи за отопление за отоплителен сезон 2018/2019 година общо е 7429. Издадените заповеди за отпускане на целеви помощи за отопление са 6109, а издадените заповеди за отказ – 831. Останалите 489 заявления към момента са в процес на обработка. Със Заповед на Министъра на труда и социалната политика в съответствие с наредбата за условията и реда за отпускане на целева помощ за отопление е определен месечен размер на целевата помощ за отопление 74,83 лв. Пълният размер на помощта за отоплителния сезон  е 374,15 лв. за 5 месеца. За сравнение с миналия отоплителен сезон броят на подадените заявления – декларации за отпускане на целеви помощи за отопление е бил 6997. Издадените заповеди за отпускане на целеви помощи за отопление са 5932, а издадените заповеди за отказ – 1065 броя. \r\nВенцеслав ИЛЧЕВ", "date": "2018.11.07", "title": "Кюстендил: Увеличава се броят на подпомогнатите лица за отоплителния сезон в областта"}
{"url": "http://www.focus-news.net/news/2018/11/07/2587738/parlamentat-prie-byudzhet-2019-na-parvo-chetene-obzor.html", "text": "Парламентът прие Бюджет 2019 на първо четене със 115 гласа „за“ и 85 „против“. Бюджетът мина с гласовете на ГЕРБ и „Обединени патриоти“. Подкрепен беше от един депутат от „Воля“ и от един независим депутат. „Против“ бюджета гласуваха от ПГ на БСП и на ДПС. На гласуването в пленарна зала присъстваха почти всички министри от кабинета.  \r\nПриоритетите на Бюджет 2019 са социалната политика, образованието, отбраната и политиката по доходите. Финансовият министър Владислав Горанов заяви: „Бюджетът за 2019 година не е предизборен. Работим върху предизборния си бюджет, но ще го разглеждаме в края на 2020 година“. „Изборите, поне така както виждаме държавното управление, ще бъдат през 2021 година“, коментира той. По повод критики, че в бюджета няма реформи, Горанов посочи, че управляващите са готови да обсъдят всяка предложена реформа, която не е самоцелна.  \r\nОт БСП се обявиха против финансовата рамка за следващата година. Лидерът на левицата Корнелия Нинова заяви, че Бюджет 2019 е бюджет на застоя и на безпътицата, който се прави, за да оцелее правителството. Според нея и през следващата година управляващите ще разграбват останалите печеливши държавни активи в икономиката. От ДПС също са против бюджета за следващата година. Зам.-председателят на ПГ на ДПС Йордан Цонев изтъкна, че бюджетът не отразява цикъла на икономическото развитие на страната и не подкрепя растежа. Той обърна внимание, че и през 2019 година ще продължи неправилното планиране на бюджета, с високи капиталови разходи и излишък, който се разходва с постановления на Министерския съвет. \r\nПриходите в бюджета ще бъдат 43, 8 млрд. лева, а през 2021 година се прогнозира да достигнат 47,5 млрд. лева. Заложен е дефицит от 0.5% от БВП. Предвижда се растежът на БВП да се повиши до 3,7% през 2019 г. Безработицата се очаква да се понижи до 4,8%. Разходите през 2019 година ще бъдат 44,4 млрд. лева, а през 2021 година се очаква да достигнат до 47, 5 млрд. лева. В бюджета са предвидени 40,4 млн. лева за помощи за отопление, с 50% повече в сравнение с 2018 година. 150 млн. лева ще се отпуснат за хората с увреждания, а 7 млн. лева за децата сираци без право на наследствена пенсия. През следващата година разходите за отбрана ще достигнат 1,8 млрд. лева, което е 1,58% от БВП на страната. Средствата ще се разпределят по проектите за модернизация на ВВС, Сухопътни войски и ВМС. През следващата година ще бъдат увеличени средствата за персонал в МВР и в Министерството на правосъдието. Приходите на общините ще нараснат с 120,8 млн. лв. спрямо разчетените за 2018 година. Минималната работна заплата ще се увеличи от 510 на 560 лева. С 10% повече са парите за заплати и осигурителни вноски на държавните служители. С 20% по-високи ще бъдат заплатите на учителите, а тези на непедагогическия персонал с 10%. Увеличение ще има и при средствата, отпускани за хранене на учениците от първи до четвърти клас. С над половин милиард лева повече средства ще има и за общините. През 2019 година се очаква държавният дълг да намалее от 22,2 на 20 млрд. лева. Така България ще бъде с третия най-нисък дълг в ЕС. Консолидираният дълг на сектор „Държавно управление“ ще бъде в диапазона 24,3-23,5 млрд. лева. \r\nБиляна ИВАНОВА", "date": "2018.11.07", "title": "Парламентът прие Бюджет 2019 на първо четене (ОБЗОР)"}
{"url": "http://www.focus-news.net/news/2018/11/07/2587735/sobstvenitsite-na-stari-avtomobili-shte-plashtat-po-visok-danak-ot-dogodina-obzor.html", "text": "Парламентът прие собствениците на стари автомобили да плащат по-висок данък. Няма да има данъчно облекчение за автомобили с допълнително монтирана газова уредба, решиха депутатите, които приеха на второ четене промени в Закона за корпоративното подоходно облагане, с които се изменя Законът за местните данъци и такси. Депутатите обсъждаха измененията почти 7 часа. През Закона за корпоративното подоходно облагане се променят редица други данъчни закони. Дебат предизвикаха най-вече промените, свързани с данъците за автомобилите. Данъкът върху леките и товарните автомобили с маса не повече от 3,5 тона ще се определя по нова формула, която включва два компонента – имуществен и екологичен. Имущественият компонент включва мощността на двигателя и годината на производство, а екологичният определя в каква степен замърсява автомобилът околната среда. Според разчетите на вносителите на промените това ще увеличи данъцитена по-старите коли с около 30%. С промяната се цели извеждане на по-старите коли от употреба, тъй като са ненадеждни, изискват големи разходи за поддръжка и причиняват голямо замърсяване на въздуха. За товарните автомобили с маса от 3,5 до 12 тона данъкът ще се определя в размер от 10 до 30 лва. за всеки започнати 750 кг товароносимост вместо за всеки започнат тон. Предвижда се промените да влязат в сила от 1 януари 2019 г. \r\nВ рамките на дебата по промените  председателят на Комисията по околна среда и води и депутат от ГЕРБ Ивелина Василева   заяви, че битовото отопление и транспортът са основните замърсители на въздуха в България и за справянето с този проблем е необходима цялостна политика. „Не става въпрос за самоцелно събиране на пари, за увеличаване на данъците, а за това да въведем принцип, който води България към по-добър стандарт на живот и опазване на здравето“, заяви тя. „Според Световната здравна организация 7 млн. души умират всяка година заради мръсен въздух на открито или закрито“, посочи Ивелина Василева. \r\nСпоред БСП управляващите използват „метода на тоягата“ и увеличават данъци. От опозицията прогнозираха, че с увеличаването на данъците на автомобилите правителството няма да издържи и до Нова година. Помислете за стабилността на правителството, лишете се от тези милиони, защото ежедневно давате поводи на хората да не ви вярват, обърна се  заместник-председателят на ПГ на „БСП за България“ Георги Свиленски  към управляващите. \r\nОт страна на „Обединени патриоти“ мненията по текста за данъка върху автомобилите бяха разнопосочни.  Народният представител от парламентарната група и член на ръководството на НФСБ Георги Колев  коментира, че трябва да се подкрепят усилията въздухът в България да бъде по-чист и този, който замърсява, да плаща малко повече. Не такова беше мнението на  депутата от „Обединени патриоти“ и член на ръководството на „Атака“ Павел Шопов , който призова ГЕРБ да преосмислят предложението си за данъка върху автомобилите, заложено в Закона за корпоративното подоходно облагане. \r\nСъс Закона за корпоративното подоходно облагане, парламентът реши при деклариране на повече от едно жилище да се дължи данък в пълен размер за всяко от тях. Депутатите отхвърлиха предложението на БСП за диференцирана ДДС ставка върху хляба и лекарствата. Текстът бе внесен от лидера на БСП Корнелия Нинова и група народни представители между първо и второ четене на промените в Закона за корпоративното подоходно облагане. БСП предлагаше ДДС ставката за хляб да стане 5%, а тази за лекарствата, които НЗОК заплаща да бъде 9%. В сега действащото законодателство ставката за хляб и лекарствени продукти е 20%. \r\nДеница КИТАНОВА", "date": "2018.11.07", "title": "Собствениците на стари автомобили ще плащат по-висок данък от догодина (ОБЗОР)"}
{"url": "http://www.focus-news.net/news/2018/11/07/2587745/plovdiv-sazdavat-mrezha-ot-kmetovete-na-evropeyskite-stolitsi-na-kulturata.html", "text": "Заместник-кметът на Община Пловдив Розалин Петков подписа заключителния документ на конференцията на кметовете на европейските столици на културата, която се провежда във Флоренция, Италия. В документа подписи положиха представителите на всички бивши, настоящи и определени за Европейски столици на културата градове. Това съобщиха за  Радио „Фокус“-Пловдив  от Община Пловдив. Конференцията се организира във връзка с Европейската година на културното наследство. „Притежаването на титлата „Европейска столица на културата“ може да има много потенциални ползи, когато това е внимателно планирано. Европейските столици на културата остават преди всичко културни инициативи, но могат да донесат значителни социални и икономически ползи, те са вградени в дългосрочната стратегия за развитие, насочена към култура за съответния град“, се казва в документа. С акта на подписване се цели насърчаване на съхранението и ползата от културните изяви и културното наследство, включително чрез популяризиране на обществената осведоменост и образование, за запазване на паметта на миналото за бъдещите поколения, насърчаване на културното развитие и насърчаване на културния диалог и мир между народите. \r\nКметовете на градовете европейски столици на културата се ангажират да допринесат за запазването и усъвършенстването на културно многообразие и на културното наследство, да продължат да интегрират и да поддържат културните политики и дейности като основен приоритет в общинските програми.", "date": "2018.11.07", "title": "Пловдив: Създават мрежа от кметовете на Европейските столици на културата"}
{"url": "http://www.focus-news.net/news/2018/11/07/2587750/izvestiya-tramp-potvardi-che-sreshta-v-palen-format-s-putin-shte-ima-na-foruma-na-g20.html", "text": "Президентът на САЩ Доналд Тръмп потвърди, че на 11 ноември в Париж ще се състои само кратка среща с президента на Русия Владимир Путин в рамките на общата вечеря, а в пълен формат двамата държавни глави ще разговарят на форума на върха на „двайсетте“ в Аржентина в края на ноември, информира „ руският всекидневник  „Известия“ .    \r\n«Не мисля, че ще ни остане време да общуваме в Париж  насаме. Но скоро ще се срещнем на срещата на върха на Г20, където и той (Путин. – бел. ред.), и аз ще бъдем », е заявил главата на Белия дом на пресконференцията в сряда, 7 ноември.  \r\nПо-рано в сряда помощникът на президента на Русия  Юрий Ушаков съобщил, че решението да няма дълга среща между Путин и Тръмп в Париж на 11 ноември е прието от двете страни по молба на държавното ръководство на Франция, което е отчело, че тези разговори ще отвлекат вниманието от проявите около честването на 100-годишнината от края на Първата световна война.. \r\nУшаков е отбелязал също, че вече е започнала подготовката на разговорите между двамата президенти по време на срещата на върха на „голямата двайсеторка“ в Аржентина.  \r\nРедовният годишен форум на  Г20 ще се проведе в Буенос Айрес от 30 ноември до 1 декември.   Ивелина Ватова", "date": "2018.11.07", "title": "„Известия“: Тръмп потвърди, че среща в пълен формат с Путин ще има на форума на Г20"}
{"url": "http://www.focus-news.net/news/2018/11/07/2587736/tass-tramp-saobshti-za-vazmozhni-promeni-v-svoyata-administratsiya.html", "text": "От Белия дом той призова демократите и републиканците да преодолеят междупартийните дрязги в името на икономическия растеж, съобщава  ТАСС .  \r\nВ сряда на пресконференция президентът Доналд Тръмп е обявил, че обмисля варианти как да преструктурира администрацията си, но е дал сигнал, че Майк Помпео ще остане държавен секретар. Срещата с журналистите е била посветена специално на резултатите от проведените във вторник междинни избори за Конгреса на САЩ.    \r\n\"Аз съм много доволен от работата на голяма част от моя кабинет. Обсъждаме до колко отделните хора са най-подходящи за съответните длъжности. Знаете, това е съвсем естествена и много разпространена практика винаги след междинни избори“, е казал Тръмп.   \r\nОценката му за държавния секретар е: \" Майк Помпео се проявява прекрасно, той свърши великолепна работа \". \r\nТръмп е дал висока оценка и за работата на министъра на вътрешните работи Райън Зинке, когото по-рано бяха обвинили в разхищение на бюджетни средства: \"Обсъждаме този въпрос, искам да проуча всичко, което говорят по темата. Мисля, че той върши прекрасна работа, но трябва да видим и как стоят нещата \". И уточнил, че е \"възможно“ по този повод да изрази мнение, „примерно след седмица \". \r\nНа пресконференцията американският президент отказал да отговаря на въпроси, свързани с по-нататъшната съдба на министъра на правосъдието на САЩ и главен прокурор Джеф Сешънс и на неговия първи заместник Род Розенщайн. \"Бих отговорил на този въпрос в друго време \", лаконично приключил темата Тръмп.  \r\nВ понеделник сенаторът, републиканец, от Южна Каролина Линдси Греъм предположи, че правосъдният министър и главен прокурор на САЩ Джеф Сешънс може да подаде оставка след междинните избори, а в началото на 2019 година неговият заместник да поеме длъжността.  За междупартийните противоречия и тяхното преодоляване   \r\n„Удари часът, демократите и републиканците в САЩ да преодолеят междупартийните си вражди, за да продължим икономическия бум“, заявил на пресконференцията американският президент и добавил че,  републиканците са готови да се заемат с преодоляване на споровете с демократите и да започнат разследване срещу тях в Сената на Конгреса. \"Надявам се, в следващата година да можем заедно [демократи и републиканци] да работим за подобряване на живота на американците, в това число и по въпросите за икономическия растеж, инфраструктурата, търговията, намаляване на цената на лекарствата, отпускани по рецепта \", отбелязал държавният глава.  \r\n\"Те може би могат да играят тази игра, но ние пък можем да я играем по-добре \", добавил президентът, докато говорел за възможността да се инициира разследване в Сената на Конгреса срещу демократите за изтичане на секретна информация, ако демократите започнат да разследват републиканците в Долната Камара на представителите.  Ивелина Ватова", "date": "2018.11.07", "title": "ТАСС: Тръмп съобщи за възможни промени в своята администрация"}
{"url": "http://www.focus-news.net/news/2018/11/07/2587753/ria-novosti-ne-pusnaha-rektora-na-moskovskata-duhovna-akademiya-v-ukrayna.html", "text": "Украинските гранични служби не позволиха на ректора на Московската духовна академия архиепископ Амвросий да влезе в Украйна, информира  РИА Новости , като цитира съобщение на шефа на синодалния отдел на Руската православна църква за връзки с обществеността и медиите Владимир Легойда.   \r\nАрхиепископът е съобщил, че са го задържали на пропускателния пункт на киевското летище „Жуляни“, отвели са го в сектора на граничните служби за събеседване и са му отказали да влезе на територията на Украйна.  Ивелина Ватова", "date": "2018.11.07", "title": "РИА Новости: Не пуснаха ректора на Московската духовна академия в Украйна"}
{"url": "http://www.focus-news.net/news/2018/11/07/2587741/the-telegraph-rezultatite-ot-mezhdinnite-izbori-predlagat-na-donald-tramp-populistki-pat-kam-izbornata-pobeda-v-2020-godina.html", "text": "В британските медии започнаха да излизат авторски коментари за току-що приключилите междинни избори в САЩ.  Боб Крили пише в The Telegraph : „Ако току-що преминалите междинни избори в САЩ бяха референдум, който да оцени работата на президента Доналд Тръмп през изминалите две години, резултатът от него в тази разделена и поляризирана страна щеше да е лесно предвидим и съвсем точен и ясен.  \r\nВ сряда сутринта г-н Тръмп ще се събуди и ще знае, че е загубил влиянието си над Камарата на представителите, докато в същото време неговата Републиканска партия ще е на път да засили контрола си над Сената.   \r\nТова създава благоприятна възможност и е предизвикателство за  президента.Той обмисля какви са шансовете му да запази поста си в Белия дом и през 2020 година. В крайна сметка това е лидер, който вече премина през доста битки, докато наложи волята си на Конгреса, и ще намери начин как в следващите две години напълно да спре законодателната си инициативност, освен ако не реши да смени тактиката си.“  Ивелина Ватова", "date": "2018.11.07", "title": "The Telegraph: Резултатите от междинните избори предлагат на Доналд Тръмп популистки път към изборната победа в 2020 година"}
{"url": "http://www.focus-news.net/news/2018/11/07/2587746/reuters-poveche-kandidati-poveche-pari-i-edno-golyamo-obzalagane-ili-kak-demokratite-specheliha-kamarata.html", "text": "“Да разширим бойното поле.” – това е мантрата на демократите за постигане на контрол в Камарата на представителите в двукамерния американски парламент, коментира  Reuters .  \r\nТази стратегия се оформи седмици след зашеметяващата победа на Доналд Тръмп за Белия дом през 2016 година. Стратезите на Демократическата партия искат да прекрачат отвъд традиционната стратегия да подхвърлят на републиканците места от райони,  където избирателната активност е неустойчива. Сега те се надпреварваха по-скоро в по-консервативни области и така накараха републиканците да хвърлят силите си в защита на места,които според тях бяха напълно гарантирани.  \r\nТова означаваше, че ще рискуват и „ ще хвърлят зарове“, залагайки на идеята, че един поляризиран президент ще прогони независимите гласоподаватели и умерените републикански гласове на далеч от кандидатите на неговата партия, като спекулира, че демократите ще продължат да се зареждат с енергия благодарение на антипатията си срещу него, залагайки на идеята, че историята и политическата отбранителна карта на  републиканците ще проработи в тяхна полза.   \r\nВ битката за Камарата демократите „стартираха през 2018 година изборен нападателен цикъл“” написа в меморандум Дан Сена, изпълнителен директор на Комитета на Демократическата партия за конгресната кампания, където направи оценка на шансовете на неговата партия веднага след поемането на президентския пост от Доналд Тръмп през 2017 година.   \r\nВ нощта на вторник срещу сряда хазартната игра на демократите приключи с предвидена победа от поне 30 нови места в долната Камара на американския Конгрес, което е със седем повече от нужните 23 места, за да си осигурят мнозинство в нея, за първи път от 2011 година.   \r\n“Имаме почва под краката си,” каза лидерката на демократите в Камарата Нанси Пелоси, след като станаха ясни резултатите. Според нея победата се дължи на „динамичните, разнообразните и невероятни кандидати“ на партията.  Ивелина Ватова", "date": "2018.11.07", "title": "Reuters: Повече кандидати, повече пари и едно голямо обзалагане или как демократите спечелиха Камарата"}
{"url": "http://www.focus-news.net/news/2018/11/07/2587747/the-times-mezhdinni-izbori-v-sasht-tramp-dade-tarzhestveno-obeshtanie-da-raboti-s-demokratite-sled-kato-zagubi-kamarata.html", "text": "“Наистина ще е красива ситуация от двупартиен тип“, пише ветеранът в британската преса  The Times , като цитира думите на американския президент по време на доста „трънливата“ пресконференция след края на междинните избори във вторник. \r\nПрезидентът Тръмп обеща ера на двупартийност в сряда след като неговата партия изгуби Камарата на представителите, макар че увеличи републиканското мнозинство в Сената.  \r\nВ обширни бележки по време на срещата с медиите в Белия дом Тръмп ката, че той ще управлява, като използва „нова концепция“. Тя означава да работи с демократите, като договаря закони за инфраструктурата, здравеопазването, мерки, с които да се регулира състоянието на околната среда.   \r\n“Наистина може да бъде една красива ситуация на двупартийност,” каза г-н Тръмп. “Те ще идват при мен, ние ще преговаряме … има много велики неща, които можем да направим заедно.” \r\nВ същото време обаче, той предупреди, че ще се подготви да заеме „ позиция като при война“, ако демократите предприемат разследвания на неговите лични финанси и връзки с руски агенти, за които се носят слухове. “Те може да играят тази игра, но ние можем да я играем и по-добре.“   Ивелина Ватова", "date": "2018.11.07", "title": "The Times: Междинни избори в САЩ: Тръмп даде тържествено обещание да работи с демократите след като загуби Камарата"}
{"url": "http://www.focus-news.net/news/2018/11/07/2587752/izvestiya-glavniyat-prokuror-na-sasht-podade-ostavka.html", "text": "Джеф Сешънс, който е главен прокурор и правосъден министър на САЩ, подаде оставка, на негово място като изпълняващ длъжността е назначен Матю Уитатър. Това обяви президентът на САЩ Доналд Тръмп. За това информира вестник  „Известия“ .  \r\n«Радваме се да обявим, че Матю Уитакър, ръководител на апарата на главния прокурор Джеф Сешънс в министерството на правосъдието, ще стане нашият нов изпълняващ задълженията на главен прокурор », пише Тръмп в Туитър и благодари на Сешънс за работата му. Причините за неговото напускане не се споменават.   \r\nРепубликанецът Сешънс заема поста главен прокурор от 9 февруари 2017 година. Напоследък той бе публично критикуван от Доналд Тръмп. \r\nТака например на 25 август от Белия дом критикуваха министерството на правосъдието за неефективна работа. Тръмп беше недоволен, че докато то се занимава с разследване на намеса в американските избори, „истинските корупционни дела остават недокоснати“  \r\nСлед това се появиха слухове за уволнение на главния прокурор, но от обкръжението на държавния глава успяха да убедят президента да не избързва с това решение.   Ивелина Ватова", "date": "2018.11.07", "title": "„Известия“: Главният прокурор на САЩ подаде оставка"}
{"url": "http://www.focus-news.net/news/2018/11/07/2587692/menda-stoyanova-gerb-byudzhet-2019-e-edin-ot-nay-dobrite-v-poslednite-10-godini-s-ustoychiv-ikonomicheski-rastezh-i-rekorden-rast-v-prihodite.html", "text": "Бюджетът за 2019 година е един от най-добрите в последните 10 години - на стабилния икономически растеж. Това каза председателят на бюджетна комисия и депутат от ПГ на ГЕРБ Менда Стоянова в дебатите по гласуването на бюджета за 2019 година на първо четене, предаде репортер на  Агенция „Фокус“ . „Бюджет 2019 е поредният бюджет с устойчив икономически растеж, с рекорден ръст в приходите“, заяви тя. „Не се говори много за политиката по доходите. Постоянно получаваме критики от ляво, че не се грижим за тази политика. През 2019 година основната тежест е в политиката по доходите“, каза още Менда Стоянова.  \r\nБиляна ИВАНОВА", "date": "2018.11.07", "title": "Менда Стоянова, ГЕРБ: Бюджет 2019 е един от най-добрите в последните 10 години - с устойчив икономически растеж и рекорден ръст в приходите"}
