{"url": "http://www.focus-news.net/news/2018/11/06/2587306/sport-zavarshiha-machovete-ot-shampionskata-liga.html", "text": "Футбол: Завършиха  мачовете от Шампионската лига при следните резултати: \r\nАтлетико Мадрид – Дортмунд  2:0 \r\nНаполи – ПСЖ  1:1 \r\nПорто – Локомотив Москва  4:1 \r\nТотнъм – ПСВ  2:1 \r\nШалке – Галатасарай  2:0 \r\nИнтер – Барселона  1:1 \r\nПо рано се играха два мача, които завършиха при следните резултати: Цървена звезда – Ливърпул 2:0 и Монако – Брюж  0:4.", "date": "2018.11.06", "title": "Спорт: Завършиха мачовете от Шампионската лига"}
{"url": "http://www.focus-news.net/news/2018/11/06/2587285/varna-v-halkolitniya-nekropol-sa-otkriti-golemi-kolichestva-ot-cherupkata-na-midata-spondilus.html", "text": "Във Варненския халколитен некропол и в този край Дуранкулак са открити големи количества изделия от черупката на мидата „спондилус“. Това каза в интервю за  Радио „Фокус“ – Варна  Теодор Роков, археолог от Регионалния исторически музей. В Регионалния исторически музей във Варна се откри изложба „По пътя на спондилуса“, посветена на 30-годишния юбилей на морската експедиция. Спондилусът е име на вид морска мида, която се среща в топли морски води и най-често по северното крайбрежие на Егейско и Адриатическо море. „Още от праисторията, тя е използвана от древното население по тези места. По крайбрежието хората са използвали мидата за храна, а остатъчния продукт, нейните черупки, имат характерно червеникаво оцветяване. Използвани са като украса – гривни, медальони, апликации за дрехи, огърлици. Всички тези външни и физически характеристики на мидата я превръщат в много желан обект за размяна. Именно тази размяна става първата форма на контакт между района на западния Средоземноморски басейн и Черноморието“, каза още археологът. Изследвания показват, че тази мида е разпространена на много широк ареал в територията на цяла Европа. „Изделия от черупката на мидата са открити в праисторически обекти по цялото течение на река Дунав, на нейните извори, на много широка площ от алпийски езера, Централна Европа и  Западна Европа. Това показва, че тази мида е достигала от егейския и адриатическия басейн до местата, на които се открива и се е разпространявала само чрез размяна и пренос“, допълни още Теодор Роков. \r\nХристиян ТИЛКИЯН", "date": "2018.11.06", "title": "Варна: В халколитния некропол са открити големи количества  от черупката на мидата спондилус"}
{"url": "http://www.focus-news.net/news/2018/11/06/2587287/plovdiv-natsionalna-rabotna-sreshta-za-protivodeystvie-na-trafika-na-hora-i-zakrila-na-zhertvite-shte-se-provede-v-grada.html", "text": "Национална работна среща за противодействие на трафика на хора и закрила на жертвите ще се проведе в Пловдив, съобщиха за Радио „Фокус“-Пловдив от Местната комисия за борба с трафика на хора (МКБТХ) – Пловдив. Инициативата е съвместна с Националната комисия за борба с трафика на хора (НКБТХ). Събитието се реализира с подкрепата на Фондация „Ханс Зайдел“ и ще се състои в периода 7-9 ноември 2018 г., в хотел Рамада Пловдив Тримомциум, гр. Пловдив. \r\nСрещата ще бъде открита от Камелия Димитрова, секретар на НКБТХ и инж. Златин Велев, зам. кмет на  Община Пловдив и председател на МКБТХ Пловдив. \r\nВ събитието ще вземат участие председателите и секретарите на десетте Местни комисии за борба с трафика на хора от градовете Благоевград, Бургас, Варна, Велико Търново, Монтана, Пазарджик, Пловдив, Русе, Сливен и Плевен, както и членове на Местните комисии, представляващи различните институции и организации, които работят по проблема на местно ниво. На срещата ще присъстват също представители на администрацията на НКБТХ. \r\nНа Националната среща ще бъдат представени и обсъдени резултати от постигнатото през 2018 година. Ще бъде направен анализ на тенденциите в областта на трафика на хора на национално и местно ниво. Акценти на срещата ще са предстоящите съвместни дейности на МКБТХ и НКБТХ, с цел изготвяне на Проект на програма за предотвратяване и противодействие на трафика на хора за 2019 г. Експертите ще формулират и мерки за повишаване на ефективността на дейностите както на местно, така и на национално ниво. \r\nЗа периода 2015-2017 г. 10-те Местни комисии са обхванали близо 65 хиляди лица в рамките на 303 дейности по превенция на трафика на хора. \r\nСпоред данни на Прокуратурата на Република България за първото шестмесечие на 2018 г. има 339 пострадали лица, за които се води разследване за трафик на хора. \r\nЕвропейската комисия докладва, че 65% от жертвите на трафик на хора са граждани на стария континент. Според данните на Европейската комисия 67 % от регистрираните жертви на трафик в ЕС са жертви на сексуална експлоатация (95 % от които са жени или момичета), следвани от жертвите на трудова експлоатация (21 %) и други форми на експлоатация (12 %).", "date": "2018.11.06", "title": "Пловдив: Национална работна среща за противодействие на трафика на хора и закрила на жертвите ще се проведе в града"}
{"url": "http://www.focus-news.net/news/2018/11/06/2587288/rpts-sazdavaneto-na-ukrainska-avtokefalna-tsarkva-shte-zasili-grazhdanskoto-protivopostavyane-v-ukrayna.html", "text": "Процесът на създаване на нова независима църква в Украйна, който преминава през грубата намеса на политиците в религиозните дела, засилва гражданското противопоставяне  в страната, заяви завеждащият отдела за външни връзки на Руската православна църква (РПЦ), Волоколамският митрополит Иларион, цитиран от  TACC . \r\n\"Опитите на държавните органи на Украйна да префорнматират религиозната ситуация в противоречие със становището на мнозинството от вярващите ще доведе до сериозни последици за гражданския мир в страната, така и така разкъсвана от конфронтация. Вярата докосва сърцата на хората именно сърцата и душите на хората искат да разделят тези, които се намесват в делата на Църквата, в името на техните собствени интереси се опитват да наложат на всички идеята за легализиране на разделението и създаване на нова църковна структура \", каза той. \r\n\"Ние със съжаление отбелязваме, че за влошаването на религиозната ситуация в Украйна допринася Константинопол, взел решението за легализиране на украинските разколници. Фактът, че той придружава нечестивите си дела с лицемерни призиви да се въздържат от насилие, наскоро сръбският патриарх Ириней уместно нарече \" затворени очи пред лесно предвидими последици от тяхната собствени действията и като измиване на ръцете от страна на Пилат \",  добави митрополитът. \r\nТой добави, че украинските власти, заедно с неканоничните религиозни организации, като Киевската патриаршия, подготвят кампания за изземване на храмовете от каноничната Украинска православна църква-Московски патриархат. \r\n\"Ръководителят на украинската държавна каза, че никакво преразпределение на църковна собственост няма да има, но е трудно да му се вярва. Министерството на културата на тази страна вече  провежда \" инвентаризация \"на храмовете, които се използват от  Украинската православна църква-Московски патриархат, чуват се намерения   да се преразгледат  всички документи, въз основа на които църквата използва тези храмове, а външният министър Павел Кликин твърди, че \"Московската патриаршия няма нищо общо с Украйна\". Освен това Върховната Рада остава в процес на преразглеждане на законопроекти  узаконяващи нападенията срещу общности на Украинската православна църква-Московски патриархат, предвиждащо установяването  на контрол върху живота на Църквата и дори принудителното преименуване на каноничната църква \", - каза той.  Юлиян Марков", "date": "2018.11.06", "title": "РПЦ: Създаването на украинска автокефална църква ще засили гражданското противопоставяне в Украйна"}
{"url": "http://www.focus-news.net/news/2018/11/06/2587289/izraelski-srabski-i-balgarski-grazhdanin-sa-zadarzhani-za-izmamna-shema-chrez-internet-platforma-za-natrupvane-na-milioni-obzor.html", "text": "Задържани са три лица - израелски, сръбски и български гражданин за ръководенето на измамна схема чрез интернет платформа за натрупване на милиони. Това обяви заместник-главният прокурор Иван Гешев на брифинг в Съдебната палата. По думите му става въпрос за класическа измамна схема, която се възползва от новите технологии и е адаптирана към тях. Кръгът от пострадали потенциално лица е неограничен.  Прокурор Иван Гешев  обясни, че идеята на престъпната схема е служителите на фирмата да звънят на възможни клиенти чрез интернет телефония като номерът, който излиза на „клиента“, обикновено изглежда сякаш е  английски. Предлагат се инвестиции на борсите и всякакви други платежни инструменти. „Клиентът“ превежда определена сума пари на интернет платформата и сумите биват разхвърляни в различни банкови сметки в света. Създава се представа на „клиента“ как той печели страшно много пари. Но печалбите са  изцяло виртуални. В един момент се оказва, че борсата се е сринала за този продукт и трябва да се дадат още пари“, допълни прокурор Гешев. Той обясни, че когато „клиентът“ реши да  се откаже  или разбере, че това е измамна схема, няма обратна връзка, а служителите в колцентровете, които са осъзнали, че това е  измамна схема, веднага се уволняват. Прокурор Иван Гешев допълни, че това е поредното дело без съпоставка в българската история и едно от многото, в които се показва смисълът от съществуването на специализирани структури. Началникът на отдел „Компютърни престъпления“ към ГДБОП Явор Колев  уточни, че в рамките на схемата в България са създадени  два колцентъра с множество служители и свързани към тях интернет платформи. Колев обясни, че са направени седем интернет сайта, които се намират на хостинг в Естония. По думите му тези интернет сайтове нямат разрешение от Комисията по надзор на България и съгласно европейското законодателство нямат разрешение от регулаторни органи в други европейски държави. „Имат лого на лиценз на една частна новозеландска компания, чиято абревиатура е сходна на един от регулаторните органи на ЕС“, посочи Явор Колев. Той обясни, че такъв тип измамни схеми чрез интернет платформи набират популярност в целия свят. По думите му българското разследване по случая е едно от първите, което разкрива и изобличава извършители на такъв род иновативни престъпления.  Прокурорът Ваня Христева  разясни, че засега пострадалите са 17 души, но става дума за генериране на значителни финансови ресурси. Към настоящия момент причинените вреди на тези 17 пострадали лица са в значителен размер от над 300 хиляди евро, над 80 хиляди щатски долара и над 60 хиляди лева. В хода на разследването се е разбрало и за опит за  разширяване на тази мрежа – създаване на колцентрове в Сърбия и Македония.  \r\nТеодора ПАТРОНОВА", "date": "2018.11.06", "title": "Израелски, сръбски и български гражданин са задържани за измамна схема чрез интернет платформа за натрупване на милиони (ОБЗОР)"}
{"url": "http://www.focus-news.net/news/2018/11/06/2587291/smolyan-tsarkvata-sv-arhangel-mihail-v-selo-mihalkovo-shte-chestva-80-godini-ot-postroyavaneto-si-i-hramov-praznik-na-8-noemvri.html", "text": "На 8 ноември /четвъртък/ църквата в село Михалково, община Девин, освен патронния си празник ще чества и 80-годишнината от своето построяване. Това съобщиха от Архиерейско наместничество – Смолян. Празничната св. божествена Литургия от 9:00 часа в храма  ще възглави архиерейският наместник на Смолянска духовна околия  Негово Високопреподобие архимандрит Висарион. В служението ще участват протойерей Тодор Веселинов, председател на храма, свещеници от Смолян и църковният  хор към храм „Св. Теодор Стратилат“ в Смолян с диригент Златка Маргаритова. \r\nЦърквата „Св. архангел Михаил“ в село Михалково е построена през 1938 г. с доброволен труд на населението, в  обзавеждането е помогнала и Пловдивска митрополия. За покровител на храма и селото е избран  св. архангел Михаил – главният пазител на Небесното царство и главен страж на Божия закон. Той се изобразява с меч, поразяващ дявола. Църквата е установила празнуване на Архангеловден в началото на ІV век в чест на събора  на светите ангели /съборното единство на ангелските чинове/, начело с небесния им пълководец св. архангел Михаил. \r\nВ Смолянска духовна околия има още една църква, посветена на св. архангел Михаил. Тя е в село Чокманово, община Смолян. В нея на празника ще служи председателят  на храма  отец Иван Василев. \r\nНека заедно на този ден да участваме в богослуженията и да благодарим на главния служител на Бога и пазител на човеците от изкушенията на злите духове св. архангел Михаил, призовават от Архиерейското наместничество.", "date": "2018.11.06", "title": "Смолян: Църквата „Св. архангел Михаил“ в село Михалково ще чества 80 години от построяването си и храмов празник на 8 ноември"}
{"url": "http://www.focus-news.net/news/2018/11/06/2587293/varna-fotoizlozhba-pokazva-ekspeditsiyata-na-varnenski-arheolozi-v-tarsene-na-nakiti-izraboteni-ot-midata-spondilus.html", "text": "В Регионалния исторически музей бе открита изложба „По пътя на спондилуса“, която е посветена на 30-годишния юбилей на морската експедиция. Това каза в интервю за  Радио „Фокус“ – Варна  Теодор Роков, археолог от Регионалния исторически музей. Експедицията, за която се разказва в изложбата, е направена с цел да бъдат проучени търговските маршрути, свързвали Средиземно и Черно море през праисторическата епоха. „ Експедицията е осъществена с водолазен кораб „Камчия“, нейни научни ръководители са били проф. Михаил Лазаров и Иван Иванов, които проучват Варненския халколитен некропол. Плаването започва на 7 септември 1988 г. и приключва обратно във Варна на 22 октомври. Екипажът е от 9 човека. Изложбата включва 6 пана с архивни фотографии, отразяващи както самото плаване, така и снимки на екипажа. Витрина с най-интересните находки от мидата спондилус, както и самата мида как изглежда в необработен вид  са други интересни обекти, които могат да видят посетителите в музея. Компасът на кораба„Камчия“, макет на плавателното средство, както и  бинокъла  на капитана ще могат да бъдат видени по време на изложбата. Тя представлява един образен разказ от плаването преди 30 години“, допълни още Теодор Роков. Изложбата ще остане в Регионален исторически музей – Варна до 15 декември. \r\nХристиян ТИЛКИЯН", "date": "2018.11.06", "title": "Варна: Фотоизложба показва експедицията на варненски археолози в търсене на накити, изработени от мидата спондилус"}
{"url": "http://www.focus-news.net/news/2018/11/06/2587292/tass-sinodat-na-bpts-shte-reshi-za-avtokefaliyata-na-ukrainskata-pravoslavna-tsarkva-prez-dekemvri.html", "text": "През декември Синодът на Българската православна църква (БПЦ) ще обсъди действията на Константинополската патриаршия при предоставяне на автокефалия на църквата в Украйна. Това бе съобщено на Българската телеграфна агенция от председателя на Комисията на синода на БПЦ, която разглежда този въпрос - митрополит Киприан от Стара Загора, цитиран от  TACC . \r\n\"Това е трудно решение, което Синодът на БПЦ трябва да вземе, вероятно ще го разгледаме на заседание през декември, преди това нашата комисия ще трябва да разгледа много документи и това ще отнеме много време\", каза митрополит Киприан. \r\nПатриарх Неофит също изрази своята гледна точка: \"Ние обсъждаме тези важни въпроси, когато сме готови, ще обявим решението си. Моето мнение, това е и мнението на синода, бихме искали всичко да свърши с мир и добра воля\". \r\nВарненският и Великореславски митрополит Йоан определи ситуацията, която в момента съществува в Православието като трагична. \"Моето мнение е, че въпросът е много сложен. Заради този въпрос стана дълбоко разделение и днес 300 милиона православни не могат да служат заедно в една свята литургия с Московската и Вселенската патриаршии. Това е трагичен момент \", каза митрополит Йоан. \r\nЙерарсите на Българската православна църква, включително патриарх Неофит, се събраха във вторник в Троянския манастир, за да почетат паметта на българския патриарх Максим, който почина преди шест години. \r\nПо-рано официален представител на БПЦ протойерей Николай Георгиев каза пред ТАСС, че Комисията на БПЦ е започнала разглеждането на проблемите на православната църква във връзка с действията на Константинополската патриаршия относно предоставяне на автокефалия на Църквата в Украйна, по-специално, относно съответствието на тези решения с каноните на православието. \"Ще има сериозни дебати, както и изучаването на църковни и исторически документи, в близко бъдеще не трябва да се очакват конкретни решения\", каза той.  Юлиян Марков", "date": "2018.11.06", "title": "ТАСС: Синодът на БПЦ ще реши за автокефалията на Украинската православна църква през декември"}
{"url": "http://www.focus-news.net/news/2018/11/06/2587297/sport-zavarshiha-parvite-dva-macha-ot-shampionskata-liga.html", "text": "Завършиха първите два мача от шампионската лига Брюж победи Монако с разгромното 4:0 като гост. Головете отбелязаха Ванакен – два, единият от дузпа, Уесли и Вормер. Така Брюж взе ценни три точки, които го връщат в борбата  за челните две места в групата. Цървена звезда победи Ливърпул с 2:0 с два гола на Милан Павков. Това е първа победа за „Звездашите“ в тазгодишното издание на Шампионската лига, която им дава шанс да се борят едно от първите две места в групата. В 22:00 часа започва останалите шест мача от програмата тази вечер.", "date": "2018.11.06", "title": "Спорт: Завършиха първите два мача от шампионската лига"}
{"url": "http://www.focus-news.net/news/2018/11/06/2587295/pazardzhik-v-grada-shte-se-provede-mezhdunarodna-muzikalna-akademiya-nota-po-nota.html", "text": "От 9 до 11 ноември 2018 година в град Пазарджик ще се проведе Международна музикална академия „Нота по нота“, съобщи за  Радио „Фокус“ – Пазарджик  директорът на Младежкия дом Инна Церовска. „Музикална академия „Нота по нота“ ще даде възможност както за обучение с водещи музикални педагози, така и за конкурсно състезание между участниците. Освен вокалните уъркшопи, изпълнителите ще участват и в ателие по сценично поведение. То ще се води от Калин Ангелов – преподавател и режисьор, поставял в различни държавни театри в страната, както и театрални проекти в  независими пространства. Участниците, продължаващи в конкурса ще имат изпълнения на два сценични концерта. Жури и вокални педагози ще бъдат Мая Райкова- продуцент на джаз , поп и рок музика в БНР, Нели Маринкова – преподавател по „поп и джаз пеене“ в НМУ „Л. Пипков“ и НБУ – София и Людмила Герова – съосновател на Камерната капела „Полифония“, на която е хормайстор и диригент+, уточни Церовска. \r\nВаня НИКОЛОВА", "date": "2018.11.06", "title": "Пазарджик: В града ще се проведе Международна музикална академия „Нота по нота“"}
{"url": "http://www.focus-news.net/news/2018/11/06/2587290/general-valentin-tsankov-transformatsiyata-ot-priyatel-vav-vrag-e-nevazmozhna-po-osta-sasht-es.html", "text": "Трансформацията „от приятел във враг“ е невъзможна по оста „САЩ – ЕС“. Това каза в интервю за предаването \"Това е България\" на  Радио „Фокус“  бригаден генерал от резерва Валентин Цанков, експерт в Центъра за изследване на отбраната и сигурността. Според него евентуалното създаване на нова европейска армия ще изисква стриктна синхронизация и разпределение на оперативните и военни способности с НАТО. „Комплектът от военна техника е възможно да се превърне в проблем, в случай че за една и съща операция само една от организациите има достъп до него“, каза още Цанков. „По повод изместването на САЩ от Европейския към Тихоокеанския военен театър единственият възможен конфликт, който би могъл да настъпи, е вътрешен и касае ЕС“, обясни бригадният генерал. „Защото някой трябва да покрие и останалите празни места на излезлите от отговорност американски войски с европейски сили. За това обаче знаем, че има доста сериозна съпротива на някои от страните-членки, които не желаят или само публично поемат ангажимент. На практика те не изпълняват решенията, които бяха взети в Уелс за достигане на 2 процента от БВП на средствата за отбрана“, коментира бригаден генерал Валентин Цанков. Той добави, че достигането на 2 процента от БВП за отбрана ще е дълъг процес за редица страни-членки на Общността. Той припомни, че България спада към графата на държавите, поели този ангажимент, но липсва визия как това може да бъде постигнато.", "date": "2018.11.06", "title": "Генерал Валентин Цанков: Трансформацията „от приятел във враг“ е невъзможна по оста „САЩ – ЕС“"}
{"url": "http://www.focus-news.net/news/2018/11/06/2587296/plovdiv-gradat-shte-bade-domakin-na-iv-tiya-natsionalen-kongres-po-detska-endokrinologiya.html", "text": "Градът ще бъде домакин на IV-тия  Национален конгрес по детска ендокринология, който ще бъде с широко международно участие. Това съобщиха за  Радио „Фокус“- Пловдив  организаторите. Конгресът ще се проведе от 8 до 10 ноември 2018 г. (четвъртък – събота) и се организира от Българското национално сдружение по детска ендокринология, базирано в София с председател проф. д-р Мая Константинова, д.н. Събитието ще се проведе в парк-хотел „Империал“, като в първия ден официалното откриване е на обяд. В него ще вземат участие най-изтъкнатите български специалисти по детска ендокринология, диабет и ендокринни заболявания, както и световни светила в тази сфера, които са в топ 10 на медиците в света. Ще има лектори от САЩ, Израел, Чехия, Италия и много други. В наситената програма ще бъдат представени най-новите методи за лечение, най-новите научни открития по отношение на детския диабет и ендокринни заболявания. Работният език на конференцията е английски, като ще има и презентации на български фармацевтични фирми и вносители на български език. Гостите ще имат възможност  в дните на престоя си да разгледат Пловдив – градът избран за Европейска столица на културата през 2019 година.", "date": "2018.11.06", "title": "Пловдив: Градът ще бъде домакин на IV-тия Национален конгрес по детска ендокринология"}
{"url": "http://www.focus-news.net/news/2018/11/06/2587286/prof-plamen-pavlov-pande-eftimov-beshe-pazitel-na-balgarshtinata-ne-samo-v-makedoniya-no-i-v-universalen-mashtab.html", "text": "Панде Ефтимов беше пазител на българщината не само в Македония, но и в универсален мащаб. Това каза за обзорното предаване „Това е България“ на  Радио „Фокус“  по повод на посмъртното удостояване на Панде Ефтимов с орден „Стара Планина“ 2-ра степен. „Той беше Пазителят с главна буква на българщината в Македония и не знам дали скоро ще има човек, който да поеме щафетата. Човек, който има невероятна енциклопедична памет, с изключително дълбоки познания не само за Македония, не само за България. Аз не знам някой по-добре да познава Поморавието. В неговата сложна биография – гонен от работа, преназначаван на какви ли не длъжности, той е имал пътувания из Зайчарско, Лесковац, Ниш, Пирот, район, който е изконна българска земя. Става дума за човек, който не се страхуваше от властта, който същевременно всяваше респект и страх в тази власт. Това е самата истина. И който по един особен начин, с една особена сила носеше този тежък кръст и то с много голяма вяра в бъдещето на България“, добави още проф. Павлов.  Той допълни, че Панде Ефтимов винаги е имал сетива за историята, традициите, но и за бъдещето. Той каза още, че Панде е пример за човек, който е могъл да има друга кариера, но вместо това е избрал да води скромно съществуване, да бъде верен на истината и на българската кауза.", "date": "2018.11.06", "title": "Проф. Пламен Павлов: Панде Ефтимов беше пазител на българщината не само в Македония, но и в универсален мащаб"}
{"url": "http://www.focus-news.net/news/2018/11/06/2586946/plovdiv-kmetat-na-rayon-tsentralen-georgi-stamenov-shte-otchete-deynostta-si-prez-2018-godina-pred-obshtestvenostta.html", "text": "Кметът на район „Централен“ в Пловдив Георги Стаменов ще отчете дейността си през 2018 година пред обществеността. Това съобщи за  Радио „Фокус“ – Пловдив  районният кмет. Събитието ще се състои от 18.00 часа в зала „Съединение“ на Регионалния исторически музей в Пловдив. Целта на тази среща е гражданите да бъдат запознати с дейностите на администрацията за изминалите 12 месеца, както и да могат да зададат своите въпроси по важни за обществеността и развитието на района теми. \r\n„Фокус на отчета за 2018 година е комуникацията на кмета и на администрацията с гражданите, и активностите в посока подобряване на качеството на живот за жителите на район „Централен“ в града“, каза Георги Стаменов. \r\nЗа първи път Георги Стаменов се отчете пред гражданите преди година, отново в залата на Регионалния исторически музей в Пловдив. \r\nТони МИХАЙЛОВ", "date": "2018.11.06", "title": "Пловдив: Кметът на район „Централен“ Георги Стаменов ще отчете дейността си през 2018 година пред обществеността"}
{"url": "http://www.focus-news.net/news/2018/11/06/2587299/afp-pod-ostankite-na-srutili-se-sgradi-v-marsiliya-sa-otkriti-chetirima-zaginali.html", "text": "Под останките на срутила се сграда в Марсилия са открити четирима загинали,предава  AFP . \r\nТялото на една жена е намерено под руините на две срутени сгради в южния френски град Марсилия във вторник вечерта, като броят на загиналите достигна  четири, заяви прокурорът Ксавие Тарабо пред агенцията. \r\nТруповете на двама мъже и една  жена бяха открити от спасителни работници по-рано във вторник от 15-метровата купчина развалини на  тясна търговска уличка. Сградите внезапно се срутиха в понеделник сутринта, припомня агенцията.  Юлиян Марков", "date": "2018.11.06", "title": "АFP: Под останките на срутили се сгради в Марсилия са открити четирима загинали"}
{"url": "http://www.focus-news.net/news/2018/11/06/2587298/kyustendil-uchenitsi-ot-grada-sa-proveli-etno-zanimaniya-v-kompleksa-starata-kovachnitsa-v-selo-zgurovo.html", "text": "Ученици от Кюстендил са провели етно занимания в комплекса „Старата ковачница” в село Згурово. Това съобщи пред журналисти Величка Григорова, преподавател в Основно училище „Професор Марин Дринов” – Кюстендил, предаде репортер на  Радио „Фокус” – Кюстендил . По думите й първокласници от учебното заведение са посетили комплекса, където са провели своите дейности. „Малките дриновци проектираха красотата в бита на българите от Кюстендилския край. В одаята на момата децата видяха как се преде вълна и се везат шевици, декорираха дървени лъжички и слушаха увлекателни легенди”, каза Григорова. Учениците са се научили как се меси хляб, приготвили са домашни бисквити и вкусни мекици. Присъствали са на демонстрация как се бие масло от бутимо. Усвоили са и някои от тънкостите за плетене на кошници от върбови клони. „На зелената морава всички играха любимите игри на баба и дядо”, каза Величка Григорова. \r\nВенцеслав ИЛЧЕВ", "date": "2018.11.06", "title": "Кюстендил: Ученици от града са провели етно занимания в комплекса „Старата ковачница” в село Згурово"}
{"url": "http://www.focus-news.net/news/2018/11/06/2586902/kathimerini-gratski-arhiepiskop-nastoyava-darzhavata-da-izyasni-kakvo-e-religiozen-neutralitet.html", "text": "Гръцкият архиепископ Йеронимос се е обърнал към премиера Алексис Ципрас да поясни какво се има предвид с предложението му за „религиозен неутралитет“ на държавата в отношенията й с Църквата. Повод за това обръщение е правителственият план да ревизира конституцията на страната, информира електронното издание на гръцкия всекидневник  „Kathimerini” .   \r\n“Първо трябва да поясним какво разбираме под религиозен неутралитет. Вярвам, че ще ни се даде възможност, тогава ще сътруднича,” е казал духовникът след среща в понеделник на Светия Синод на Църквата. \r\n“Не разбирам какво има предвид министър председателят, той трябва да ни обясни.” \r\nЙеронимос прави разграничение между религиозния неутралитет, който съществува в Германия, където, по неговите думи, Църквата и държавата плавно си сътрудничат, и във Франция, където двете институции са във вражда. „Такова нещо не искам“, е казал той.  \r\n“Всичко това, преразглеждането на конституцията и нашите различия са една добра възможност да решим неща, от които нашият народ ще има полза“, е добавил архиепископът.  Ивелина Ватова", "date": "2018.11.06", "title": "Kathimerini: Гръцки архиепископ настоява държавата да изясни какво е „ религиозен неутралитет“"}
{"url": "http://www.focus-news.net/news/2018/11/06/2586900/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Държавният секретар на САЩ Майк Помпей защити решението на администрацията на президента Доналд Тръмп да възстанови санкциите срещу Иран, отбелязва американското издание  Washington Examiner . \r\n\"Това са най-тежките санкции, налагани някога на Ислямска република Иран\", подчерта първият дипломат на Вашингтон, като същевременно допълни, че от понеделник политиката на Белия дом за \"максимален натиск влиза изцяло в сила\".  \r\nПомпео разкри, че осем държави са получили привилегията да продължават вноса на ирански петрол, без да бъдат санкционирани от САЩ. Той отказа да назове страните. Единственото, което отбеляза, е, че \"е необходимо малко повече време, за да бъде намален броят им до нула\". Но дори и в тази ситуация американските санкции имат \"огромно въздействие\", увери държавният секретар на САЩ, визирайки спада в износа на суров петрол от Иран.  \r\nВ неделя по улиците на Техеран бе организиран протест, на който отново можеше да се чуят скандирания \"Смърт за Америка\". Демонстрацията, организирана от властите, бе излъчена по държавната телевизия. Денят бе свързан с отбелязването на годишнината от превземането на американското посолство в иранската столица по време на Ислямската революция от 1979 г.  \r\nРешението за предоставяне на преференции за вноса на ирански петрол в някои държави предизвика недоволство сред някои кръгове във Вашингтон, но администрацията на Тръмп смекчи ситуацията, като поясни, че средствата, използвани за заплащане на петролните доставки, ще бъдат депозирани в чуждестранни сметки. Това означава, че те може да бъдат изразходвани единствено за \"допустими цели\", свързани със закупуването на търговски или хуманитарни стоки. \r\nПрез май Доналд Тръмп обяви, че САЩ се оттеглят от споразумението за ядрената програма на Иран, подписано през 2015 г. от предшественика му Барак Обама.  \r\nПървият набор от санкции срещу златото, енергията и Централната банка на Иран бяха възобновени през месец август. Последният кръг от санкции влезе в сила в полунощ на 5 ноември.  \r\n\"Министерството на финансите ще добави повече от 700 имена към списъка ни с блокирани субекти\", заяви на свой ред министърът на финансите на САЩ Стивън Мнучин в по-ранно обръщение пред медиите. Очаква се той и Помпео да предоставят повече подробности за санкциите по-късно в понеделник. \r\n***  След убийството на журналиста Джамал Хашоги саудитците са изправени пред сериозна международна критика, граничеща с презрение. Но това не е нова ситуация за тях - положението им е същото като това, в което се намираха след терористичните атентати от 11 септември 2001 г., когато стана ясно, че 15 от 19-те извършители са граждани на арабското кралство. Тогава те решиха проблема по същия начин, по който го решават сега: с пари, с много пари. По-конкретно - с милиони долари, изразходвани за лобистки и обществени фирми в САЩ, с които продават илюзията, че Америка трябва да продължи да изнася оръжията си за Рияд, пишат Ейвъри Биъм и Томас Лоу в съавторска статия за изданието  The American Conservative . \r\nСаудитското лоби вече се реди на опашки, не само за да запази влиянието си във Вашингтон, но и за да гарантира продължаването на оръжейните доставки за арабското кралство. Операцията за влияние на Рияд безспорно понесе тежък удар, но макар няколко големи компании да прекратиха връзките си с него, това съвсем не означава край. Ако са научили урока от миналото - а те са!, саудитците ще удвоят усилията си да спасят репутацията, за изграждането на която са работили толкова силно, че едва ли ще се откажат от плодовете, които им дава Вашингтон.  \r\nВ продължение на години Саудитска Арабия натоварваше отявлени лобисти със задачата да изрисуват позитивен образ на кралството в САЩ с цел да повлияят на американската политика в региона.  Нов доклад на Инициативата за прозрачност на чуждестранното влияние, програма на Центъра за международна политика, в която работят и двамата автори на материала, установи, че през 2017 г. чуждестранни агенти на лобистки фирми са се свързали с над 200 членове на Конгреса и са осъществили повече от 2500 политически дейности от името на саудитските им клиенти. Те са били насочени към партийни лидери и политици, които заемат ръководни постове в ключови комисии на органа - както демократи, така и републиканци. Сред по-изтъкнатите имена на републиканците са това на Линдзи Греъм от сенатската комисия за въоръжените сили, а от демократите Крис Коунс, член на сенатската комисия за външни отношения, се оказва най-контактният.  \r\nНо това не е всичко. Констатирани са многобройни случаи, в които чуждестранни агенти, работещи за саудитски лобистки фирми, са направили значителен паричен принос за ключови членове на Конгреса, с които са се свързали същите фирми от името на саудитските им клиенти. Политическият характер на донациите е очевиден - те са направени в деликатни моменти, в които са обсъждани въпроси, свързани с Рияд - като например Закона срещу спонсорите на тероризма и продажбите на оръжия.  \r\nСаудитското влияние със сигурност не се изчерпва само с лобистките фирми, които наемат. В края на краищата те дават милиони на мозъчни тръстове и американски университети. Но това, което е много по-важно - поне за президента Доналд Тръмп, е че те закупуват големи количества военно оборудване от САЩ. А лидерът на Белия дом многократно се е хвалил, че благодарение на сделките с Рияд се отварят хиляди нови работни места в страната, а приходите от договорите за оръжейни доставки да на стойност 110 млрд. долара. Тръмп обича да използва и аргумента, че прекратяването на американския оръжеен износ за Рияд ще обърне саудитците към Русия, Китай и други държави, за да покрива нуждите си. ВВС на арабското кралство е изцяло зависим от американската и британската подкрепа. Двете страни доставят на Рияд изтребители F-35, самолети \"Торнадо\" и хеликоптери \"Апачи\". Ако САЩ прекратят потока от боеприпаси, резервни части и техническа поддръжка, необходими за поддържането на военновъздушния флот на Саудитска Арабия, то тогава той ще бъде заземен. Без тази въздушна подкрепа саудитците няма да могат да продължат операциите си в Йемен, а това на свой ред означава, че може да бъде договорено прекратяване на огъня, да се спасят хиляди животи и да се прекрати най-тежката хуманитарна криза на планетата. Аргументът на Тръмп е напълно погрешен. САЩ не са зависими от парите на Саудитска Арабия; Саудитска Арабия зависи от огневата мощ на САЩ. \r\nВашингтон и Рияд сега са на кръстопът. Но саудитското лоби успя да оцелее на американска земя, въпреки терористичните атентати, опустошителната операция в Йемен и бруталното убийство на Хашоги. Време е обаче САЩ да отворят очи за действията на Саудитска Арабия. Докато Тръмп не показва никакви признаци за промяна на позицията си, Конгресът има възможност през следващите няколко месеца да покаже на света, че САЩ не се грижат за никого, без значение колко милиарди долари се изразходват за продажби на оръжие и колко много милиони се изразходват за влияние. Време е да прекратим убийствата на цивилни граждани в Йемен с американски бомби и да изобличим лобистката машина на Рияд. \r\n***  Президентът на Иран Хасан Роухани обяви в понеделник, че лидерите на четири големи страни са искали да посредничат за разговори между него и президента на САЩ Доналд Тръмп по време на 73-ото Общо събрание на ООН в Ню Йорк през септември, пише  онлайн изданието Tehran Times , като отбелязва, че държавният глава не е пожелал да назове имената на тези лидери. \r\n„Няма нужда от посредничество. Нямаме проблеми да говорим при положение, че другата страна даде гаранции, че ще изпълни ангажиментите си“, заяви Роухани по време на заседание в сградата на иранското Министерство на икономиката и финансите. \r\nСпоред иранския лидер, нарушенията на международното право от Вашингтон са направили САЩ по-изолирани от всякога. \r\nИзданието припомня, че през месец май т.г. Тръмп официално обяви оттеглянето на САЩ от ядрената сделка с Иран и анонсира възобновяване на санкциите срещу Ислямската република. Първият санкционен пакет влезе в сила на 6 август, а вторият, който засяга износът на ирански петрол и банковия сектор на страната, влезе в сила на 5 ноември. Успех на дипломацията \r\nРоухани заяви, че Европейският съюз е застанал срещу нарушенията на ядреното споразумение от САЩ, което е „успех на дипломацията“ на Иран. \r\nДържавният глава добави: „Някои си мислят, че ние преговаряхме и стигнахме до разрешение на ядрените разговори, което е голям успех, но, че САЩ са разрушили този успех. Не, това не е така. Тази интерпретация е греша. Ние имаме този успех от политическа гледна точка... днес всички страни по света, с изключение на много малък брой, са срещу САЩ и стоят до Иран. Това е успех на нашата дипломация“. Ще нарушим санкциите с гордост \r\nРоухани заяви също. Че Иран ще „нарушат санкциите с гордост“, защото те са „жестоки“ и незаконни. \r\n„Казах на всички лидери на страни, с които имах среща в кулоарите на Общото събрание на ООН, че този път ще нарушим санкциите с гордост, защото те са жестоки, незаконни и противоречат на резолюциите на ООН“, отбеляза той. Желязна воля за борба срещу санкциите \r\nИкономическият министър на Иран заяви, че Иран „планира“ да преодолее санкциите. \r\nТой добави: „Ние имаме желязна воля да се противопоставим на санкциите“. \r\n***  Президентът Доналд Тръмп и неговите съюзници са изработили план за спасяване на авторитета си, ако демократите си проправят пътя си към мнозинството в Конгреса – Доналд Тръмп като спасител на републиканците в Сената, пише  авторитетното издание Politico . \r\nКактов публичното пространство, така и в частни разговори Доналд Тръмп и съветниците му подчертават ударното темпо, с което президентът участва в кампанията - 19 предизборни митинга от Деня на труда ( 3 септември – бел.ред), което показва, че никой друг не би могъл да има по-голямо влияние в отделните щати. Аргументът е класически, въпреки че Тръмп, който превърна изборите в  референдум за своето президентство, има история на персонализиране и след това усвояване на победите си, докато умело се отдалечава и отклонява вниманието от загубите си. \r\nАко републиканците сечелят местата в Сената, \"това е всичко, за което ще говорят\", каза Бари Бенет, президентски съветник в кампанията на Тръмп през 2016 г. - „Тук математиката е в наша полза.“ \r\nДори в Конгреса, където републиканците се опитват да запазят своето мнозинство от 23 места, Белият дом вече отхвърля всяка твърдение за демократична вълна на изборите, равностойна на тази на републиканските победи на междинните избори при бившите президенти Барак Обама или Бил Клинтън. \r\nСъветникът на президента Келиън Конуей тази седмица в шоуто\"Фокс и приятели\" посочи ротацията  на 43 републикански места в Конгреса като основна причина, поради която Републиканската партия (РП) вероятно ще загуби места. Тя също така се опита да контрастира очакваните загуби на РП с тези на предишни президенти демократи. \"Никой безпартиен и разумен анализатор не би предсказал загубата на  63 места в Конгреса, които президентът Обама претърпя в първите си междинни избори през 2010 г., или дори 54-те, които Клинтън загуби през първите си  междинни избори през 1994 г., което осигури за първи път мнозинство на републиканците в Долната камара от 40 години“, каза тя. \r\nНеотдавнашна вътрешна бележка от политическия директор на Белия дом Бил Стипен подчерта, че целта на Републиканската партия тази година е да минимизира загубите си. \r\n\"Ние правим това, което можем да направим в ситуацията\", каза служител на Белия дом, използвайки език, подобен на бележката, като нарече задачата на репуликанците за спечелванена местата в Конгреса „предизвикателство“. \r\nСамият Тръмп дори загърбва очакванията си за Конгреса в думите си, като бързо се сменя темата и започва да говори за Сената. \r\n\"Мисля, че се справяме добре с Камарата (на представителите – Конгреса – бел.ред.)\", каза той пред репортери в сряда. - Ще видим. Агитирах за много кандидати, които бяха малко по-надолу в проучванията, а сега са нагоре \", каза той. \r\nПосле Тръмп добави: \"Мисля, че в Сената се справяме извънредно добре.\" \r\nНе е необичайно служителите в Белия дом да намаляватт очакванията си за междинните избори. Преди изборите през 2010 г. лидерите на демократите , като тогавашния председател на Националния конгрес на Демократическата партия , сенаторът Тим Кейн предупредиха рано за \"тежката\" година, която предстои. Обама понякога изглеждаше раздразнен от това, което наричаше \"голяма, разхвърляна демокрация\", докато агитираше за съпартийците си демократи. Високопоставени съветници заявяваха, че Обама няма да персонализира очакваните загуби, но въпреки това президентът заяви, че се чувства \"смирен\" от най-лошото представяне на партията му в изборите в продължение на десетилетия. \r\nКандидатите на президентски партии колективно са печелили само седем места в сената в междинни избори през последните 80 години. Така че привържениците на Тръмп твърдят, че след като победите  Сената са толкова редки, увеличаването на републиканското мнозинство в Сената ще има достатъчно смисъл, за да заличи победата на демократите в Камарата. \r\n\"Ако президентът увеличи мнозинството в Сената, те няма да бъдат честни хората, които  говорят за\" синя вълна \", заяви за POLITICO Мат Шлап, съюзник на Тръмп и председател на Американския консервативен съюз. \r\nДруга причина някои да смятат, че аргументът за Сената ще издържие е поради това, че Сенатът одобрява съдиите на Върховния съд, федералните съдии и потвърждава назначенията, така че запазването на мнозинството ще позволи на РП да преследва важни цели от програмата на Тръмп.. \r\n\"Републиканската победа в Сената би била укор на Бърни Сандърс, Елизабет Уорън, Камала Харис и Кори Букър\", заяви Брад Тод, консултант на РП, работещ за кампанията за междинните избори, говорейки за сенаторите демократи, често споменавани като кандидати за президент през 2020 г. \"Демократите в Сената станаха лице на опозицията на програмата на Тръмп.\" \r\nСтратегията съвпада с очакванията в Белия дом, че Тръмп бързо ще се влезе в предизборен режим след междинните избори, нападайки противниците си, преди те дори да са започнали кампанията си. Той вече прекарва месеци критикувайки Уорън и Букър, както и бившия вицепрезидент Джо Байдън. Сегашните и бивши президентски сътрудници потвърдиха, че Тръмп се възнамерява да премине в режим на атака за 2020 г. с пълна сила. \r\n\"В съзнанието на президента 2018 е просто продължение на 2020 г.\", каза бивш служител на Белия дом. \"Кампанията за преизбиране започна отдавна, независимо от това дали пресата и обществеността са го осъзнали, или не.\"", "date": "2018.11.06", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/11/06/2586901/predstoyashti-sabitiya-v-stranata-za-6-noemvri-agentsiya-fokus.html", "text": "От 11.00 часа в Гербовата зала на „Дондуков“ 2 държавният глава Румен Радев ще връчи националния флаг на участниците в 27-ата българска Антарктическа експедиция. \r\nОт 14.30 часа на „Дондуков“ 2 президентът Радев ще удостои изтъкнати българи с държавни отличия. \r\n***   \r\nОт 11.00 часа в Националния археологически институт с музей (НАИМ) при БАН главен инспектор Ангел Папалезов, началник на сектор „Културно-исторически ценности\" в ГДНП, и главен инспектор Емил Александров, началник на сектор „Трафик на културно-исторически ценности\" в ГДБОП, ще дадат подробности за спасените от иманярство и нелегален трафик експонати. \r\nОт 18.00 часа в НАИМ вицепрезидентът Илияна Йотова ще отправи приветствие по повод официалното откриване на изложбата „Спасени съкровища на България“. На събитието ще присъства и вътрешния министър Младен Маринов. \r\n*** \r\nОт 13.00 часа ще се проведе извънредно заседание на Народното събрание, на което ще бъдат гласувани проектобюджетите на ДОО и НЗОК. \r\n*** \r\nОт 09.00 часа в хотел Шератон ще се проведе Петата годишна здравна конференция на \"Капитал\" - \"Иновации и добри практики в здравния сектор\".  \r\n*** \r\nОт 09.15 часа в хотел „Хилтън“ зам.-министър Деница Николова ще открие заседание на Комитета за наблюдение  на Програмата за международно сътрудничество ИНТЕРАКТ.  \r\n*** \r\nВ 14.00 часа министърът на образованието и науката Красимир Вълчев  ще бъде в основно училище „Георги Бенковски“ в село Черни Вит, в което се изучават разширено народни инструменти и народно пеене. В 15.20 часа министър Вълчев ще присъства на откриване на обновената със средства по ОП „Региони в растеж“ сграда на Националната професионална гимназия по горско стопанство и дървообработване „Сава Младенов“ в Тетевен.  \r\n*** \r\nОт 9.00 часа ще се проведе заседание на Висшия съдебен съвет.  \r\n*** \r\nОт 9.30 часа 8 състава на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.  \r\n*** \r\nОт 10.00 часа в сградата на Агенция „Пътна инфраструктура“ депутати от ПГ на „БСП за България\" ще внесат искане до Агенцията. \r\n*** \r\nОт 10.00 часа в София Хотел Балкан, зала „Средец“, ще се проведе форум-дискусия „Заедно за по-безопасни пътища“ за пътна безопасност, организиран от Съюза на българските автомобилисти (СБА). \r\n*** \r\nОт 10.00 часа 16 състава на Специализирания наказателен съд ще гледа делото срещу Милко М., Росен Д., Златомир И. и др., обвинени в организиране и ръководене на организирана престъпна група.  \r\n*** \r\nОт 10.00 часа 6 състава на Специализирания наказателен съд ще гледа делото срещу Емил М., Мартин Д. и Калоян Б., обвинени в организиране и ръководене на организирана престъпна група.  \r\n*** \r\nОт 10.00 часа Национален пресклуб на БТА Експертен клуб за икономика и политика (ЕКИП) ще представи доклада \"Градоустройствена политика в София\".  \r\n*** \r\nОт 11.00 часа 18 състава на Специализирания наказателен съд ще гледа делото срещу Николай П., Виктор И., обвинени в организиране и ръководене на организирана престъпна група.  \r\n*** \r\nОт 11.00 часа в галерия „Кредо Бонум“ (ул.„ Славянска“ №2) ще се проведе пресконференция на  Конкурса за нова пиеса на Нов български университет. \r\n*** \r\nОт 11.00 часа в Cosmos coworking camp (ул. „Ангел Кънчев 3“) в София ще се проведе семинар за журналисти на тема „Да сведем до 0 астматичните пристъпи“. \r\n*** \r\nОт 12.30 часа 11 състава на Специализирания наказателен съд ще гледа делото срещу Владимир Вл., чл. 65 НПК – молба за изменение на мярка за неотклонение.  \r\n*** \r\nОт 13.30 часа 11 състава на Специализирания наказателен съд ще гледа делото срещу Андрей З., Костадин Г. и Николай Н., обвинени в организиране и ръководене на организирана престъпна група.  \r\n*** \r\nОт 13.30 часа 17 състава на Специализирания наказателен съд ще гледа делото срещу Андрей З., Костадин Г. и Николай Н., обвинени в организиране и ръководене на организирана престъпна група.  \r\n*** \r\nОт 13.30 часа 17 състава на Специализирания наказателен съд ще гледа делото срещу Даниел Н., Велизар Г., Георги И. и др. обвинени в организиране и ръководене на организирана престъпна група.  \r\n*** \r\nОт 13.30 часа Софийският градски съд ще проведе заседание срещу Булмаркет и БДЖ (eдно от делата за трагедията в Хитрино). \r\n*** \r\nОт 13.30 часа 8 състава на Софийския градски съд ще проведе заседание срещу Десислава Д. (пране на пари). \r\n*** \r\nОт 14.00 часа Национален пресклуб на БТА Българското дерматологично дружество ще представи Десета юбилейна кампания за диагностика и профилактика на кожните алергични заболявания /12 – 14 ноември 2018 г./ \r\n*** \r\nОт 14.00 часа в Дома на Европа за трета година бизнес събитие събира утвърдени специалисти и млади преприемачи с иновативни решения за градската среда, сградите и домовете. \r\n***   \r\nОт 15.00 до 17.00 часа в постоянната приемна на БСП - София на ул. „Леге\" №10, етаж 1, общинският съветник от БСП Альоша Даков ще има приемен ден. \r\n*** \r\nОт 17.00 часа във фоайето на централната сграда на БАН ще бъде открита Изложбата „Европейско културно наследство“. \r\n*** \r\nОт 18.30 часа в Smartfablab на бул. „Христо Смирненски“ 1, в страничния двор на Университета за архитектура, строителство и градоустройство, експерти на коалицията от неправителствени организации и граждански групи „За да остане природа в България“ продължават информационната кампания в защита на Национален парк Пирин. \r\n*** \r\nОт 19.00 часа в Конферентната зала на Софийския университет, Северно крило на Ректората, ет. 2, ще се състои премиерата на книгата „Да мислиш двайсети век” от Тони Джъд. \r\n*** \r\nОт 11.00 часа в двора на ПМГ „Акад.Н.Обрешков” ще се проведе Ден на отворените врати по повод професионалния празник на Служба „Военна полиция”. \r\n*** \r\nОт 11.30 часа в кафето на Община Бургас (партер) „Обществен дарителски фонд – област Бургас” ще проведе пресконференция, на която ще представи дейностите по реализацията на проект „Доброволчеството като метод за личностно развитие“ по договор № 25-00-48/17.09.2018г. към Министерството на младежта и спорта. \r\n***  \r\nОт 10.30 часа в заседателната зала на ОД  на МВР - Велико Търново ще се проведе месечният брифинг за престъпленията и нарушенията, регистрирани на територията на областта през месец октомври.  \r\n***  \r\nОт 11.00 часа в аулата на ВТУ „Св. Св. Кирил и Методий“ ще започне церемония по случай 55-годишнина на висшето учебно заведение.  \r\n***  \r\nОт 12.30 часа в пресклуба на БТА ще се състои пресконференция на организаторите на протеста срещу картела на горивата във Велико Търново. Ще бъдат представени събраните до момента подписи, исканията, както и сигналите, изпратени до институциите. Ще бъдат оповестени и следващите действия на протестиращите.  \r\n***  \r\nОт 18.30 часа Читалище „Извор– 1873“ село Самоводене ще се състои концерт на женски хор „Родна земя“ „Песен мила, песен родна“.  \r\n***  \r\nОт 19.00 часа в Клуб 7 ще бъде представена книгата „Вие сте тук“ на автора Петър Пунчев.  \r\n*** \r\nОт 14.00 часа в ОДМВР – Враца ст. комисар Янко Янков ще даде редовен месечен брифинг.  \r\n*** \r\nОт 11.30 и 12.30 часа в Държавен куклен театър „Дора Габе“ ще се състоят куклени спектакли „Пинокио“. \r\n*** \r\nОт 17.00 часа в Регионална библиотека „Дора Габе“, Централно фоайе, ще се състои Награждаване на участниците в Национален конкурс за рисунка, колаж и компютърна рисунка „В света на Дора Габе“.   \r\n*** \r\nОт 19.00 часа в Младежки център, Концертна зала, ще се състои спектакълът „Антихрист“ по Емилиян Станев. \r\n*** \r\nОт 17.30 часа в Музея на фотографията и съвременните визуални изкуства ще бъде открита изложба с фотографии на Иван Пенков. \r\n*** \r\nОт 13.00 часа в Училище музей \"Св.св. Кирил и Методий\" ще се проведе Ден на Унгария в Копривщица. \r\n*** \r\nОт 12.00 часа в ЦПЛР – ОДК – Перник Център за кариерно ориентиране към Обединен детски комплекс – Перник ще проведе първия по рода си форум „Висше образование – да успееш в България”. \r\n*** \r\nОт 11.00 часа в завода до Пирдоп \"Аурубис\" ще се проведе националното честване на Деня на металурга. \r\n*** \r\nОт 09.30 часа в Зала 1 в Апелативен съд ще се гледа делото, образувано по протест на Окръжна прокуратура и жалби на близки на пострадалия срещу присъдата на подсъдим с инициали Й.И. от  3 години лишаване от свобода. Подсъдимият е обвинен в това, че на 14.09.2014 г. в село Йоаким Груево е причинил по непредпазливост смъртта на 25-годишния В.В. вследствие на умишлено нанесена телесна повреда. \r\n*** \r\nОт 12.30 часа в Дирекция „Социално подпомагане“ за Район „Централен“ и Район „Западен“ на бул. „Шести септември“ № 77А ще започне раздаването на храната по проект за подпомагане на бездомни лица – мобилна трапезария за 20 бездомни лица. \r\n*** \r\nОт 16.00 часа във фоайе „Изкуствотека“ на Народната библиотека „Иван Вазов“ ще бъде открита изложбата „Целият този балет“. \r\n*** \r\nОт 17.30 часа в Дома на културата „Борис Христов“ ще бъде открита Колективна изложба с творби на български и италиански художници. \r\n*** \r\nОт 18.00 часа в зала „Съединение“ на Регионалния исторически музей в Пловдив кметът на район „Централен“ Георги Стаменов ще отчете дейността си през 2018 година пред обществеността. \r\n*** \r\nОт 9.00 часа ще се проведе Десетият фестивал на хора с увреждания „Светът е за всички – 2018 г.”, съфинансиран от Община Русе. \r\n*** \r\nОт 14.00 часа в ОДМВР – Смолян ще проведе откриването на „Детска полицейска академия“. \r\n*** \r\nОт 11.00 часа в Драматичен театър ще се проведе „Пинокио“ по Карло Колоди, драматизация - Рада Москова, постановка -  проф. Андрей Аврамов. \r\n*** \r\nОт 18.30 часа в Куклен театър ще бъде представена театралната постановка от Алдо Бенеди по повод световния ден на слепите хора „Червени рози“. \r\n*** \r\nОт 19.00 часа в Драматичен театър ще се състои „Сватбата на Фигаро“ по Бомарше \r\nпостановка - Мартин Киселов. \r\n*** \r\nОт 09.00 часа в Троянската света обител „Успение Богородично“ ще бъде отслужена Архиерейска заупокойна св. Литургия по повод 6 години от кончината на Българския патриарх Максим. \r\n***   \r\nВ 12.47 часа на жп гара Шумен ще пристигне влак 2601 с подвижната приемна на омбудсмана Мая Манолова.  \r\n***   \r\nОт 17.00 часа в НЧ „Напредък“ ще бъде открита изложба фотографии на Иван Иванов.", "date": "2018.11.06", "title": "Предстоящи събития в страната за 6 ноември (Агенция „Фокус“)"}
{"url": "http://www.focus-news.net/news/2018/11/06/2586904/ria-novosti-izrael-e-gotov-da-atakuva-s-300-v-siriya.html", "text": "Израел е готов да атакува  сирийските комплекси С-300, ако те нанесат удари по израелски обекти, информира руската  РИА Новости  от Ерусалим.  \r\nТова е обявил пред журналисти Зеев Елкин, министър по защита на околната среда, министър за Ерусалим и културното наследство на Израел, съпредседател на руско-израелската междуправителствена комисия и депутат в Кнесета от партията „Ликуд“.  \r\nМинистърът определя като голяма грешка разполагането на комплексите С-300 в Сирия и отбелязва , че \"при неправилното им използване може да се удари по граждански самолети. Въздушните превози в региона се подлагат на риск \". \r\n\" С-300 имат голям радиус на действие и на практика покриват цялата територия на Израел. При желание сирийците могат да се опитат да свалят военни самолети над територията на държавата“.  \r\nПо думите на Елкин, като правило, за да реагира при атаки на своята територия или на самолети, Израел \"не чака международни указания, а  пристъпва към практически действия, до което несъмнено би се стигнало и в подобни случаи \". \r\nОтговаряйки на въпроса „против кого би действал Израел, ако С-300 поразят израелски цели“, министърът отговорил „ Против установките, с които ще се произведе изстрела срещу израелската територия или израелския самолет“.   \r\nМинистър Зеев Елкин влиза в състава на тесния военно-политически кабинет на премиера Бенямин Нетаняху.  Ивелина Ватова", "date": "2018.11.06", "title": "РИА Новости:  Израел е готов да атакува С-300 в Сирия"}
{"url": "http://www.focus-news.net/news/2018/11/06/2586903/nova-makedoniya-v-parlamenta-se-sazdava-komisiya-za-pomirenie.html", "text": "Председателят на Парламента в Скопие Талат Джафери  свиква във вторник среща, на която ще се обсъди въпросът за създаване на комисия за „помирение и интеграция“, съобщава вестник  „Нова Македония“ .   \r\nНа нея са поканени заместник председателите на Народното събрание, председателите на партийните парламентарни групи, както и представители на депутати от политически партии, които нямат парламентарни групи. \r\nСрещата се организира по инициатива на групата на независимите депутати, които се отделиха от опозиционната ВМРО-ДПМНЕ, и водената от нея коалиция „За по-добра Македония“.  \r\nВ дневния ред на срещата има само една точка – създаване на „междупартийно парламентарно тяло за помиряване и интеграция“.  Ивелина Ватова", "date": "2018.11.06", "title": "„Нова Македония“: В Парламента се създава комисия за помирение"}
{"url": "http://www.focus-news.net/news/2018/11/06/2586909/the-guardian-horata-sa-otchayani-irantsite-se-styagat-sanktsiite-da-gi-uzhilyat.html", "text": "Иранците се стягат за тежки икономически времена след като в понеделник санкциите на САЩ влязоха в сила, съобщава  The Guardian . \r\nПрезидентът на Иран Хасан Роухани  описва ситуацията като „икономическа война“. \r\nОт май 2018 икономиката на страната е под  високо напрежение. Тогава президентът Тръмп напусна ядреното споразумение от 2015 година, предвиждащо да наложи ограничения на ядрената програма на Иран, и обяви възстановяване на санкциите.  \r\nПървата група санкции бяха възобновени през август. С тях се удряше по достъпа на страната до долара като разплащателна валута на международните пазари, до златото, ценни метали и автомобилната индустрия. В страната се засилиха уличните протести.  \r\nНовите санкции, които Тръмп въведе в понеделник, ще съвпаднат по време с годишнината от кризата с американските заложници през 1979 година.  Ивелина Ватова", "date": "2018.11.06", "title": "The Guardian: 'Хората са отчаяни': иранците се стягат санкциите да ги ужилят"}
{"url": "http://www.focus-news.net/news/2018/11/06/2586906/izvestiya-podozritelen-predmet-e-nameren-na-londonskoto-letishte-hiytrou.html", "text": "Подозрителен пакет е открит на едно от най-големите летища в света, лондонското Хийтроу, съобщава руският вестник  „Известия“  . И пояснява, че лондонските служби са отцепили терминал №4 на летище „Хийтроу“ заради подозрителен пакет в сектора за регистрация на пътниците.  Той е открит около мястото за регистрация на пътуващите с израелската авиокомпания El Al. В момента (понеделник срещу вторник – бел. ред.) в района работят полицейски служители. Всички полети от терминал № 4 са отложени за неопределено време.   \r\nВ отминалата неделя подозрителен пакет е открит край посолството на Русия във Вашингтон. След щателна проверка се доказало, че той не представлява заплаха.    Ивелина Ватова", "date": "2018.11.06", "title": "„Известия“: Подозрителен предмет е намерен на лондонското летище Хийтроу"}
{"url": "http://www.focus-news.net/news/2018/11/06/2586905/the-daily-express-angela-merkel-e-razkritai.html", "text": "„Ангела Меркел е разкрита? Разбулена е странна конспирация, подготвяща Нов световен ред“, под това заглавие The Daily Express пише за връзката на германския канцлер с групата  „Билденберг“ . \r\nАнгела Меркел е в центъра на странна конспирация, тя е част от Нов световен ред, разказва британската медия за документалния филм на Нетфликс (американска компания, доставчик на филми на основата на видеострийминга, базирана в Силиконовата долина – бел. ред.).  \r\nСпоред информацията Билденбергови представляват най-недостъпния клуб в света. Единствено Управителнияj съвет решава кого да покани, като във всички случаи участниците споделят идеята за глобално управление на висшите властови елити.  \r\nГрупата привлече внимание и стана легендарна със своята потайност, която от десетилетия подхранва въображението на занимаващите се с теориите на конспирацията и все не успяват да разшифроват какво се крие зад тайната на Билденбергови.  \r\nАнгела Меркел наред с други известни личности е в центъра на твърденията за „Единен световен ред“, тъй като е поканена да участва в техните срещи, които се провеждат далеч от масовата публика. \r\nМедията припомня, че “в 1973 германският политик Хелмут Шмит е поканен на конференция на Билденбергови и само година по-късно става канцлер на Германия.” и добавя „Едва ли това е случайност, след като едно и също нещо се случва с няколко други известни личности“.  А те са канцлерът на Германия Ангела Меркел и бившият френски президент Франсоа Оланд. \r\nВестникът коментира: „Това се твърди, за да се инсинуира, че преди да се обвържат с групата „Билдерберг“ Меркел и Оланд, както и Хелмут Шмит, може би са предначертали вече ролите си“.  \r\nОт групата дават различно обяснение. Според нея целта на редовните годишни срещи, които те организират, е да може водещи икономисти, политици и учени да обсъжда текущите промени, пред които се изправя светът.   Ивелина Ватова", "date": "2018.11.06", "title": "The Daily Express: Ангела Меркел е разкрита?"}
{"url": "http://www.focus-news.net/news/2018/11/06/2586908/izvestiya-lavrov-govori-za-vredata-koyato-se-nanasya-na-es-ot-sanktsiite-sreshtu-rusiya.html", "text": "Според някои оценки Евросъюзът вече е загубил повече от 100 млрд. евро от санкциите, наложени срещу Русия, информира руският  „Известия“ . Това изявление е направил министърът на външните работи на Руската федерация Сергей Лавров.   \r\nВ интервю за испанския El Pais руският първи дипломат е пояснил, че се споменават различни суми, изгубени от ЕС, но у всички остава едно и също усещане – антируските санкции нанасят щети и на самите европейски държави.  \r\nНа 4 ноември германските медии съобщават, че икономиката и бизнесът на страната търпи огромни загуби заради антируските санкции, налагани от Запада, и става очевидно, че още дълго време ще трябва да се бори с последствията от ограниченията срещу Русия.   \r\nЗападните страни предприеха тези мерки през 2014 година заради присъединяването на Крим и ситуацията в Украйна.  Москва твърдеше, че полуостровът е влязъл в състава на Руската федерация в резултат от народен референдум и предприе ответни огледални мерки.   \r\nНа 3 октомври президентът на Руската федерация Владимир Путин предложи на всички, които желаят, незабавно да прекратят всички санкции срещу Русия.   Ивелина Ватова", "date": "2018.11.06", "title": "„Известия“: Лавров говори за вредата, която се нанася на ЕС от санкциите срещу Русия"}
{"url": "http://www.focus-news.net/news/2018/11/06/2586911/nezavisimaya-gazeta-rusiya-posyaga-kam-kitaysko-parche-ot-banitsata.html", "text": "Русия посяга към китайско „парче от баницата“, пише  „Независимая газета“  и пояснява, че в епохата на протекционистки войни бизнесът разчита да се смъкнат бариерите.   \r\nВ Шанхай в понеделник бе открито  международното изложение на вносни стоки, China International Import Expo, което ще продължи до 11 ноември. Това е „първото в света събитие на национално равнище, изцяло посветено на вноса“. Русия се представя от близо 100 компании, предимно от агросектора. Руските предприемачи разчитат на първо място да успеят да смъкнат търговските препятствията пред тях.  \r\nПри откриването на изложението президентът Си Дзинпин обещал да се защитят интересите на чуждите компании в Китай. Сред почетните гости е и премиерът на Руската федерация Дмитрий Медведев.  \r\nВ изложението участват над 2 800 компании от 130 страни и региони на света.  То е организирано в седем отраслови павилиона – електроника и битова техника, потребителски стоки, автомобилна промишленост, високи технологии, селскостопанска продукция и агропромишлен комплекс, медицинско оборудване и фармацевтика, търговия и услуги. Русия участва във всички с изключение на битовата техника/ електроника и автомобилната промишленост.  Ивелина Ватова", "date": "2018.11.06", "title": "„Независимая газета“: Русия посяга към китайско „парче от баницата“"}
{"url": "http://www.focus-news.net/news/2018/11/06/2587294/general-valentin-tsankov-ako-do-kraya-na-godinata-ne-badat-usvoeni-otpusnatite-400-miliona-leva-za-otbrana-te-shte-tryabva-da-badat-varnati-obratno-za-sledvashtata-godina.html", "text": "Ако до края на годината не бъдат усвоени отпуснатите в размер на 400 милиона лева средства за отбрана, те ще трябва да бъдат върнати обратно за следващата година. Това каза в интервю за предаването \"Това е България\" на  Радио „Фокус“  бригаден генерал от резерва Валентин Цанков, експерт в Центъра за изследване на отбраната и сигурността. По думите му е практика всяка година да се отделят значителни средства за отбрана, които остават неизползвани, лишавайки армията от ново въоръжение. „Когото и да лъжем, не правим добро нито на себе си, нито на НАТО, защото все пак ние имаме поети ангажименти, имаме отделени сили, които са предвидени за участие в операции. Част от тях са предвидени да участват в операции на собствена територия. И когато нищо от ангажиментите не се изпълнява, това е в ущърб на собствената национална сигурност“, коментира бригаден генерал Валентин Цанков. Той добави, че вече цели 12-13 години се говори за закупуването на нови самолети, а в същото време се бездейства. „Планираните средства тази година за бойна техника също няма да решат проблема най-малко защото няма подписан договор и не е избран самолет“, коментира Цанков.", "date": "2018.11.06", "title": "Генерал Валентин Цанков: Ако до края на годината не бъдат усвоени отпуснатите 400 милиона лева за отбрана, те ще трябва да бъдат върнати обратно за следващата година"}
{"url": "http://www.focus-news.net/news/2018/11/06/2586910/vzglyad-ruski-su-27-podlozhi-na-risk-amerikanski-samolet-razuznavach.html", "text": "Руски изтребител Су-27 очевидно  „ съвсем не безопасно е прехванал“ американски самолет-разузнавач над Черно море в понеделник, пише руският вестник  „Взгляд“ , като цитира съобщение на командването на Военно-морските сили (ВМС) на САЩ.   \r\n„На 5 ноември 2018 година американски самолет EP-3 Aries, летящ в международното въздушно пространство над Черно море, е бил прехванат от руски Су-27. Действието е признато като небезопасно, тъй като Су-27 с бръснещ полет е минал пред самолета и така е подложил на риск пилотите и екипажа“, се казва в съобщението от американска страна, както информира и РИА Новости.  \r\nСлед това руската машина отново прелетяла в близост с американския самолет. „ Екипажът на EP-3 съобщава за турболентност след първото взаимодействие и за въздушни колебания след второто. Прехващането е с продължителност от около 25 минути“, се съобщава от ВМС на САЩ.  \r\nПо-късно е публикувано и видео на инцидента.   \r\nEP-3 Aries са самолети за радиотехническо разузнаване. В последните години САЩ и НАТО редовно провеждат въздушни разузнавателни полети в близост до руските граници, както с помощта на подобни самолети, така и с помощта на специализирани безпилотни машини. За да ги прехванат, редовно се вдигат самолети на Военно-въздушните сили на Русия. През май беше съобщено, че руски Су-27 е прехванал самолет на САЩ над Балтийско море.  Ивелина Ватова", "date": "2018.11.06", "title": "„Взгляд“: Руски Су-27 „подложи на риск“ американски самолет-разузнавач"}
{"url": "http://www.focus-news.net/news/2018/11/06/2586914/interfaks-spetssluzhbite-na-sasht-nyama-dokazatelstva-za-vzlom-na-izbiratelnata-sistema.html", "text": "Специалните служби на САЩ не са открили доказателство, че някой се е опитвал да влезе в системата за гласувания на предстоящите във вторник избори за Конгрес, се казва в съвместно съобщение на ФБР, националното разузнаване, Министерството на вътрешната сигурност и Министерството на правосъдието. За това информира руската агенция  Интерфакс . \r\n\"Към настоящия момент не разполагаме със свидетелство за опит да се проникне в системата за избори, което би могло да възпрепятства гласуването, да промени броя на гласовете или да им повлияе“, се казва в съобщението. Едновременно с това специалните служби съобщават, че някои чужди държави, в това число и Русия, „се опитват да оказват влияние на настроенията в обществото …. И да сеят разкол.“  \r\nПредупреждения за недопустими нарушения на изборите са направили президентът Доналд Тръмп и главният прокурор Джеф Сешънс.  Ивелина Ватова", "date": "2018.11.06", "title": "Интерфакс: Спецслужбите на САЩ няма доказателства за взлом на избирателната система"}
{"url": "http://www.focus-news.net/news/2018/11/06/2586913/babh-zasilva-kontrola-zaradi-ognishtata-ot-ptichi-grip-obzor.html", "text": "Българската агенция по безопасност на храните (БАБХ) засилва контрола заради огнищата от птичи грип. Представители на БАБХ проведоха среща с представителите на птицевъдния сектор и в условията на организиран пред сградата на институцията протест, на която отново припомни опасната епизоотична обстановка в страната по отношение на Инфлуенцата по птиците \r\nДиректорът на агенцията д-р Дамян Илиев обясни, че е момента в България има 22 огнища на птичи грип. „Засегнати са над 993 000 птици – домашни и диви. Болестта се разпространява по всякакъв начин – с транспорт, чрез хора и т.н., така че няма как да кажем, че в индустриална ферма има птичи грип само заради бабата с курника. Всички тези птици са унищожени от началото на 2018 г.“, коментира д-р Илиев. \r\nТой обясни, че големите фермери са изключителни професионалисти, но в същото време има и малки задни дворове, които не са регистрирани, и носят опасност за индустриалния бизнес. „Така че всички мерки, които трябва да вземем, са да се защити бизнесът в тази посока. И ние предлагаме засилен контрол и други мерки. Има неща, които са свързани и с нормативна база, и със законодателство. И всички се съгласихме, че може да се мисли за криминализиране на някои действия, които водят до това, че държавата губи много пари и в същото време подлагат на риск добрите фермери. Предлагаме да се криминализира отглеждането на животни в нерегистриран обект“, каза още д-р Иванов. „За тези обекти ние имаме програма за контрол, но там, където не знаем, че съществуват такива, това нещо се явява проблем за големите ферми“, посочи той. \r\nДиректорът на БАБХ коментира, че в исторически план в Германия през 2017 г. е имало над 300 случаи на регистриран птичи грип на диви птици при 5 огнища на болестта. „А в България – 30 случая при диви птици и около 87 ферми с птичи грип. Фактите показват, че мерките, които се взимат в България за ограничаване на заболяването, са лоши. По тази причина и заради това, че влизаме в сезон, в който птичият грип влиза в своя пик – от сега до края на май, и във връзка с това, че около регистрираните ферми с птичи грип започнаха да се появяват огнища, и във връзка с това, че имаме повтаряемост на фермите, ние трябва да вземем мерки, които не са лесно приемливи от бизнеса“, каза още той. \r\nПопитан как БАБХ ще отговори на изказвания на протестиращи птицевъди, че пробите с птичи грип са манипулирани, д-р Илиев отговори: „Променяме процедурите, за да можем да дадем гаранции и на двете страни, че пробите не се манипулират. Ще направим процедурите за вземане на проби така, че нито едната, нито другата страна да може да се съмнява.“ \r\nДиректорът на БАБХ обясни, че всички мерки, които агенцията взима, са такива, че да будят доверие в страните, с които България търгува, защото иначе изобщо няма да има търговия. „Всичко трябва да е направено така, че подписът под един сертификат за износ да буди доверие“, коментира той. \r\nЦветилена СИМЕОНОВА", "date": "2018.11.06", "title": "БАБХ засилва контрола заради огнищата от птичи грип (ОБЗОР)"}
{"url": "http://www.focus-news.net/news/2018/11/06/2586915/afp-v-navecherieto-na-vota-sasht-preduprezhdavat-glasopodavatelite-da-vnimavat-za-ruski-falshivi-novini.html", "text": "Спецслужбите и правоприложните институции на САЩ обявиха в навечерието на съдбоносните за страната междинни избори, че няма индикации за усилия да се нанесат щети на избирателната инфраструктура, съобщава  AFР . Те обаче предупреждават гражданите да внимават за руски фалшиви новини.   \r\nСъобщението идва няколко дни след като ново изследване установи, че подвеждащата информация в социалните медии се разпространява с много по-голяма скорост отколкото по време на президентските избори от 2016 година. За тях Русия бе обвинена в манипулация чрез обширна пропагандна кампания в полза на Доналд Тръмп.   \r\n\"Американците обаче трябва да знаят, че чуждите актьори продължават да се опитват да влияят върху общественото мнение. Те  могат да го правят, като разпространяват фалшива информация за политическите процеси и кандидати, като лъжат за собствената си намеса, разпространявайки пропаганда в социалните медии и чрез други тактики.“ \r\nВъпреки изключително строгите мерки, които налагат фирмите, произвеждащи съдържание в социалните медии, т. нар. „новини боклуци“ се разпространяват с много по-голяма скорост в навечерието на сегашните междинни избори в САЩ в сравнение с 2016 година, съобщава в свое изследване изследователски екип от Оксфордския Интернет Институт. В събота от Туитър съобщиха, че са изтрили „серия акаунти“, които са се опитвали да споделят дезинформация в медията.  Ивелина Ватова", "date": "2018.11.06", "title": "AFP: В навечерието на вота САЩ предупреждават гласоподавателите да внимават за руски фалшиви новини"}
{"url": "http://www.focus-news.net/news/2018/11/06/2586917/izvestiya-reditsa-iranski-banki-sa-izklyucheni-ot-razplashtatelnata-sistema-swift.html", "text": "Ситемата SWIFT прекрати достъпа на няколко банки от Иран до своите канали за връзка, пише вестник  „Известия“ . \r\nТези мерки се предприемат, за да се „гарантира стабилността и да се съхрани целостта на световната финансова система“.  \r\nВ информацията си за тази мярка агенция  Reuters  обаче уточнява, че от  SWIFT не са уточнили дали тя е свързана с въведените от американското правителство санкции срещу Иран.   \r\nSWIFT е междубанкова система за предаване на информация и за извършване на разплащателни операции. Към нея са включени повече от 10 800 сред най-крупните  организации от повече от 200 страни в целия свят.  Ивелина Ватова", "date": "2018.11.06", "title": "„Известия“: Редица ирански банки са изключени от разплащателната система SWIFT"}
{"url": "http://www.focus-news.net/news/2018/11/06/2586916/gdbop-i-spetsprokuraturata-razbiha-pechatnitsa-za-falshivi-dolari-vav-varna-i-presyakoha-shema-za-trafik-na-kulturni-tsennosti-obzor.html", "text": "ГДБОП и Специализираната прокуратура са неутрализирали две престъпни групи изцяло от български граждани, свързани с печатане на фалшиви пари и трафик на културни ценности. Печатница за фалшиви долари във Варна: \r\nПри операцията на ГД „Борба с организираната престъпност“ и Специализираната прокуратура са задържани трима души, занимавали се с подготовка и изготвяне на неистински доларови банкноти.  Подробности за действията по разследването оповестиха директорът на ГДБОП главен комисар Ивайло Спиридонов и наблюдаващият прокурор Евгения Деянова.  \r\nГл. комисар Спиридонов коментира, че информацията за групата е придобита по оперативен път от служители на ГДБОП. Той уточни, че оскъдните първоначални данни, че „хора от Варна се занимават с производство на фалшиви валута и документи“ са успешно разширени от антимафиоти от сектор „Фалшификации“. Директорът на ГДБОП изтъкна перфектната оперативна работа на колегите си в условията на конспиративност и потвърди отличното сътрудничество със Сикрет сървис на САЩ. \r\nПрокурор Деянова допълни, че през септември т.г. е образувано досъдебното производство срещу организираната престъпна група, чиято дейност е свързана с производство на неистински парични знаци, както и документни престъпления. Групата е действала в периода от месец март 2017 г. до настоящия момент. „Доброто сътрудничество с ГДБОП доведе до разкриване на  престъпната група и преустановяване на дейността й. Операцията бе проведена на 2 ноември, като при претърсвания във Варна са установени няколко адреса, на които са съхранявани машини, мастила и други материали, необходими за изготвянето на фалшификатите“, подчерта Евгения Деянова. Тя уточни, че са намерени и иззети отпечатани и подготвени в различна степен на завършеност банкноти само в номинал от 100 щатски долара, като общият сбор възлиза на над 1 350 000 долара. По думите й мастилата, използвани за изготвяне на банкнотите, имитират магнитно мастило, което позволява банкнотата да бъде трудно различаваща се от истинската при проверка. Назначени са експертизи на конфискуваните банкноти, образци ще бъдат предоставени за изследване на Европол и Сикрет сървис. В някои от проверените адреси са открити и служебни знаци на различни институции, в този смисъл предстои повдигане и на други обвинения. На тримата задържани при операцията са повдигнати обвинения за участие в организирана престъпна група, за подготовка и изготвяне на неистински парични знаци, а на някои от тях – и за документни престъпления. На 4 октомври е внесено и одобрено от съда искането на Специализираната прокуратура за вземане на постоянна мярка „задържане под стража“ за всеки от тях. Разследването по случая продължава. \r\nВидео от операцията във Варна: Това е втората печатница за фалшиви банкноти, разкрита на територията на страната в рамките на по-малко от месец. Повече за разбитата печатница в Слънчев бряг може да прочетете  . Трафик на културни ценности: \r\nНа брифинга бяха съобщени и подробности за неотрализирана престъпна група, занимаваща се с международен трафик на културни ценности. Действията са осъществени съвместно от властите в България и Испания с подкрепата на координационния център на Евроджъст. Групата е изцяло от български граждани, действали на територията на България и Испания. Задържани са 13 души за трафик и държане на културни ценности. Иззети са 30 600 предмета – основно монети и дребни украшения от метал, керамика и други материали. \r\nНаблюдаващият прокурор по делото Сийка Милева уточни: „Разследването е проведено по две паралелни наказателни производства в България и Испания. В страната ни - за организирана престъпна група, занимаваща се с държане и трафик на предмети, имащи белезите на движими културни ценности, а в Испания – за организирана престъпна група, измами и пране на пари. Участници в групата са само български граждани, които живеят в двете държави“. Решението за съвместна операция в един и същи ден и час на територията на двете държави е взето на координационна среща в Евроджъст между представителите на българските и испанските правоохранителни органи. На 23 октомври са проведени действията, претърсени са над 20 адреса. От страна на Кралство Испания са издадени европейски заповеди за разследване и европейски заповеди за арест на български граждани. По силата им четирима българи са задържани в България и към момента тече производство по екстрадицията им в Испания. Общо деветима българи са задържани на територията на Кралството, на адресите им са иззети около 30 000 предмета с културно-историческа стойност. Други 600 предмета са открити в България. Иззети са също металотърсачи, мобилни телефони, лаптопи. Българските разследващи са установили, че предметите са били транспортирани до Испания чрез транспортна фирма. При претърсвания и изземвания, от бус на транспортната фирма, са иззети 170 000 евро, пакетирани в множество пликове. Спряна и иззета е и доставка от голяма спедиторска фирма, съдържаща предмети, имащи белезите на движими културни ценности. \r\nГлавен комисар Ивайло Спиридонов поясни, че служители на сектор „Трафик на културно-исторически ценности“ са придобили информация за незаконната дейност през месец януари т.г.  Установено е как ценностите напускат страната и след пристигането им в Испания  биват обявявани за продажба в електронни сайтове. На иззетите в България и Испания предмети са назначени експертизи. \r\nТеодора ПАТРОНОВА", "date": "2018.11.06", "title": "ГДБОП и Спецпрокуратурата разбиха печатница за фалшиви долари във Варна и пресякоха схема за трафик на културни ценности (ОБЗОР)"}
{"url": "http://www.focus-news.net/news/2018/11/06/2586919/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Според някои оценки Евросъюзът вече е загубил повече от 100 млрд. евро от санкциите, наложени срещу Русия, информира руският  „Известия“ . Това изявление е направил министърът на външните работи на Руската федерация Сергей Лавров.   \r\nВ интервю за испанския El Pais руският първи дипломат е пояснил, че се споменават различни суми, изгубени от ЕС, но у всички остава едно и също усещане – антируските санкции нанасят щети и на самите европейски държави.  \r\nНа 4 ноември германските медии съобщават, че икономиката и бизнесът на страната търпи огромни загуби заради антируските санкции, налагани от Запада, и става очевидно, че още дълго време ще трябва да се бори с последствията от ограниченията срещу Русия.   \r\nЗападните страни предприеха тези мерки през 2014 година заради присъединяването на Крим и ситуацията в Украйна.  Москва твърдеше, че полуостровът е влязъл в състава на Руската федерация в резултат от народен референдум и предприе ответни огледални мерки.   \r\nНа 3 октомври президентът на Руската федерация Владимир Путин предложи на всички, които желаят, незабавно да прекратят всички санкции срещу Русия. \r\n***  Русия посяга към китайско „парче от баницата“, пише  „Независимая газета“  и пояснява, че в епохата на протекционистки войни бизнесът разчита да се смъкнат бариерите.   \r\nВ Шанхай в понеделник бе открито  международното изложение на вносни стоки, China International Import Expo, което ще продължи до 11 ноември. Това е „първото в света събитие на национално равнище, изцяло посветено на вноса“. Русия се представя от близо 100 компании, предимно от агросектора. Руските предприемачи разчитат на първо място да успеят да смъкнат търговските препятствията пред тях.  \r\nПри откриването на изложението президентът Си Дзинпин обещал да се защитят интересите на чуждите компании в Китай. Сред почетните гости е и премиерът на Руската федерация Дмитрий Медведев.  \r\nВ изложението участват над 2 800 компании от 130 страни и региони на света.  То е организирано в седем отраслови павилиона – електроника и битова техника, потребителски стоки, автомобилна промишленост, високи технологии, селскостопанска продукция и агропромишлен комплекс, медицинско оборудване и фармацевтика, търговия и услуги. Русия участва във всички с изключение на битовата техника/ електроника и автомобилната промишленост. \r\n***  Ситемата SWIFT прекрати достъпа на няколко банки от Иран до своите канали за връзка, пише вестник  „Известия“ . \r\nТези мерки се предприемат, за да се „гарантира стабилността и да се съхрани целостта на световната финансова система“.  \r\nВ информацията си за тази мярка агенция  Reuters  обаче уточнява, че от  SWIFT не са уточнили дали тя е свързана с въведените от американското правителство санкции срещу Иран.   \r\nSWIFT е междубанкова система за предаване на информация и за извършване на разплащателни операции. Към нея са включени повече от 10 800 сред най-крупните  организации от повече от 200 страни в целия свят. \r\n***  В навечерието на 100-годишнината от края на Първата световна война директорът на МВФ Кристин Лагард предупреди световното общество дан е повтаря грешките от миналото и припомни, че отказът на държавите да си сътрудничат в изгода единствено на националните си интереси преди едно столетие ги доведе в пропастта, пише вестник  „Московский комсомолец“ .   \r\nНейната пресслужба разпространи изявление, в което г-жа Лагард прави сравнения между съвременността и предвоенния период в началото на 20 век.   \r\n\"Наблюдава се поразително сходство … това е и високият технологичен прогрес, и ръста в нивото на благосъстоянието, и задълбочаване на глобалната интеграция.  Тогава, както и сега, ръстът на неравенствата и неравномерните резултати в областта на техническия прогрес способстват за засилване на недоволството“. \r\n\"Преди 100 години страните се отказаха от сътрудничеството заради играта с нулев резултат и загрижени за своите интереси. Подобен сценарий е недопустимо да повторим“, изтъква в изявлението си Кристин Лагард.   \r\n\"Нужно е да се научим да се приспособяваме. За това е важно да укрепим сътрудничеството между страните в най-различни области, от финансовата интеграция и финансово-технологичния сектор до въпросите на корупцията и промените в климата“.", "date": "2018.11.06", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/11/06/2586918/moskovskiy-komsomolets-lagard-sravnyava-segashnoto-vreme-s-godinite-predi-parvata-svetovna-voyna.html", "text": "В навечерието на 100-годишнината от края на Първата световна война директорът на МВФ Кристин Лагард предупреди световното общество дан е повтаря грешките от миналото и припомни, че отказът на държавите да си сътрудничат в изгода единствено на националните си интереси преди едно столетие ги доведе в пропастта, пише вестник  „Московский комсомолец“ .   \r\nНейната пресслужба разпространи изявление, в което г-жа Лагард прави сравнения между съвременността и предвоенния период в началото на 20 век.   \r\n\"Наблюдава се поразително сходство … това е и високият технологичен прогрес, и ръста в нивото на благосъстоянието, и задълбочаване на глобалната интеграция.  Тогава, както и сега, ръстът на неравенствата и неравномерните резултати в областта на техническия прогрес способстват за засилване на недоволството“. \r\n\"Преди 100 години страните се отказаха от сътрудничеството заради играта с нулев резултат и загрижени за своите интереси. Подобен сценарий е недопустимо да повторим“, изтъква в изявлението си Кристин Лагард.   \r\n\"Нужно е да се научим да се приспособяваме. За това е важно да укрепим сътрудничеството между страните в най-различни области, от финансовата интеграция и финансово-технологичния сектор до въпросите на корупцията и промените в климата“.  Ивелина Ватова", "date": "2018.11.06", "title": "“Московский комсомолец“: Лагард сравнява сегашното време с годините преди Първата световна война"}
{"url": "http://www.focus-news.net/news/2018/11/06/2586920/pregled-na-nyakoi-osnovni-temi-v-britanskiya-pechat-agentsiya-fokus.html", "text": "Брюксел предлага на Тереза Мей граничен компромис, за да тласне напред преговорите по Брекзит, пише в днешния си брой лондонският  The Times .  \r\nИрландският премиер Лио Варадкар е заявил, че е готов да приеме идеята за „механизъм за преразглеждане“, за да се излезе от задънената улица в преговорите между Лондон и Брюксел. ЕС е готов да подкрепи компромисното предложение на Ирландия за разрешаване на последната голяма пречка в преговорите по Брекзит. Висши личности от Евросъюза са дали знак, че са готови да предложат на британския премиер „независим механизъм“, с който Великобритания може да постигне временно митническо споразумение с блока.   \r\nПосланието е пристигнало в понеделник преди заседанието на кабинета, на което Тереза Мей трябваше да разсея страховете сред привържениците на Брекзит, че никога няма да се стигне до финал на сделката с Брюксел.  Мей е предупредила, че тя трябва да приключи до края на ноември. \r\n***  Иранците се стягат за тежки икономически времена след като в понеделник санкциите на САЩ влязоха в сила, съобщава  The Guardian . \r\nПрезидентът на Иран Хасан Роухани  описва ситуацията като „икономическа война“. \r\nОт май 2018 икономиката на страната е под  високо напрежение. Тогава президентът Тръмп напусна ядреното споразумение от 2015 година, предвиждащо да наложи ограничения на ядрената програма на Иран, и обяви възстановяване на санкциите.  \r\nПървата група санкции бяха възобновени през август. С тях се удряше по достъпа на страната до долара като разплащателна валута на международните пазари, до златото, ценни метали и автомобилната индустрия. В страната се засилиха уличните протести.  \r\nНовите санкции, които Тръмп въведе в понеделник, ще съвпаднат по време с годишнината от кризата с американските заложници през 1979 година. \r\n***  „Ангела Меркел е разкрита? Разбулена е странна конспирация, подготвяща Нов световен ред“, под това заглавие The Daily Express пише за връзката на германския канцлер с групата  „Билденберг“ . \r\nАнгела Меркел е в центъра на странна конспирация, тя е част от Нов световен ред, разказва британската медия за документалния филм на Нетфликс (американска компания, доставчик на филми на основата на видеострийминга, базирана в Силиконовата долина – бел. ред.).  \r\nСпоред информацията Билденбергови представляват най-недостъпния клуб в света. Единствено Управителният съвет решава кого да покани, като във всички случаи участниците споделят идеята за глобално управление на висшите властови елити.  \r\nГрупата привлече внимание и стана легендарна със своята потайност, която от десетилетия подхранва въображението на занимаващите се с теориите на конспирацията и все не успяват да разшифроват какво се крие зад тайната на Билденбергови.  \r\nАнгела Меркел наред с други известни личности е в центъра на твърденията за „Единен световен ред“, тъй като е поканена да участва в техните срещи, които се провеждат далеч от масовата публика. \r\nМедията припомня, че “в 1973 германският политик Хелмут Шмит е поканен на конференция на Билденбергови и само година по-късно става канцлер на Германия.” и добавя „Едва ли това е случайност, след като едно и също нещо се случва с няколко други известни личности“.  А те са канцлерът на Германия Ангела Меркел и бившият френски президент Франсоа Оланд. \r\nВестникът коментира: „Това се твърди, за да се инсинуира, че преди да се обвържат с групата „Билдерберг“ Меркел и Оланд, както и Хелмут Шмит, може би са предначертали вече ролите си“.  \r\nОт групата дават различно обяснение. Според нея целта на редовните годишни срещи, които те организират, е да може водещи икономисти, политици и учени да обсъжда текущите промени, пред които се изправя светът.", "date": "2018.11.06", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/11/06/2586921/pregled-na-mezhdunarodnite-novini-do-6-chasa-agentsiya-fokus.html", "text": "Първият заместник председател на Европейската комисия и еврокомисар за междуинституционалните връзки и администрацията Франс Тимерманс ще оглави лявоцентристката кампания за парламентарните избори в Европейския съюз през май 2019 година, след като Марош Шефкович, също заместник-председател на Еврокомисията и комисар по енергийния съюз, се оттегли, информира  Reuters . \r\nТова са съобщили в понеделник от Партията на европейските социалисти. Шефкович е от Словакия и е обявил, че решението му е в интерес на партийното единство. \r\nТимерманс е бивш холандски външен министър. Той обещава да доближи Евросъюза до обикновените избиратели във време, когато предстоящото излизане на Великобритания провокира националистически движения да се изправят като предизвикателство пред европейската интеграция. \r\nСъобщението от понеделник идва три дни преди дясноцентристката Европейска народна партия да реши в Хелзинки кой ще е нейният водещ кандидат за изборите през май. Най-големи са очакванията подкрепа да спечели Манфред Вебер, лидерът на партията в Европейския парламент, срещу бившия финландски премиер Александър Стуб. \r\nОт парламента информират, че наследникът на Юнкер трябва да е водещ кандидат от спечелилата партия. Много от националните лидери обаче, които ще номинират новия глава на Комисията след изборите през май, проявяват сдържаност. \r\nСъвсем не е ясно какъв ще е финалът на битката за висшата длъжност в Европейския съюз. Консерваторът Мишел Барние, който е главен преговарящ от ЕС по Брекзит, както и центристки съюзници на френския президент Еманюел Макрон като датския еврокомисар Маргрете Вестагер също се споменават като съперници за поста. Спекулира се дори с името на Ангела Меркел, особено след като тя обяви през миналата седмица, че не иска повторни избори. \r\nПроучвания на националното обществено мнение потвърждават, че Европейската народна партия ще остане най-голямата група в ЕС, следвана от лявоцентристите. Но се споделят и мнения, че зелените или центристите може да засилят влиянието си. Все по-активни стават и националистическите настроения срещу ЕС. \r\n  ***  В понеделник се разгоряха нови сражения край йеменско пристанище със стратегическо значение за доставяне на хуманитарната помощ, съобщава  AFP . \r\nВ същото време Саудитска Арабия и нейните съюзници казват, че се ангажират да намалят враждебните отношения с бунтовниците и призовават за спиране на бойните действия.   \r\nООН призова за незабавно започване на мирни преговори и предупреди, че нова атака срещу пристанищния град Ходейда на Червено море ще представлява заплаха за милиони човешки животи.   \r\nЙеменските правителствени сили, подкрепяни от регионална коалиция, водена от Саудитска Арабия и Обединените Арабски Емирства, са обявили, че сега се позиционират на север и на юг от града, където сблъсъците в предишните дни оставиха десетки мъртви.   \r\nГрадът и пристанището се контролират от хутите, подкрепяна от Иран шиитски бунтовници, които тръгнаха от северните части на Йемен. \r\nИ бунтовниците, и правителствените източници в понеделник информират за интензивни сражения, въпреки призивите и на ООН, и на САЩ за спиране на огъня. Съединените щати доставят военна помощ за водената от саудитите коалиция. \r\n***  Турция е сред осемте държави, които получиха временни отстъпки от американските санкции, които САЩ въведоха отново в понеделник за иранския петрол, съобщава турската  Anadolu Agency .  \r\nОсвен Турция в групата на осемте държави, които получиха  право временно да не въвеждат възстановените санкции  на САЩ срещу Иран, са още и Китай, Гърция, Индия, Италия, Япония, Южна Корея и Тайван. Това ще им позволи да продължат да внасят суров ирански петрол. Това действие е насочено към гарантиране на възможността от нормални доставки за петролните пазари, каза държавният секретар Майк Помпео. Топ дипломатът заяви, че всяка държава „в последните шест месеца вече постигна значително намаление на покупките на ирански суров петрол“ и добави, че две от осемте страни вече са свели вноса му до нула.   \r\nИран е третият най-голям износител на нефт в групата на ОПЕК. \r\n***  Президентът на САЩ Доналд Тръмп е заявил, че не е уверен дали обявената вече официално среща в Париж с руския президент Владимир Путин ще се състои, но е потвърдил за разговор между двамата по време на срещата на Г20 в Аржентина в края на ноември-началото на декември. За това той е споменал в понеделник пред журналисти, информира  ТАСС .   \r\n\"Засега за нищо не сме се договорили. Не знаем дали това ще е подходящото място. В Париж ще бъда по друга причина“, е казал Тръмп.  \r\n\"Но ще се видим на срещата на Г20, а е възможно да се срещнем и след това, възможно е да имаме много срещи. \",  отбелязал той и добавил, че е добре „да сме в добри отношения с Русия, Китай и другите, за това говоря отдавна“. Накрая подчертал, че е възможно среща в Париж да няма.  \r\nНа 23 октомври съветникът на американския президент по националната сигурност Джон Болтън беше в Кремъл, където разговаря с Владимир Путин. След това съветникът на руския държавен глава Юрий Ушаков съобщи, че срещата Тръмп-Путин ще бъде в Париж на 11 ноември, когато ще се отбележи 100-годишнината от края на Първата световна война. На 2 ноември Ушаков уточни, че в Париж е планирана само кратка среща между двамата президенти, а дълъг и обстоен разговор може да има в Аржентина, докато върви годишната редовна среща на държавите от Г20. \r\n***  Гръцкият архиепископ Йеронимос се е обърнал към премиера Алексис Ципрас да поясни какво се има предвид с предложението му за „религиозен неутралитет“ на държавата в отношенията й с Църквата. Повод за това обръщение е правителственият план да ревизира конституцията на страната, информира електронното издание на гръцкия всекидневник  „Kathimerini” .   \r\n“Първо трябва да поясним какво разбираме под религиозен неутралитет. Вярвам, че ще ни се даде възможност, тогава ще сътруднича,” е казал духовникът след среща в понеделник на Светия Синод на Църквата. \r\n“Не разбирам какво има предвид министър председателят, той трябва да ни обясни.” \r\nЙеронимос прави разграничение между религиозния неутралитет, който съществува в Германия, където, по неговите думи, Църквата и държавата плавно си сътрудничат, и във Франция, където двете институции са във вражда. „Такова нещо не искам“, е казал той.  \r\n“Всичко това, преразглеждането на конституцията и нашите различия са една добра възможност да решим неща, от които нашият народ ще има полза“, е добавил архиепископът. \r\n*** Председателят на Парламента в Скопие Талат Джафери  свиква във вторник среща, на която ще се обсъди въпросът за създаване на комисия за „помирение и интеграция“, съобщава вестник  „Нова Македония“ .   \r\nНа нея са поканени заместник председателите на Народното събрание, председателите на партийните парламентарни групи, както и представители на депутати от политически партии, които нямат парламентарни групи. \r\nСрещата се организира по инициатива на групата на независимите депутати, които се отделиха от опозиционната ВМРО-ДПМНЕ, и водената от нея коалиция „За по-добра Македония“.  \r\nВ дневния ред на срещата има само една точка – създаване на „междупартийно парламентарно тяло за помиряване и интеграция“. \r\n***  Израел е готов да атакува  сирийските комплекси С-300, ако те нанесат удари по израелски обекти, информира руската  РИА Новости  от Ерусалим.  \r\nТова е обявил пред журналисти Зеев Елкин, министър по защита на околната среда, министър за Ерусалим и културното наследство на Израел, съпредседател на руско-израелската междуправителствена комисия и депутат в Кнесета от партията „Ликуд“.  \r\nМинистърът определя като голяма грешка разполагането на комплексите С-300 в Сирия и отбелязва , че \"при неправилното им използване може да се удари по граждански самолети. Въздушните превози в региона се подлагат на риск \". \r\n\" С-300 имат голям радиус на действие и на практика покриват цялата територия на Израел. При желание сирийците могат да се опитат да свалят военни самолети над територията на държавата“.  \r\nПо думите на Елкин, като правило, за да реагира при атаки на своята територия или на самолети, Израел \"не чака международни указания, а  пристъпва към практически действия, до което несъмнено би се стигнало и в подобни случаи \". \r\nОтговаряйки на въпроса „против кого би действал Израел, ако С-300 поразят израелски цели“, министърът отговорил „ Против установките, с които ще се произведе изстрела срещу израелската територия или израелския самолет“.   \r\nМинистър Зеев Елкин влиза в състава на тесния военно-политически кабинет на премиера Бенямин Нетаняху. \r\n***  В навечерието на междинните избори на 6 ноември демократите продължават да водят пред републиканците, информира  CNN , като се основава на данни от последното изследване на общественото мнение по поръчка на медията.  \r\nДемократичната партия в понеделник има 55 процента привърженици срещу 42 процента в началото на октомври. \r\nВ полза на демократите е и масивната пропаст между половете – 62 процента от жените подкрепят демократите, а за републиканците се обявяват 35 процента, докато картината при мъжете е доста по-различна: 49 процента са за републиканците и 48 процента за демократите. Силна подкрепа демократите имат и сред  чернокожите и латино-гласоподавателите, 88 на сто от първите и 66 на сто от вторите. \r\n42 процента от имащите право на глас са изразили мнение, че техният глас ще изрази настроения, не съгласни с президента, докато подкрепящите са 28 на сто от участвалите в последното преди 6 ноември социологическо проучване на общественото мнение.  \r\nОдобрението за Тръмп е 39 на сто, а 55 на сто от анкетираните изразяват неодобрение. През октомври одобрение дадоха 41 на сто за президеннта и 52 проценат изразиха несъгласие.   \r\nСпоред изследването това е най-слабото одобрение на президент, получено в предизборната кампания за междинните избори, след времената на Айзенхауер. \r\n***  Специалните служби на САЩ не са открили доказателство, че някой се е опитвал да влиза в системата за гласувания на предстоящите във вторник избори за Конгрес, се казва в съвместно съобщение на ФБР, националното разузнаване, Министерството на вътрешната сигурност и Министерството на правосъдието. За това информира руската агенция  Интерфакс . \r\n\"Към настоящия момент не разполагаме със свидетелство за опит да се проникне в системата за избори, което би могло да възпрепятства гласуването, да промени броя на гласовете или да им повлияе“, се казва в съобщението. Едновременно с това специалните служби съобщават, че някои чужди държави, в това число и Русия, „се опитват да оказват влияние на настроенията в обществото …. И да сеят разкол.“  \r\nПредупреждения за недопустими нарушения на изборите са направили президентът Доналд Тръмп и главният прокурор Джеф Сешънс. \r\n***", "date": "2018.11.06", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/11/06/2586922/vitsepremierat-i-ministar-na-vanshnite-raboti-ekaterina-zaharieva-i-darzhavniyat-sekretar-na-sasht-mayk-pompeo-obsadiha-pozitivnoto-razvitie-v-otnosheniyata-mezhdu-dvete-strani.html", "text": "Вицепремиерът и министър на външните работи Екатерина Захариева и държавният секретар на САЩ Майк Помпео обсъдиха позитивното развитие в отношенията между двете страни и препотвърдиха техния стратегическия характер. Това предадоха от пресцентъра на  Министерството на външните работи . “Срещата беше отлична възможност да препотвърдим стратегическото си партньорство и отличните контакти между двете страни“, коментира министър Захариева пред журналисти след края на срещата. Българският вицепремиер и държавният секретар на САЩ разговаряха във Вашингтон, където министър Захариева е на посещение по покана на Майк Помпео. Сред основните теми на разговора бе въпросът за включване на България в Програмата на САЩ за безвизови пътувания. „САЩ ще продължат да подпомагат страната ни в процеса на намаляване на броя на отказаните американски визи за български граждани, който е един от критериите за включване в Програмата“, заяви министър Захариева. „Разбира се, ние също полагаме усилия, като в тясно сътрудничество с посолството на САЩ в София информираме българските граждани за условията, на които трябва да отговарят, за да получат виза“, допълни тя. Българският вицепремиер постави и въпроса за сключване на спогодба за социална защита. „САЩ имат социална спогодба с редица европейски страни, но не и с България“, припомни тя. „Подобна спогодба ще помогне много на живеещите в САЩ 400 000 българи. Работим последователно по въпроса и сме облекчили доста процедурите, но сега потвърдихме желанието на България да бъде включена в списъка със страни, с които да се преговаря приоритетно по сключването на спогодба“, посочи министърът. Тя сподели получената от държавния секретар Помпео висока оценка за първото българско Председателство на Съвета на ЕС. „Получих благодарности и поздравления за подкрепата на България към нашите съседи и приятели от Западните Балкани. Изразих убеждението ни, че мястото на онези страни от региона, които го искат, е в НАТО и ЕС. Имаме сходни виждания със САЩ по този въпрос“, каза министър Захариева пред журналистите. Събеседниците обсъдиха също стратегическото партньорство в областта на отбраната и плановете за модернизация на българските въоръжени сили. Сред темите бяха усилията на България за диверсификация на източниците и трасетата на енергийни доставки. „Говорихме за интерконектора с Гърция и за терминала за втечнен природен газ до Александруполис, както и за усилията ни по изграждане на газовия хъб „Балкан“, който ще доведе до конкуренция на доставките по отношение на маршрутите и източниците на доставка на природен газ“, посочи министърът. Двамата обсъдиха също Близкоизточния мирен процес. „Съгласихме се, че ситуацията в региона на Близкия изток е напрегната и е необходимо да бъде намерено решение на израелско-палестинския конфликт, за което САЩ ще представят своя план до края на годината, както ме увери Майк Помпео“, каза министър Захариева. По време на посещението си тя се срещна по-рано с представители на българската общност в столицата Вашингтон. Предстоят ѝ разговори със съветника на президента на САЩ по въпросите на националната сигурност и член на неговия кабинет Джон Болтън, с изпълнителния вицепрезидент на Международния републикански институт Джуди Ван Рест и с регионалния директор за Централна и Източна Европа в Националния демократически институт Робърт Бенджамин.", "date": "2018.11.06", "title": "Вицепремиерът и министър на външните работи Екатерина Захариева и държавният секретар на САЩ Майк Помпео обсъдиха позитивното развитие в отношенията между двете страни"}
{"url": "http://www.focus-news.net/news/2018/11/06/2586923/b92-es-vse-poveche-se-kolebae-dali-da-maha-vizite-za-kosovo.html", "text": "Расте броят на страните, членки на ЕС, които се колебаят дали да одобрят визова либерализация за Косово, съобщава   B92  , като се позовава на информации от държавния радио-телевизионен оператор на Сърбия,  RTS ,   който цитира базирана в Косово медия.    \r\nСред тези държави са Германия, Франция, Нидерландия, Белгия. От Европейския Институт за политики в Косово твърдят, че вместо да расте, борят на европейските страни, които подкрепят либерализацията на визовия режим намаляват. Освен споменатите държави има още 10 или 12, които не са решили какво да правят. Колкото повече обаче в ЕС стават по-сдържани по този въпрос, толкова повече в Косово се увеличава броят на негативните епитети и сравнения по адрес на Брюксел. Председателят на парламента в Прищина Кадри Весели е казал, че отсъствието на визова либерализация  ще означава \"расизъм\", а вицепремиерът Енвер Ходжай е предупредил, че Прищина ще „изгуби доверието си в ЕС“.   \r\nШирят се страхове, че ако се облекчи визовият режим, много жители на Косово, предимно млади хора, ще нахлуят в страните от Евросъюза. Безработицата в Косово взема застрашителни размери, а младите, предимно албанци, търсят всякаква възможност да си намерят работа в чужбина.  Ивелина Ватова", "date": "2018.11.06", "title": "B92: ЕС все повече се колебае дали да маха визите за Косово"}
{"url": "http://www.focus-news.net/news/2018/11/06/2586924/gd-granichna-politsiya-normalen-e-trafikat-na-balgarskite-granichni-kontrolno-propuskatelni-punktove.html", "text": "Нормален е трафикът на българските гранични контролно-пропускателни пунктове. Това съобщиха от пресцентъра на  ГД „Гранична полиция“ . Информацията за граничните пунктове е към 6.00 часа. Нормален е трафикът и на българо-македонската граница, българо-сръбската, българо-гръцката граница, българо-турската граница и българо-румънската граница.", "date": "2018.11.06", "title": "ГД „Гранична полиция“: Нормален е трафикът на българските гранични контролно-пропускателни пунктове"}
{"url": "http://www.focus-news.net/news/2018/11/06/2586926/predstoyashti-sabitiya-v-stranata-za-6-noemvri-agentsiya-fokus.html", "text": "*** \r\nОт 11.00 часа в Гербовата зала на „Дондуков“ 2 държавният глава Румен Радев ще връчи националния флаг на участниците в 27-ата българска Антарктическа експедиция. \r\nОт 14.30 часа на „Дондуков“ 2 президентът Радев ще удостои изтъкнати българи с държавни отличия. \r\n***   \r\nОт 11.00 часа в Националния археологически институт с музей (НАИМ) при БАН главен инспектор Ангел Папалезов, началник на сектор „Културно-исторически ценности\" в ГДНП, и главен инспектор Емил Александров, началник на сектор „Трафик на културно-исторически ценности\" в ГДБОП, ще дадат подробности за спасените от иманярство и нелегален трафик експонати. \r\nОт 18.00 часа в НАИМ вицепрезидентът Илияна Йотова ще отправи приветствие по повод официалното откриване на изложбата „Спасени съкровища на България“. На събитието ще присъства и вътрешния министър Младен Маринов. \r\n*** \r\nОт 13.00 часа ще се проведе извънредно заседание на Народното събрание, на което ще бъдат гласувани проектобюджетите на ДОО и НЗОК. \r\n*** \r\nОт 09.00 часа в хотел Шератон ще се проведе Петата годишна здравна конференция на \"Капитал\" - \"Иновации и добри практики в здравния сектор\".  \r\n*** \r\nОт 09.15 часа в хотел „Хилтън“ зам.-министър Деница Николова ще открие заседание на Комитета за наблюдение  на Програмата за международно сътрудничество ИНТЕРАКТ.  \r\n*** \r\nВ 14.00 часа министърът на образованието и науката Красимир Вълчев  ще бъде в основно училище „Георги Бенковски“ в село Черни Вит, в което се изучават разширено народни инструменти и народно пеене. В 15.20 часа министър Вълчев ще присъства на откриване на обновената със средства по ОП „Региони в растеж“ сграда на Националната професионална гимназия по горско стопанство и дървообработване „Сава Младенов“ в Тетевен.  \r\n*** \r\nОт 9.00 часа ще се проведе заседание на Висшия съдебен съвет.  \r\n*** \r\nОт 9.30 часа 8 състава на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.  \r\n*** \r\nОт 10.00 часа в сградата на Агенция „Пътна инфраструктура“ депутати от ПГ на „БСП за България\" ще внесат искане до Агенцията. \r\n*** \r\nОт 10.00 часа в София Хотел Балкан, зала „Средец“, ще се проведе форум-дискусия „Заедно за по-безопасни пътища“ за пътна безопасност, организиран от Съюза на българските автомобилисти (СБА). \r\n*** \r\nОт 10.00 часа 16 състава на Специализирания наказателен съд ще гледа делото срещу Милко М., Росен Д., Златомир И. и др., обвинени в организиране и ръководене на организирана престъпна група.  \r\n*** \r\nОт 10.00 часа 6 състава на Специализирания наказателен съд ще гледа делото срещу Емил М., Мартин Д. и Калоян Б., обвинени в организиране и ръководене на организирана престъпна група.  \r\n*** \r\nОт 10.00 часа Национален пресклуб на БТА Експертен клуб за икономика и политика (ЕКИП) ще представи доклада \"Градоустройствена политика в София\".  \r\n*** \r\nОт 11.00 часа 18 състава на Специализирания наказателен съд ще гледа делото срещу Николай П., Виктор И., обвинени в организиране и ръководене на организирана престъпна група.  \r\n*** \r\nОт 11.00 часа в галерия „Кредо Бонум“ (ул.„ Славянска“ №2) ще се проведе пресконференция на  Конкурса за нова пиеса на Нов български университет. \r\n*** \r\nОт 11.00 часа в Cosmos coworking camp (ул. „Ангел Кънчев 3“) в София ще се проведе семинар за журналисти на тема „Да сведем до 0 астматичните пристъпи“. \r\n*** \r\nОт 12.30 часа 11 състава на Специализирания наказателен съд ще гледа делото срещу Владимир Вл., чл. 65 НПК – молба за изменение на мярка за неотклонение.  \r\n*** \r\nОт 13.30 часа 11 състава на Специализирания наказателен съд ще гледа делото срещу Андрей З., Костадин Г. и Николай Н., обвинени в организиране и ръководене на организирана престъпна група.  \r\n*** \r\nОт 13.30 часа 17 състава на Специализирания наказателен съд ще гледа делото срещу Андрей З., Костадин Г. и Николай Н., обвинени в организиране и ръководене на организирана престъпна група.  \r\n*** \r\nОт 13.30 часа 17 състава на Специализирания наказателен съд ще гледа делото срещу Даниел Н., Велизар Г., Георги И. и др. обвинени в организиране и ръководене на организирана престъпна група.  \r\n*** \r\nОт 13.30 часа Софийският градски съд ще проведе заседание срещу Булмаркет и БДЖ (eдно от делата за трагедията в Хитрино). \r\n*** \r\nОт 13.30 часа 8 състава на Софийския градски съд ще проведе заседание срещу Десислава Д. (пране на пари). \r\n*** \r\nОт 14.00 часа Национален пресклуб на БТА Българското дерматологично дружество ще представи Десета юбилейна кампания за диагностика и профилактика на кожните алергични заболявания /12 – 14 ноември 2018 г./ \r\n*** \r\nОт 14.00 часа в Дома на Европа за трета година бизнес събитие събира утвърдени специалисти и млади преприемачи с иновативни решения за градската среда, сградите и домовете. \r\n***   \r\nОт 15.00 до 17.00 часа в постоянната приемна на БСП - София на ул. „Леге\" №10, етаж 1, общинският съветник от БСП Альоша Даков ще има приемен ден. \r\n*** \r\nОт 17.00 часа във фоайето на централната сграда на БАН ще бъде открита Изложбата „Европейско културно наследство“. \r\n*** \r\nОт 18.30 часа в Smartfablab на бул. „Христо Смирненски“ 1, в страничния двор на Университета за архитектура, строителство и градоустройство, експерти на коалицията от неправителствени организации и граждански групи „За да остане природа в България“ продължават информационната кампания в защита на Национален парк Пирин. \r\n*** \r\nОт 19.00 часа в Конферентната зала на Софийския университет, Северно крило на Ректората, ет. 2, ще се състои премиерата на книгата „Да мислиш двайсети век” от Тони Джъд. \r\n*** \r\nОт 11.00 часа в двора на ПМГ „Акад.Н.Обрешков” ще се проведе Ден на отворените врати по повод професионалния празник на Служба „Военна полиция”. \r\n*** \r\nОт 11.30 часа в кафето на Община Бургас (партер) „Обществен дарителски фонд – област Бургас” ще проведе пресконференция, на която ще представи дейностите по реализацията на проект „Доброволчеството като метод за личностно развитие“ по договор № 25-00-48/17.09.2018г. към Министерството на младежта и спорта. \r\n***  \r\nОт 10.30 часа в заседателната зала на ОД  на МВР - Велико Търново ще се проведе месечният брифинг за престъпленията и нарушенията, регистрирани на територията на областта през месец октомври.  \r\n***  \r\nОт 11.00 часа в аулата на ВТУ „Св. Св. Кирил и Методий“ ще започне церемония по случай 55-годишнина на висшето учебно заведение.  \r\n***  \r\nОт 12.30 часа в пресклуба на БТА ще се състои пресконференция на организаторите на протеста срещу картела на горивата във Велико Търново. Ще бъдат представени събраните до момента подписи, исканията, както и сигналите, изпратени до институциите. Ще бъдат оповестени и следващите действия на протестиращите.  \r\n***  \r\nОт 18.30 часа Читалище „Извор– 1873“ село Самоводене ще се състои концерт на женски хор „Родна земя“ „Песен мила, песен родна“.  \r\n***  \r\nОт 19.00 часа в Клуб 7 ще бъде представена книгата „Вие сте тук“ на автора Петър Пунчев.  \r\n*** \r\nОт 14.00 часа в ОДМВР – Враца ст. комисар Янко Янков ще даде редовен месечен брифинг.  \r\n*** \r\nОт 11.30 и 12.30 часа в Държавен куклен театър „Дора Габе“ ще се състоят куклени спектакли „Пинокио“. \r\n*** \r\nОт 17.00 часа в Регионална библиотека „Дора Габе“, Централно фоайе, ще се състои Награждаване на участниците в Национален конкурс за рисунка, колаж и компютърна рисунка „В света на Дора Габе“.   \r\n*** \r\nОт 19.00 часа в Младежки център, Концертна зала, ще се състои спектакълът „Антихрист“ по Емилиян Станев. \r\n*** \r\nОт 17.30 часа в Музея на фотографията и съвременните визуални изкуства ще бъде открита изложба с фотографии на Иван Пенков. \r\n*** \r\nОт 13.00 часа в Училище музей \"Св.св. Кирил и Методий\" ще се проведе Ден на Унгария в Копривщица. \r\n*** \r\nОт 12.00 часа в ЦПЛР – ОДК – Перник Център за кариерно ориентиране към Обединен детски комплекс – Перник ще проведе първия по рода си форум „Висше образование – да успееш в България”. \r\n*** \r\nОт 11.00 часа в завода до Пирдоп \"Аурубис\" ще се проведе националното честване на Деня на металурга. \r\n*** \r\nОт 09.30 часа в Зала 1 в Апелативен съд ще се гледа делото, образувано по протест на Окръжна прокуратура и жалби на близки на пострадалия срещу присъдата на подсъдим с инициали Й.И. от  3 години лишаване от свобода. Подсъдимият е обвинен в това, че на 14.09.2014 г. в село Йоаким Груево е причинил по непредпазливост смъртта на 25-годишния В.В. вследствие на умишлено нанесена телесна повреда. \r\n*** \r\nОт 12.30 часа в Дирекция „Социално подпомагане“ за Район „Централен“ и Район „Западен“ на бул. „Шести септември“ № 77А ще започне раздаването на храната по проект за подпомагане на бездомни лица – мобилна трапезария за 20 бездомни лица. \r\n*** \r\nОт 16.00 часа във фоайе „Изкуствотека“ на Народната библиотека „Иван Вазов“ ще бъде открита изложбата „Целият този балет“. \r\n*** \r\nОт 17.30 часа в Дома на културата „Борис Христов“ ще бъде открита Колективна изложба с творби на български и италиански художници. \r\n*** \r\nОт 18.00 часа в зала „Съединение“ на Регионалния исторически музей в Пловдив кметът на район „Централен“ Георги Стаменов ще отчете дейността си през 2018 година пред обществеността. \r\n*** \r\nОт 9.00 часа ще се проведе Десетият фестивал на хора с увреждания „Светът е за всички – 2018 г.”, съфинансиран от Община Русе. \r\n*** \r\nОт 14.00 часа в ОДМВР – Смолян ще проведе откриването на „Детска полицейска академия“. \r\n*** \r\nОт 11.00 часа в Драматичен театър ще се проведе „Пинокио“ по Карло Колоди, драматизация - Рада Москова, постановка -  проф. Андрей Аврамов. \r\n*** \r\nОт 18.30 часа в Куклен театър ще бъде представена театралната постановка от Алдо Бенеди по повод световния ден на слепите хора „Червени рози“. \r\n*** \r\nОт 19.00 часа в Драматичен театър ще се състои „Сватбата на Фигаро“ по Бомарше \r\nпостановка - Мартин Киселов. \r\n*** \r\nОт 09.00 часа в Троянската света обител „Успение Богородично“ ще бъде отслужена Архиерейска заупокойна св. Литургия по повод 6 години от кончината на Българския патриарх Максим. \r\n***   \r\nВ 12.47 часа на жп гара Шумен ще пристигне влак 2601 с подвижната приемна на омбудсмана Мая Манолова.  \r\n***   \r\nОт 17.00 часа в НЧ „Напредък“ ще бъде открита изложба фотографии на Иван Иванов.", "date": "2018.11.06", "title": "Предстоящи събития в страната за 6 ноември (Агенция „Фокус“)"}
{"url": "http://www.focus-news.net/news/2018/11/06/2586927/nimh-v-ravninite-shte-bade-maglivo-na-mesta-shte-prerami-v-planinskite-rayoni-shte-bade-predimno-slanchevo-kato-maksimalnite-temperaturi-shte-sa-mezhdu-12-i-17.html", "text": "В равнините ще бъде мъгливо, на места ще преръми, в планинските райони ще бъде предимно слънчево, като максималните температури ще са предимно между 12° и 17°. Това съобщи за  Агенция „Фокус“  дежурният синоптик Мартин Славчев от  Националния институт по метеорология и хидрология (НИМХ)към Българската академия на науките (БАН) . Днес времето ще се задържи почти без промяна. В равнините ще бъде мъгливо или с ниска слоеста облачност и на отделни места там ще преръми, а в планинските райони ще бъде предимно слънчево. Ще духа слаб до умерен вятър от изток-североизток. Максимални температури ще бъдат предимно между 12° и 17°, в югозападните райони до 21°. \r\nНад Черноморието ще бъде с ниска облачност и намалена видимост. На места ще има и ръмежи. Ще духа слаб до умерен североизточен вятър. Максималните температури ще бъдат между 14° и 16°. Температурата на морската вода е 16-17°. Вълнението на морето ще бъде 2 - 3 бала. \r\nНад планините ще бъде предимно слънчево. Ще продължи да духа слаб до умерен вятър – предимно от изток. Максимална температура на височина 1200 метра – около 14°, на 2000 метра – около 9°. \r\nАтмосферното налягане ще бъде по-високо от средното за ноември и през деня ще се задържи почти без промяна.", "date": "2018.11.06", "title": "НИМХ: В равнините ще бъде мъгливо, на места ще преръми, в планинските райони ще бъде предимно слънчево, като максималните температури ще са между 12° и 17°"}
{"url": "http://www.focus-news.net/news/2018/11/06/2586925/aktualna-patna-obstanovka.html", "text": "Времето ще се задържи почти без промяна – в равнините ще бъде мъгливо или с ниска облачност и на отделни места там ще преръми, а в планинските райони ще бъде ясно, през деня предимно слънчево. Ще духа слаб до умерен вятър от изток-североизток. Минималните температури ще бъдат в много широки граници – от минус 1°-0° на отделни места в котловините и равнините до 13-14° по морския бряг. Максималните ще бъдат предимно между 12° и 17°, в югозападните райони до 21°. Това съобщиха от пресцентъра на  Агенция „Пътна инфраструктура“ . \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Стара Загора: \r\nДвижението по АМ „Тракия“ в участъка Чирпан – Стара Загора от км 168+000 до км 208+100 се осъществява само в изпреварващата лента поради извършване на ремонт на асфалтовата настилка.Срок до 09.11.2018 г.; \r\nАМ „Хемус“:  \r\nОбласт София:  \r\nДвижението по АМ „Хемус“ от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 15.11.2018 г. \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nОбласт Варна: \r\nДвижението по АМ ,,Хемус” от км 375+800 ( п.в. Невша ) до км 381+500 ( п.в. Млада Гвардия ) посока Варна – София се осъществява в дясно платно двупосочно ,поради ремонтни дейности на асфалтовата настилка. Затваря се слизането от АМ ,,Хемус” към Невша и Белоградец на п.в. Невша. МПС се пренасочват през с. Млада Гвардия. Затваря се качването в посока София от п.в. Невша .МПС се пренасочват по път I-2 ,,Русе – Варна” като могат да се качат на АМ ,,Хемус” на п.в. ,,Каспичан”. Срок  до 30.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nДвижението по АМ „Люлин“ в посока София от втори тунел \"Люлин\" до първи тунел \"Мало Бучино\" от км 7+100 до км 12+860 се осъществява с повишено внимание поради ремонтни дейности в аварийната лента свързани с изтичане на кална маса и опасност от срутване на скална маса на пътното платно при км 9+600. Срок 20.11.2018 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Благоевград:  \r\nДвижението от км 400+000 до км 426+000 в участъка от гр. Кресна до гр. Сандански, се осъществява в една лента за движение, поради частични ремонтни дейности на асфалтовата настилка в часовете от 18:00 часа до 06:00 часа. Участъкът е сигнализиран с пътни знаци и светлинни източници. Водачите да се движат с повишено внимание и съобразена скорост в свободната лента, съобразно създадената организация на движение. Срок до 10.11.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nДвижението в участъка от км 73+542 до км 101+300 се осъществява в една лента поради ремонтни дейности по мостово съоръжение. Участъкът е сигнализиран с пътни знаци. Срок до 21.11.2018 г. \r\nДвижението в участъка от км 73+542 до км 101+300 се осъществява в една лента поради извършване на строително монтажни работи по пътната настилка и банкетa. Движението се регулира от сигналисти и пътни знаци. Срок до 12.11.2018 г. \r\nОбласт София: \r\nДвижението по път I-1 Видин – София при Горни Богров от км 237+200 до км 241+000 и в двете посоки се извършва с повишено внимание поради частични ремонтни дейности по пътното тяло. Срок 07.11.2018 г. \r\nДвижението в участъка от км 200+000 до км 212+000 Ботевград – София се осъществява с повишено внимание поради частични ремонтни дейности по пътното тяло. Срок до 10.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 15.11.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: \r\nДвижението в участъка Радомирци – Златна Панега от км 156+500 до км 158+500 се осъществява с повишено внимание поради полагане на пътна маркировка и изсичане на храсти. Срок до 09.11.2018 г. \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Габрово:  \r\nДвижението по път Ловеч – В. Търново от км 69+833 до км 101+565 се осъществява с повишено внимание поради полагане на хоризонтална маркировка. Поставена е необходимата пътна сигнализация. Срок до 07.11.2018 г. \r\nОбласт Ловеч: \r\nДвижението по път І-4 София – Велико Търново в участъка с. Брестница – с. Български извор от км 10+000 до км 12+300 се осъществява с повишено внимание поради полагане на пътна маркировка. Срок до 07.11.2018 г. \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nДвижението в участъка от км 101+550 до км 172+900 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.11.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Габрово: \r\nДвижението в участъка от км 115+300 до км 133+565 се осъществява с повишено внимание поради косене на тревни площи. Поставена е необходимата пътна сигнализация. Срок до 07.11.2018 г. \r\nОбласт Стара Загора:  \r\nДвижението през проход „Шипка“ при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 09.11.2018 г.; \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 15.11.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до.07.11.2018г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 15.11.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 15.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nПът III-7909: Движението по път III-7909 в участъка Равнец – Трояново от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 12.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.11.2018 г. \r\nПът III-308: Движението по път III-308 Караш – Хубавене от км 21+000 до км 23+000 се осъществява с повишено внимание поради кастрене на дървета и храсти. Срок до 09.11.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 15.11.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-602: Движение в участъка Горна Козница – Бобов дол от км 12+000 до км 27+950 се осъществява с с повишено внимание поради извършване на ремонтни дейности по пътната настилка. Срок до 06.11.2018 г \r\nПът ІІІ-623: Движението в участъка Големо село – Мало село – Мламолово -Бобов дол от км 0+000 до км 11+475, поради извършване на частични ремонтни дейности на асфалтовата настилка. Сигнализирано с пътни знаци. Срок до 30.11.2018 г \r\nПът ІІІ-1005: Движение в участъка Смочев – Рила от км 10+000 до км 11+400, поради профилиране на банкети. Сигнализирано с пътни знаци. Срок до 06.11.2018 г. \r\nПът ІІІ-6202: Движението в участъка Кюстендил – Богослов от км 4+000 до км 7+900 се осъществява с повишено внимание поради извършване на ремонтни дейности. Участъкът е сигнализиран с пътни знаци. Срок до 09.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец от км 9+800 до км 9+850е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът II-35: Движението по път II-35 Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 12.11.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\n За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 20.11.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. За МПС до 10 т движението се извършва с ограничение на скоростта до 30 км/ч.  \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 12.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nПът III-8003: Движението по път III-8003 с. Блатница – гр. Стрелча от км 25+000 до км 38+700 се осъществява в една лента , чрез поетапно затваряне на лява и дясна ленти за движение, поради частични ремонтни дейности. Срок до 07.11.2018г. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности:  \r\nПът II-63: Движението по път II-63 Брезник – Трън от км 42+200 до км 42+800 се осъществява с повишено внимание поради ремонтни дейности. Стеснена е една от лентите за движение. Срок до 03.12.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности:  \r\nПът ІI-11: Движението по път ІI-11 Оряхово – Гулянци в участъка Крушовене – Вадим от км 154+000 до км 160+000 се осъществява с повишено внимание поради изсичане на храсти и млада гора. Срок: до 08.11.2018 г. \r\nПът ІІІ-3006: Движението по път III-3006 Рупци – Радомирци от км 0+300 до км 5+ 950 се осъществява с повишено внимание поради изсичане на храсти и млада гора. Срок до 06.11.2018 г. \r\nПът ІІІ-3006: Движението по път III-3006 Рупци – Радомирци от км 0+750 до км 0+950 се осъществява с повишено внимание поради косене на тревни площи. Срок до 06.11.2018 г.; \r\nПът ІІІ-3006: Движението по път III-3006 Рупци – Червен бряг от км 8+000 до км 9+000 се осъществява с регулирано движение в едната лента поради асфалтиране. Срок до 06.11.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 10.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 10.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 30.11.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.11.2018 г.; \r\nПът ІІІ-866: Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 30.11.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-16: Движението по път II-16 в участъка Своге – Нови Искър от км 54+700 до км 75+410 се осъществява с повишено внимание поради косене на растителност и кастрене на храсти и млада гора. Срок до 10.11.2018 г. \r\nПът II-62: Движението по път II-62 Самоков – Клисура от км 59+200 до км 79+000 се осъществява с повишено внимание поради ремонтни дейности по пътната настилка. Срок 07.11.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 16.11.2018 г \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 12.11.2018 г. \r\nПът II-813: Движението по път III-813 Годеч – Драгоман при с. Беренде от км 17+000 до км 20+000 се осъществява с повишено внимание поради ремонтни дейности по пътното тяло в светлата част на денонощието. Срок до 30.11.2018  г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът II-66: Движението по път II-66 Чирпан – Богомилово от км 72+640 до км 99+000 се осъществява двупосочно със стесняване на една от лентите за движение поради  косене на тревни площи. Движението в района се регулира от сигналисти. Срок до 20.11.2018 г. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 15.11.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.03.2019 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 15.11.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.06", "title": "Актуална пътна обстановка"}
{"url": "http://www.focus-news.net/news/2018/11/06/2586928/prezidentat-rumen-radev-shte-vrachi-natsionalniya-flag-na-uchastnitsite-v-27-ata-balgarska-antarkticheska-ekspeditsiya.html", "text": "От 11.00 часа в Гербовата зала на „Дондуков“ 2 държавният глава Румен Радев ще връчи националния флаг на участниците в 27-ата българска Антарктическа експедиция. Това съобщиха от  Прессекретариата на държавния глава . \r\nОт 14.30 часа на „Дондуков“ 2 президентът Радев ще удостои изтъкнати българи с държавни отличия.  \r\nС орден „Стара планина“ втора степен посмъртно ще бъде награден Панде Ефтимов за изключително големите му заслуги за популяризирането на българската история през периода на войните за национално обединение и за съхраняване на българщината в Република Македония.  \r\nДържавният глава ще връчи орден „Стара планина“ първа степен на проф. д-р Чавдар Славов за неговите изключително големи заслуги за медицинската наука и практика в България и за съществените му постижения в областта на урологията.  \r\nС орден „Стара планина“ първа степен президентът Радев ще удостои Веселин Николов за изключително големите му заслуги в областта на културата и изкуството.", "date": "2018.11.06", "title": "Президентът Румен Радев ще връчи националния флаг на участниците в 27-ата българска Антарктическа експедиция"}
{"url": "http://www.focus-news.net/news/2018/11/06/2586912/the-times-bryuksel-predlaga-kompromis-s-granitsata.html", "text": "Брюксел предлага на Тереза Мей граничен компромис, за да тласне напред преговорите по Брекзит, пише в днешния си брой лондонският  The Times .  \r\nИрландският премиер Лио Варадкар е заявил, че е готов да приеме идеята за „механизъм за преразглеждане“, за да се излезе от задънената улица в преговорите между Лондон и Брюксел. ЕС е готов да подкрепи компромисното предложение на Ирландия за разрешаване на последната голяма пречка в преговорите по Брекзит. Висши личности от Евросъюза са дали знак, че са готови да предложат на британския премиер „независим механизъм“, с който Великобритания може да постигне временно митническо споразумение с блока.   \r\nПосланието е пристигнало в понеделник преди заседанието на кабинета, на което Тереза Мей трябваше да разсея страховете сред привържениците на Брекзит, че никога няма да се стигне до финал на сделката с Брюксел.  Мей е предупредила, че тя трябва да приключи до края на ноември.   Ивелина Ватова", "date": "2018.11.06", "title": "The Times: Брюксел предлага компромис с границата"}
{"url": "http://www.focus-news.net/news/2018/11/06/2586929/na-izvanredno-zasedanie-parlamentat-shte-glasuva-na-parvo-chetene-proektobyudzhetite-na-nzok-i-doo-za-2019-godina.html", "text": "На извънредно заседание от 13.00 часа парламентът ще гласува на първо четене проектобюджетите на Националната здравноосигурителна каса и държавното обществено осигуряване за 2019 година. Това се посочва в  програмата за работа на Народното събрание . Проектобюджетите бяха приети от водещите парламентарни комисии по здравеопазване и по социална политика на 1 ноември. От БСП обявиха, че няма да се регистрират в пленарна зала, защото проектобюджетът на кабинета е предизборен. Ако управляващите осигурят кворум, левицата ще участва в дебата с алтернативния си бюджет. На 2 ноември и БСП, и ДПС отказаха да се регистрират, което провали заседанието на Народното събрание. Тогава от ДПС настояха за оставките на вицепремиерите Красимир Каракачанов и Валери Симеонов. Към това искане се присъединиха и от \"Воля\". Управляващите трябва да съберат 121 депутати в зала, за да си осигурят кворум за гласуване на проектобюджетите. ПГ на ГЕРБ е с 95 народни представители, а „Обединени патриоти“- 26 или общо 122-ма.  \r\nЗа първи път през следващата година бюджетът за здравеопазване ще надхвърли 5 млрд. лева. Увеличението спрямо 2018 година е 547 млн. лева. 2,5 млрд. лева ще отпусне държавата за медицински дейности. 167 млн. лева са предвидени за дентални дейности, а 1,2 млрд. лева за лекарства и медицински изделия. 160,4 млн. лева ще се дадат за здравноосигурителни плащания за медицинска помощ. Предвидено е всеки месец Министерството на здравеопазването да отпуска на НЗОК 43 млн. лева за разходи. През 2019 година здравната осигурителна вноска от 8% ще се запази. \r\nВ проектобюджета на държавното обществено осигуряване от 1 юли догодина пенсиите ще се увеличат с 5.7%. Минималният размер на пенсията за осигурителен стаж и възраст ще се повиши на 219,43 лева. От същата дата максималният размер на получаваните една или повече пенсии се увеличава от 910 на 1200 лева. За изплащане на пенсии са предвидени 9,9 млрд. лева или с над 533 млн. лева в повече в сравнение с настоящата година. Максималният осигурителен доход ще се повиши от 2600 на 3000 лева. Повишение има и при минималния осигурителен доход за самоосигуряващите се лица - от 510 на 560 лева. Най-значително е увеличението за земеделските стопани и тютюнопроизводители от 350 на 560 лева. Размерът на осигурителната вноска за фонд „Пенсии“ ще се запази.  \r\nСлед гласуването на проектобюджетите на Касата и на държавното осигуряване, в пленарна зала ще бъдат представени всички доклади по проектозакона за държавния бюджет за 2019 година. Очаква се бюджетът да се гласува на първо четене на пленарното заседание в сряда.", "date": "2018.11.06", "title": "На извънредно заседание парламентът ще гласува на първо четене проектобюджетите на НЗОК и ДОО за 2019 година"}
{"url": "http://www.focus-news.net/news/2018/11/06/2586931/deputati-ot-pg-na-bsp-za-balgariya-shte-vnesat-iskane-v-agentsiya-patna-infrastruktura.html", "text": "От 10.00 часа, в сградата на Агенция \"Пътна инфраструктура\" в София, ул. бул. \"Македония\" № 3, депутати от ПГ на \"БСП за България\" ще внесат искане до Агенцията. Това съобщиха от пресцентъра на  НС на БСП .", "date": "2018.11.06", "title": "Депутати от ПГ на \"БСП за България\" ще внесат искане в Агенция \"Пътна инфраструктура\""}
{"url": "http://www.focus-news.net/news/2018/11/06/2586907/bsp-predstavi-alternativniya-si-byudzhet-za-2019-g-obzor.html", "text": "БСП представи своя Алтернативен бюджет 2019. На представянето присъстваха представители на хора с увреждания, синдикати, учени, лекари, учители, земеделски производители, пенсионерски организации и организации на млади хора.  \r\nПредседателят на БСП Корнелия Нинова посочи, че предложеният бюджет от правителството има алтернатива. „Той представлява лош начин за оцеляване на правителството, защото се увеличават данъците на най-уязвимите и най-бедните хора – онези, които поради това, че са бедни, карат стари коли, носят дрехи втора употреба. И вдигайки данъците на най-бедните, пари се дават на администрацията, за да се гарантират гласове за изборите“, каза още Нинова и посочи, че това е предизборен бюджет с цел оцеляване на правителството догодина. „В нашия предлагаме дългосрочни политики, които представляват гарантиран икономически растеж с акцент през регионите и общините и българска икономика и българско производство. На второ място – мерки за преодоляване на бедността, на неравенствата. Ако трябва да обобщя с една дума, бих го нарекла демографски бюджет. Защото чрез това, което предлагаме, се гарантира подобряване на здравния статус, на образованието, на икономиката, на доходите и най-вече грижата за младите хора и за децата. Тоест, чрез един бюджет, в който има много конкретни и секторни политики, си поставяме голямата цел – демографската катастрофа, която може да се преодолее чрез множество мерки“, коментира лидерът на БСП. \r\nДепутатът от „БСП за България“ проф. Румен Гечев коментира, че с алтернативния бюджет левицата връща идеята от 2013 г. за формиране на инвестиционен фонд в бюджета. „Фондът тогава беше 500 млн. лв., а сега за 2019 г. залагаме 1,2 млрд. лв. От тях 500 млн. лв. да отидат за създаването на подходяща инфраструктура и привличането на инвеститори, създаващи добавена стойност в специалните индустриални зони на България. И още 700 млн. лв., които да бъдат насочени към регионите, които са слаборазвити“, обясни проф. Гечев. \r\nГлавният експерт в направление „Публични политики“ към НС на БСП Пламен Милев посочи, че партията предлага минималната заплата от 1 януари 2019 г. да бъде 640 лв., което е 60% от средната работна заплата за последните 12 месеца. „По отношение на политика по доходите предлагаме максимален размер на месечно осигурителния доход – 3900 лв. Предлагаме въвеждане на прогресивно подоходно облагане за физическите лица. Предлагаме и първите стъпки към семейно подоходно облагане – родителите да приспадат за всяко дете до 50 лв. от дължимия месечен данък. Допълнително по отношение на ДДС предлагаме две диференцирани ставки – едната е на лекарствата от 20% на 10% и една на хляба – от 20% на 5%. Запазваме ставката на корпоративния данък на 10%“, каза още Милев. Освен това БСП са заложили и това, на младите семейства, които работят и си плащат осигуровките, при раждане на второ дете да се изплаща еднократна помощ в размер на 6400 лева. \r\nДепутатът от ПГ на „БСП за България“ Ирена Анастасова представи идеите на БСП за бюджет в сферата на образованието. „Предлагаме безплатно един учебник по един учебен предмет за клас за всички ученици от 1 до 12 клас. Тази сериозна мярка ще струва 52 млн. лв.“, каза още тя. „Заделяме 20 млн. лв. за Националната библиотека – считаме, че това е крайно необходимо, защото всички сме наясно с проблемите в тях. Както и 60 млн. лв. за Селскостопанската академия. Залагаме допълнителни средства и за БАН и Висшите училища“, коментира Анастасова. \r\nСредствата за здравеопазване, предвидени в алтернативния бюджет, представи депутатът от левицата проф. Георги Михайлов. „Предлагаме по отношение на бюджета на НЗОК да бъдат създадени два фонда – Фонд за неосигурени с около 20 млн. лв. в началото и Фонд за пенсионери и деца. Освен това смятаме, че трябва да бъдат увеличени и средствата за доболничната помощ. В областта на НЗОК смятаме, че трябва да бъдат променени и условията за заплащането на клиничните пътеки“, каза още проф. Михайлов. Във връзка с бюджета на Министерството на здравеопазването той обясни, че трябва да се дадат повече средства за общинските болници. „Особено важно е да се вложат средства и за развитието на профилактични програми за ранна диагностика и активно лечение. Трябва да се вложат средства и в електронните регистри на заболяванията. Подкрепяме идеята и за създаването на Детска специализирана национална болница“, коментира още той. \r\nЛидерът на БСП Корнелия Нинова посочи, че парламентарната група на левицата няма да се регистрира в зала при гласуването на бюджета на първо четене. „Кворумът е задължение на мнозинството по думите на премира Борисов. Ако те си го осигурят, ще участваме в дебатите с нашия алтернативен бюджет. Но няма нашите гласове да гарантират политика, която ние отричаме – политика, насочена към най-слабите и уязвими групи в полза на малко множество, струпано около управлението, за да си даде то спокойствие през следващата година“, коментира Нинова. \r\nЦветилена СИМЕОНОВА", "date": "2018.11.06", "title": "БСП представи Алтернативния си бюджет за 2019 г. (ОБЗОР)"}
{"url": "http://www.focus-news.net/news/2018/11/06/2586930/sofiya-shte-se-provede-preskonferentsiya-po-povod-otkrivaneto-na-izlozhbata-spaseni-sakrovishta-na-balgariya.html", "text": "Пресконференция по повод откриването на изложбата „Спасени съкровища на България“ ще се проведе от 11.00 часа в Националния археологически институт с музей (НАИМ) при Българската академия на науките (БАН). Официалното откриване на експозицията се предвидено за 18.00 часа. Това съобщиха от пресцентъра на  МВР . \r\nПодробности за спасените от иманярство и нелегален трафик експонати ще представят главен инспектор Ангел Папалезов, началник на сектор \"Културно-исторически ценности\" в ГДНП, и главен инспектор Емил Александров, началник на сектор \"Трафик на културно-исторически ценности\" в ГДБОП.  \r\nНа официалното откриване на изложбата „Спасени съкровища на България“ от 18.00 часа ще присъства министърът на вътрешните работи Младен Маринов. Експозицията е организирана съвместно от НАИМ при БАН и Министерството на вътрешните работи, с подкрепата на Министерството на културата и Столичната община, и е част от събитията на Европейската година на културното наследство.", "date": "2018.11.06", "title": "София: Ще се проведе пресконференция по повод откриването на изложбата „Спасени съкровища на България“"}
{"url": "http://www.focus-news.net/news/2018/11/06/2586935/chez-vazmozhni-sa-kratkovremenni-prekasvaniya-na-elektrozahranvaneto-v-bistritsa-zheleznitsa-i-vz-simeonovo-zaradi-rekonstruktsiya-i-modernizatsiya-na-elektroprovodi.html", "text": "ЧЕЗ Разпределение извършва реконструкция и модернизация на електропроводите, които захранват столичните Бистрица, Железница и в.з. Симеоново. Това съобщиха от пресцентъра на  ЧЕЗ . Дейностите по реновиране на съоръженията ще повишат качеството и надеждността на електрозахранването на клиентите в тези райони.  \r\nЗа осигуряване на безопасната работа на служителите и защита на живота и здравето им се налага извършването на оперативни превключвания, които ще доведат до кратковременни прекъсвания на електрозахранването на 6, 7 и 8 ноември между 08.30 и 17.15 часа. Клиентите, които ще бъдат без електрозахранване по-продължителен период от време ще бъдат уведомени съгласно нормативните изисквания чрез средствата за масова информация и на сайта на компанията.  \r\n„Разбираме, че естеството на работа води до смущения на комфорта на клиентите, но ние сме длъжни да осигурим безопасността на нашите служители. Призоваваме хората за малко търпение, защото тези дейности ще осигурят спокойствието им в дългосрочен план. Поемаме ангажимент да работим максимално оперативно и да сведем до минимум прекъсванията“, каза Васил Василев, директор „Експлоатация и поддържане“ в ЧЕЗ Разпределение България.  \r\nМеждувременно дружеството монтира дистанционно обслужвани електромери в сателитните селища около София, които ще дадат възможност за постоянен мониторинг на мрежата и на качеството  на доставяната електрическа енергия. Това ще доведе до повишаване на надеждността на услугата. Предвижда планираните прекъсвания, свързани с тези дейности, да приключат до края на месец ноември.", "date": "2018.11.06", "title": "ЧЕЗ: Възможни са кратковременни прекъсвания на електрозахранването в Бистрица, Железница и в.з. Симеоново заради реконструкция и модернизация на електропроводи"}
{"url": "http://www.focus-news.net/news/2018/11/06/2586932/dobrich-svarzvane-na-abonati-kam-nov-vodoprovod-nalaga-spirane-na-vodata-v-tsentralna-gradska-chast.html", "text": "Свързване на абонати към нов водопровод налага спиране на водата в централна градска част, предаде кореспондентът на  Радио „Фокус” – Варна . В рамките на проекта за обновяване на водния сектор в града през следващите дни ще бъде приложен следния график: от днес до 9 ноември в часовете от 8.00 до 17.00 часа ще се свързват абонати на ул. „Захари Стоянов“ и без вода ще остане районът от ул. „Ген. Колев“ до ул.“Максим Горки“. Отново от днес до 9 ноември в часовете от 8,00 до 17,00 часа ще се свързват абонати на улиците „Цар Самуил“ и „Васил Петлешков“ и без вода ще остане районът от ул. „Хан Крум“ до ул.“Цар Петър“. От 7 до 9 ноември в часовете от 8,00 до 17,00 часа ще се свързват абонати на ул.“Адриана Будевска“ и „Васил Априлов“, като без вода ще останат живеещите на двете улици. \r\nЖулиета НИКОЛОВА", "date": "2018.11.06", "title": "Добрич: Свързване на абонати към нов водопровод налага спиране на водата в централна градска част"}
{"url": "http://www.focus-news.net/news/2018/11/06/2586934/ministar-krasimir-valchev-shte-poseti-uchilishta-v-cherni-vit-i-teteven-na-6-noemvri.html", "text": "Министърът на образованието и науката Красимир Вълчев ще посети училища в Черни Вит и Тетевен на 6 ноември. Това съобщиха от пресцентъра на  Министерството . В 14.00 часа той ще бъде в основно училище „Георги Бенковски“ в село Черни Вит, в което се изучават разширено народни инструменти и народно пеене. В 15.20 часа министър Вълчев ще присъства на откриване на обновената със средства по ОП „Региони в растеж“ сграда на Националната професионална гимназия по горско стопанство и дървообработване „Сава Младенов“ в Тетевен.  \r\nПо-късно министър Вълчев ще проведе работна среща с директори и учители от детски градини и училища в общините Тетевен и Ябланица.", "date": "2018.11.06", "title": "Министър Красимир Вълчев ще посети училища в Черни Вит и Тетевен на 6 ноември"}
{"url": "http://www.focus-news.net/news/2018/11/06/2586933/vitseprezidentat-iliyana-yotova-shte-uchastva-v-otkrivaneto-na-izlozhbata-spaseni-sakrovishta-na-balgariya-v-naim-pri-ban.html", "text": "От 18.00 часа в Националния археологически институт с музей (НАИМ) при Българската академия на науките (БАН) вицепрезидентът Илияна Йотова ще отправи приветствие по повод официалното откриване на изложбата „Спасени съкровища на България“. Това съобщиха от  прессекретариата на държавния глава . \r\nЕкспозицията представя културни ценности, спасени през последните десетилетия от иманярство и нелегален трафик, благодарение на органите на МВР.", "date": "2018.11.06", "title": "Вицепрезидентът Илияна Йотова ще участва в откриването на изложбата „Спасени съкровища на България“ в НАИМ при БАН"}
{"url": "http://www.focus-news.net/news/2018/11/06/2586938/pregled-na-osnovnite-temi-v-starozagorskiya-pechat.html", "text": "„Омбудсманът проучва удобствата на обществения транспорт“ е водещо заглавие във  вестник „Старозагорски новини“ . Пенсиониран преди 8 години служител на НСО - Митко Митков, се оказа шофьорът на автобуса, с който националният омбудсман Мая Манолова пътува вчера от София до Стара Загора за среща с първите млади обществени защитници.  \r\nИзползването на автобус беше своеобразен протест за намерението на финансовия министър Владислав Горанов да й отнеме служебната лимузина с мотива, че срещу нея няма отправени заплахи, а Националната служба за охрана не е таксиметрова фирма. По време на пътуването неколцина от пътниците използвали възможността да се оплачат на омбудсмана, една от жалбите била срещу компания за евтини полети, а другата била за чакащ от десетилетия ремонт между села в общините Братя Даскалови и Стара Загора. \"Ще продължа да използвам обществен транспорт, във вторник ще пътувам от София за Варна с влак, вече сме наели едно купе, което ще превърнем в пътуваща приемна. Оказа се, че от БДЖ правят отстъпка, ако купиш 5 билета, шестото място е безплатно\", коментира намеренията си Манолова.  \r\n„Монтираха уникални 40-тонни греди на жп надлез в Стара Загора“ пише още изданието. Четири, тежащи по 40 тона, греди с дължина от по 39.6 м от предварително напрегнат стоманобетон бяха монтирани на жп надлеза в Стара Загора, по който преминава цялото движение на автомобили от Северна за Южна България. Гредите бяха повдигнати с помощта на два автокрана, с товароподемност от по 100 и 60 тона, за да легнат върху предварително отлетите стоманобетонни ригели, чиито фундаменти са с дълбочина от по 9 метра. Цялата операция отне броени часове, през които временно бе спряно движението на влакосъставите по коловозите.  \r\nЦелта е надлезът да бъде разширен с още едно платно, което ще обезмисли въведеното преди повече от 2 десетилетия уникално за България реверсивно движение. Надлезът е бил построен в края на 50-те години, конструкцията му е морално и физически остаряла и амортизирана, категорични бяха специалистите. Строителното разрешение е издадено през октомври 2015 година, реално работата на площадката започна на 30 май т.г. Обществената поръчка е спечелена от \"Трейс груп холд\" АД - София, а надзорът се осъществява от \"Екип МГ\" ООД - Харманли. Стойността на обекта възлиза на 4 297 195.80 лева без ДДС, той трябва да бъде завършен до края на годината. Успоредно с разширението бе изградено и ново мостово съоръжение над булевард \"Славянски\", подменена бе и канализационната мрежа в района. Заради реконструкцията на надлеза беше направен обходен маршрут за движение на автомобилите, който затруднява немалка част от жителите на Града на липите и транзитно преминаващите през него.  \r\nОбектът е сред трите големи инфраструктурни проекта, които тази година се изпълняват в Стара Загора.  \r\n„Първият в страната Млад омбудсман встъпи в длъжност“ е друго заглавие във вестника. Единадесетокласничката от ГПЧЕ \"Ромен Ролан\" Бетина Радева е първият в страната Млад омбудсман, който поема комуникацията между младежката общност и институциите в Стара Загора. Заедно със своя заместник и съученик Калоян Максимов те обявиха и първата си инициатива - анкета, която ще търси какво вълнува и от какво имат нужда младите. \"За нас е важно да се чува гласът на младежите, да бъдем обединители на общността е наша кауза\", обявиха обществените посредници на Млада Загора. Инициативата за избор на омбудсман на Млада Загора бе на старозагорския обществен посредник Надежда Чакърова-Николова. 7-членна комисия разгледа програмите и събеседва с над 20 двойки ученици от различни старозагорски училища, които влязоха в надпреварата за позицията. \"Новоизбраната двойка получи единодушната подкрепа на журито. Те показаха не само познания, но и инициативност, представиха идеите си по възможно най-добрия начин. Покриха с лекота високите, според мен, изисквания на конкурса. Впечатлена съм от младите хора на Стара Загора\", сподели Надежда Чакърова-Николова пред аудиторията в зала \"П. Р. Славейков\" на Община Стара Загора. \"Взехме решение да сформираме обществен съвет към Младия омбудсман от всички, които участваха в конкурса, и заедно да реализираме добри и смислени инициативи за младите хора\", допълни тя и не скри, че е била вдъхновена и окуражена за инициативата от големия си син - Михаил. Мандатът на Бетина и Калоян бе официално връчен от националния омбудсман Мая Манолова, която подчерта, че напълно естествено е Стара Загора да бъде общината, от която стартира инициативата за младите й колеги. \"За мен е чест и привилегия да присъствам на встъпването ви в мандат. Събитие, наистина уникално за България, което се случва за първи път и аз никак не съм изненадана, че това е именно в Стара Загора - града на активното и будно гражданско общество, което воюва и печели своите каузи и не се отказва до решаването на проблемите, които поставя. Това е градът, при който отиде специалният приз \"Кмет на гражданите за 2017 г.\". Това е градът, който първи избра своя Млад кмет и своя Младежки общински съвет. Съвсем закономерно и първите Млад омбудсман и заместник-омбудсман се избират и започват своята работа именно тук. Надявам се, че те ще положат усилия и към проблемите на младите хора, и към тези на децата\", каза още Манолова и обяви, че предоставя институцията Омбудсман като терен за обучение на всички млади хора в Стара Загора, които искат да видят как функционира тя. Младите обществени посредници бяха поздравени от ресорния зам.-кмет на Стара Загора Иванка Сотирова. На церемонията по встъпване в длъжност на омбудсмана на Млада Загора присъстваха още председателят на Общинския съвет Таньо Брайков, председателят на ПК по спорт и младежки дейности към ОбС Николай Диков, секретарят на Общинска администрация Делян Иванов, заместник областните управители Димитър Драчев и Красимир Червилов, както и началникът на РУО - Татяна Димитрова, бивши и настоящи членове на Младежкия общински съвет, представители на различни младежки организации.", "date": "2018.11.06", "title": "Преглед на основните теми в старозагорския печат"}
{"url": "http://www.focus-news.net/news/2018/11/06/2586936/b92ako-ne-e-vyarno-togava-za-kakvo-se-oplakva-prishtina.html", "text": "„ Ако новите анулирания на признаването на Косово не са верни, както твърдят в Прищина, тогава защо се оплакват“, чуди се Ивица Дачич, външният министър на Сърбия, както съобщава белградската  B92  .   \r\n\"Очевидно смятат въпроса за окончателно уреден и продължават да говорят, че 116 държави са признали Косово. Да ги оставим да вярват във вълшебни приказки. Всички тези неща (оттегляне на решенията за признаване на Косово от страна на някои държави – бел. ред.) са записани в ноти и не са само девет държавите, които са го направили, броят им расте\", разсъждава пред камерите на Първа телевизия в Белград Ивица Дачич.  \r\nЩо се отнася до позицията на САЩ за Косово, според министъра има напредък в контактите с Вашингтон. Сега от там са склонни да вземат „компромисно решение\".   Ивелина Ватова", "date": "2018.11.06", "title": "B92:\"Ако не е вярно, тогава за какво се оплаква Прищина\""}
{"url": "http://www.focus-news.net/news/2018/11/06/2586941/sofiya-obshtinskiyat-savetnik-ot-bsp-alyosha-dakov-shte-provede-priemna-za-grazhdani.html", "text": "От 15.00 до 17.00 часа общинският съветник от БСП Альоша Даков ще бъде на разположение на софиянци в постоянната приемна на БСП - София на ул. \"Леге\" №10, етаж 1. Това съобщиха от пресцентъра на  БСП-София . Желаещите може да се запишат предварително на телефон 02/987 20 86.", "date": "2018.11.06", "title": "София: Общинският съветник от БСП Альоша Даков ще проведе приемна за граждани"}
{"url": "http://www.focus-news.net/news/2018/11/06/2586940/blagoevgrad-bez-zabavyane-se-osashtestvyava-preminavaneto-prez-gkpp-ilinden-eksohi.html", "text": "Без забавяне се осъществява преминаването през ГКПП „Илинден-Ексохи“. Това съобщиха за  Радио „Фокус“-Пирин  от Гранична полиция. С нормална интензивност е трафикът на ГКПП „Кулата-Промахон“. Без проблеми се осъществява преминаването  на ГКПП „Златарево – Ново село“. \r\nНатали СТЕФАНОВА", "date": "2018.11.06", "title": "Благоевград: Без забавяне се осъществява преминаването през ГКПП „Илинден-Ексохи“"}
{"url": "http://www.focus-news.net/news/2018/11/06/2586939/chez-po-iskane-na-darzhavniya-elektroenergien-sistemen-operator-shte-ima-prekasvane-na-elektrozahranvaneto-za-klienti-ot-naseleni-mesta-v-oblast-kyustendil.html", "text": "По искане на държавния Електроенергиен системен оператор (ЕСО) ЕАД до 9 ноември 2018 г. ще бъде прекъснато електрозахранването за клиенти от различни населени места в област Кюстендил, за да се осигури безопасна работа и да се предпази живота на служителите на ЕСО при работа по електрическата мрежа. Това съобщиха от пресцентъра на  ЧЕЗ . \r\nДнес от 09.15 часа до 09.45 часа и от 11.00 часа до 11.30 часа, както и на 7 ноември от 08.30 часа до 09.30 часа и от 15.00 до 16.00 часа, без захранване ще останат населените места от община Бобошево - с. Блажиево, гр. Бобошево, с. Вуково, с. Каменик, с. Скрино, с. Слатино, с. Сопово, с. Бадино и с. Усойка; селата Бураново, Боровец, Джерман, Драгодан, Крумово, Мурсалево, Фролош и Цървище в община Кочериново, както и с. Смочево от община Рила и с. Джерман в община Дупница. \r\nДнес от 08.30 часа до 09.30 часа и от 15.00 часа до 16.00 часа без електрозахранване ще бъдат селата Крайници, Червен бряг и Яхиново от община Дупница, както и населените места в община Сапарева баня - гр. Сапарева баня, с. Овчарци, с. Ресилово, с. Сапарево. Захранването на същите населени места ще бъде прекъснато и на 7 ноември 2018 г. от 09.00 часа до 10.30 часа и от 14.30 часа до 16.00 часа, както и на 9 ноември 2018 г. от 08.30 часа до 09.30 часа и от 15.00 часа до 16.00 часа \r\nНа разположение на клиентите е мобилната версия на сайта на ЧЕЗ www.m.cez.bg. В секция Е-услуги, меню „Аварии и текущи ремонти“ клиентите имат възможност да получат информация в реално време за непланираните прекъсвания на електрозахранването в техния район, както и очакваното време за неговото възстановяване. Информация за прекъсванията на електрозахранването може да се получи и на денонощната телефонна линия 0700 10 010.", "date": "2018.11.06", "title": "ЧЕЗ: По искане на държавния Електроенергиен системен оператор ще има прекъсване на електрозахранването за клиенти от населени места в област Кюстендил"}
{"url": "http://www.focus-news.net/news/2018/11/06/2586937/zam-ministar-denitsa-nikolova-shte-otkrie-zasedanie-na-komiteta-za-nablyudenie-na-programata-za-mezhdunarodno-satrudnichestvo-interakt.html", "text": "Заместник-министърът на регионалното развитие и благоустройството Деница Николова ще открие заседание на Комитета за наблюдение на Програмата за международно сътрудничество ИНТЕРАКТ. Това съобщиха от пресцентъра на  Министерство на регионалното развитие и благоустройството . Двудневният форум започва на 6 ноември от 09.15 часа в хотел „Хилтън“ в София. Очакват се представители от 30 държави, участнички в програмата. Сред темите в дневния ред са преглед на годишния работен план за 2019 г., приоритетите на програмата в програмния период след 2020 г. и др. Интеракт III 2014 - 2020 е насочена към подпомагане на доброто управление и изпълнение на всички програми за териториално сътрудничество, включително финансираните от Инструмента за предприсъединителна помощ и от Европейския инструмент за съседство. Интеракт III 2014-2020 обхваща цялата територия на Европейския съюз, Норвегия и Швейцария, както и външните граници на съюза. Общият й бюджет е в размер на 46.3 млн. евро, от които средствата от Европейския фонд за регионално развитие са 39.4 млн. евро (85%) и 6.9 млн. евро (15%) – национално съфинансиране.", "date": "2018.11.06", "title": "Зам.-министър Деница Николова ще открие заседание на Комитета за наблюдение на Програмата за международно сътрудничество ИНТЕРАКТ"}
{"url": "http://www.focus-news.net/news/2018/11/06/2586942/plovdiv-v-narodnata-biblioteka-ivan-vazov-shte-bade-otkrita-izlozhbata-tseliyat-tozi-balet.html", "text": "В Народната библиотека „Иван Вазов“ в Пловдив ще бъде открита изложбата „Целият този балет“. Това съобщи за  Радио „Фокус“ – Пловдив  Йохан Девлетян от отдел „Връзки с обществеността“ на културната институция. Откриването ще се състои в 16.00 часа във фоайе „Изкуствотека“ на библиотеката. Изложбата е посветена на първосъздателя на българския балет Анастас Петров и началото на професионалното балетно изкуство в Пловдивската опера. Изложбата е инициатива и дело на библиотеката, Регионален исторически музей – Добрич и Държавна опера – Пловдив. В нея ще може да бъде  проследен живота и творчеството на  създателя на балетното изкуство в България – Анастас Петров. Същевременно във фотоси, автентични материали и документи ще бъде представено началото на професионалното балетно изкуство в операта на град Пловдив. Темата за началото идейно обединява изложбата. „Повече от 80 документа разказват началото на балета в Пловдивската опера в периода от 1953 година до седемдесетте години на ХХ век. За първи път публично са представени афиши и плакати, програми, листовки, сценография, снимки и други. Заслужено място е отделено на главните действащи лица в това направление – Анна Воробьова, Богдан Ковачев, Румяна Лазарова, Константин Москов, Илия Омайски, Ели Иванова, Мария Стефанова и други. В откриването ще вземат участие солистката на Пловдивската опера Евгения Ралчева в съпровод на пиано от Зарина Гетоева“, каза Девлетян. Изложбата ще може да бъде посетена до края на месец ноември. \r\nТони МИХАЙЛОВ", "date": "2018.11.06", "title": "Пловдив: В Народната библиотека „Иван Вазов“ ще бъде открита изложбата „Целият този балет“"}
{"url": "http://www.focus-news.net/news/2018/11/06/2586944/chez-razpredelenie-podobryava-elektrozahranvaneto-na-naseleni-mesta-v-obshtinite-byala-slatina-i-vratsa.html", "text": "ЧЕЗ Разпределение България стартира модернизация на електропрород 20 kV „Сокол“, който доставя електроенергия на селата Бъркачево, Соколаре, Враняк и Габаре в община Бяла Слатина, както и на с. Върбица в община Враца. Компанията ще извърши реконструкция и монтиране на автоматизирани дистанционни управляеми устройства, с което ще се подобри сигурността и качеството на електрозахранването в района. Това съобщиха от пресцентъра на  ЧЕЗ . Инвестицията в проекта е на стойност близо 120 хиляди лева. \r\nАвтоматизираните устройства, ще индикират участъка с късо съединение. Същевременно автоматично ще отделят повредения участък от електропровода, като по-голямата част от клиентите, захранвани от него, ще остават незасегнати от аварията. Всичко това ще доведе и до много по-бърза реакция от страна на дружеството при евентуални повреди и много по-кратко времетраене на безтоковите паузи.  \r\nС цел осигуряване на безопасна работа на служителите по време на реконструкцията и защитата на живота и здравето им, компанията ще извърши планирани изключвания на електрозахранването в посочените села на 6, 8 и 9 ноември от 08.30 до 17.00 часа.  \r\nНа разположение на клиентите е мобилната версия на сайта на ЧЕЗ www.m.cez.bg. В секция Е-услуги, меню „Аварии и текущи ремонти“ клиентите имат възможност да получат информация в реално време за непланираните прекъсвания на електрозахранването в техния район, както и очакваното време за неговото възстановяване. Информация за прекъсванията на електрозахранването може да се получи и на денонощната телефонна линия 0700 10 010.", "date": "2018.11.06", "title": "ЧЕЗ Разпределение подобрява електрозахранването на населени места в общините Бяла Слатина и Враца"}
{"url": "http://www.focus-news.net/news/2018/11/06/2586948/navarshvat-se-6-godini-ot-konchinata-na-balgarskiya-patriarh-maksim.html", "text": "Навършват се 6 години от кончината на Българския патриарх Максим, предаде репортер на  Агенция „Фокус“ . По този повод и по решение на Св. Синод на Българската православна църква от 9.00 часа в Троянската света обител „Успение Богородично“ ще бъде отслужена Архиерейска заупокойна св. Литургия. Към 10.30 ч. ще започне панихида за управлявалия повече от четири  десетилетия родната ни Църква   Светейши Български патриарх и Софийски митрополит Максим. Тя ще бъде оглавена от Негово светейшество Българския патриарх и Софийски митрополит Неофит.  \r\nНикола ПЕТКОВ", "date": "2018.11.06", "title": "Навършват се 6 години от кончината на Българския патриарх Максим"}
{"url": "http://www.focus-news.net/news/2018/11/06/2586947/romania-insidercom-tri-mesetsa-pored-broyat-na-chuzhdite-turisti-v-rumaniya-pada.html", "text": "Според Националния статистически институт на Румъния три поредни месеца броят на чуждите туристи в страната е падал. През септември 2018-та те са били с 3 на сто по-малко отколкото в същия месец през 2017 година, съобщава сайтът  Romania-inside.com . \r\nСпадът на чуждите туристи е започнал още през юли. Като цяло обаче за деветте месеца на година се регистрира ръст от 2,2 на сто, който се дължи на увеличението от 5.8 на сто през първите шест месеца на тази година.   \r\nСпадът при чуждестранните туристи за третото тримесечие се компенсира от по-високия брой на местни туристи, които са се регистрирали в хотелите и къщите за гости в страната. Над един милион румънци са прекарвали почивните си дни извън домовете си, а това е с 14,2 на сто повече от септември 2017 година. Този прилив на местни туристи се обяснява с ваучерите за почивните дни, които служителите от публичния сектор могат да получат.  \r\nТака общият брой на туристите през първите девет месеца надхвърля 10 милиона души.  Ивелина Ватова", "date": "2018.11.06", "title": "Romania-insider.com: Три месеца поред броят на чуждите туристи в Румъния пада"}
{"url": "http://www.focus-news.net/news/2018/11/06/2586943/denyat-6-noemvri-v-svetovnata-istoriya.html", "text": "Международен ден за предотвратяване на експлоатацията на околната среда по време на война и въоръжени конфликти - Отбелязва се по решение на ООН от 2001 г. Ден на конституцията в Доминиканската република. Празник на град Конеляно в Индия. Ден на конституцията в Таджикистан. Ден на шведската култура във Финландия. Ден на националния флаг в Швеция и Финландия \r\nПрез 1315 г. градските власти във Флоренция осъждат задочно на смърт Данте Алигиери, след като той отказва да се върне от изгнание. Ейбрахам Линкълн печели президентските избори в САЩ през 1860 г. Той управлява северноамериканската държава до 1865 г. Един от основателите на Републиканската партия през 1854 г., обявява се против робството в САЩ. Изборът му за президент е повод за избухването на Гражданската война в САЩ. След капитулацията на Юга е преизбран за президент.  Сто години по-късно: През 1960 г., но в Киев, СССР се откриват първите пет станции от местното метро, като дължина на трасето е 5,2 километра. Строителството на метрото започва през 1949 година. На тази дата през 1928 година Джейкъб Шик патентова електрическата самобръсначка. През 1999 година австралийците отхвърлят с референдум идеята страната да стане република. \r\n2017 г. \r\nВ Бон започва 23-ата Конференция на страните участнички в Рамковата конвенция на ООН за промените в климата. \r\n2016 г. \r\nПровеждат се парламентарни и президентски избори в Никарагуа. \r\n2014 г. \r\nМинистър-председателя на Израел Бенямин Нетаняху заповядва да се разрушат домовете на палестинци извършили нападение в Йерусалим, при което загиват няколко човека. \r\n2013 г. \r\nБил де Блазио е новият кмет на Ню Йорк. \r\nВ Москва е установен абсолютен температурен рекорд за ноември от +14.8 °C. \r\n2012 г. \r\nПет електроцентрали в Гърция спират работа, след като работниците в тях се включват в започналата 48-часова национална стачка. \r\nВ САЩ започват 57-ите президентски избори. Барак Обама е преизбран на президентския пост в конкуренция с републиканеца Мит Ромни. \r\n2011 г. \r\nДаниел Ортега печели нов мандат за държавен глава на Никарагуа. \r\nОто Молина печели президентските избори на втория тур в Гватемала. \r\n2004 г. \r\nВъздушните сили на Кот д'Ивоар бомбардират френски казарми в контролираната от бунтовници северна част на страната, убивайки 9 френски войници; французите отвръщат на удара като унищожават 2 самолета и 1 хеликоптер. \r\n2001 г. \r\nГлавният мюфтия Селим Мехмед и патриарх Максим се срещат за пръв път по повод пътуването на Мехмед за Истанбул и предстоящата му среща с вселенския патриарх. \r\nВ Русия е разработен специален снайперистки гранатомет. \r\nПълнителят на ТБГ-7В има смъртоносност, равняваща се на 120-милиметров артилерийски снаряд или на снаряд от гранатомет. Барабанът на ТБГ-7В работи с подобрен взривен принцип. Експлозията на бойната глава създава високотемпературно поле и мигновено генерира мощна ударна вълна. При стрелба по незащитени войски оръжието разкъсва и изпепелява всички в радиус от 9 метра от мястото на детонация. Ако ударът е върху броня, предизвиква от 15 до 45-сантиметров пробив. При удар на превозно средство топлината и ударната вълна, които влизат в него, убиват пътниците. \r\n1999 г. \r\nАвстралийците отхвърлят с референдум идеята страната да стане република. \r\nАвстралия е федерална държава в състава на Британската общност, с парламентарно управление. Заема континента Австралия, о. Тасмания и други острови около континента (Флиндърс, Кинг, Кенгуру). Владения на Австралия са: Кокосовите острови, Великденските острови, о. Норфолк, Хадър и Макдоналд. Площта на държавата е 7 686 848 кв. км. Населението на Австралия през 2000 г. наброява 19 200 000 жители. \r\n1998 г. \r\nУелският принц и британски престолонаследник принц Чарлз пристига на посещение в България. \r\nПринц Чарлз е роден през 1948 г. Като първороден син на кралица Елизабет II той е престолонаследник с полагащите се на ранга му титли херцог на Корнуол и Роутси, лорд Карик, барон Ренфрю. От 1952 г. е принц и велик управител на Шотландия, а от 1958 г. - принц на Уелс.Учи в гимназията в Гордънстаун. След това следва в университета в Кембридж. През 1976 г. Чарлз основава фондация на свое име в помощ на младите хора с увреждания. Уелският принц е постоянен патрон на повече от 270 обществени организации и временен патрон на още около 100 други. Всяка година обществените му ангажименти във Великобритания и страните от Британската общност са около 500. През 1981 г. принц Чарлз се жени за лейди Даяна Спенсър. Двамата имат две деца, принцовете Уилям и Хари. През 1996 г. двамата се развеждат. На 8 април 2005 г. принц Чарлз сключва брак с Камила Паркър-Боулс. \r\nАнглийският журнал “Експрес” изплаща 340 хиляди долара на Том Круз и Никол Кидман за клевета. В изданието е поместена статия, в която се твърди, че бракът им е прикритие на хомосексуалните им влечения. \r\n1994 г. \r\nЗа президент на Таджикистан е избран Емомали Рахмонов. \r\nЕмомали Шарипович Рахмонов е роден 5 октомври 1952 г.. През 1992 година участва в гражданската война в Таджикистан като превзема столицата Душанбе. През 1994 година е избран за президент на Таджикистан с 4-годишен мандат. През 1999 с 97 % от гласовете е избран за втори мандат, който (след направени промени в конституцията) продължава 7 години. \r\n1991 г. \r\nС указ руският президент Борис Елцин прекратява дейността на КПСС и Компартията на РСФСР на територията на Русия. \r\nВ Кувейт е потушен последният пожар на нефтен кладенец след инвазията на Ирак и денят е обявен за официален празник. \r\n1981 г. \r\nЗапочва тридневно официално посещение в България на министър-председателя на Индия Индира Ганди. \r\nИндийската общественичка и държавник е дъщеря на Джавахарлал Неру. Получава образованието си в Швейцария, Англия и Индия. Член е  на партията Индийски национален конгрес и един от лидерите й от 1938 г. Участничка е в национално-освободителното движение. От 1964 г. заема различни министерски постове. Индира Ганди заема два пъти поста на  министър-председател на Индия в периода 1967-1977 г. и от 1980 до 1989 г. Става жертва на атентат, организиран от политическите й противници. Застреляна е от нейн охранител в Делхи. \r\n1971 г. \r\nПоп-изпълнителката Шер (Шерилин Саркисиян) изпълнява песента “Gypsies Tramps & Thieves”, която заема първо място в американският хит парад. \r\nШер започва кариерата си с бившия си съпруг, певеца и музиканта Сони Боно. Шер се в киното от 1967 г.. Участия: “Добри времена” (1967 г.), “Върни се при мен, Джими Дейн” (1982 г.), “Силкууд” (1983 г.), “Маска” (1984 г.), “Вещиците от Ийстуик” (1987 г.), “Лунатици” (1987 г., “Оскар”), “Подозрение” (1987 г.), “Морски сирени” (1991 г.), “Чай с Мусолини” (1999 г.), “Нарушители” (1999 г.). Албуми: All I Really Want to Do” (1965 г.), “The Sonny Side of Cher” (1966 г.), “Cher (United Artists)” (1966 г.), “With Love, Cher” (1968 г.), “Backstage” (1968 г.), “3614 Jackson Highway” (1969 г.), “Cher (MCA)” (1971 г.), “Gypsys, Tramps & Thieves” (1971 г.), “Foxy Lady” (1972 г.), “Half Breed” (1973 г.), “Bittersweet White Light” (1974 г.), “Dark Lady” (1974 г.), “Stars” (1975 г.), “I’d Rather Believe in You” (1976 г.), “Two the Hard Way (Allman & Woman)” (1977 г.), “Cherished” (1977 г.), “This Is Cher” (1978 г.), “Take Me Home” (1979 г.), “Prisoner” (1980 г.), “I Paralyze” (1982 г.), “Cher [Geffen]” (1987 г.), “Heart of Stone” (1989 г.), “Outrageous” (1989 г.), “Love Hurts” (1991 г.), “You Better Sit Down Kids” (1996 г.), “It’s a Man’s World” (1996 г.), “Believe” (1998 г.), “Believe [CD Single Japan Bonus Track]” (1999 г.), “Take Me Home [Australia]” (1999 г.), “Black Rose” (1999 г.), “Sing America” (1999 г.), “Not. Com. mercial” (2000 г.), “Holdin’ Out for Love” (2001 г.), “The Ugly Duckling” (2001 г.), “Living Proof” (2001 г.). \r\nЯдрената енергийна комисия взривява най-голямото подземно водородно устройство по време на тестове в Алеутските острови, Аляска. \r\n1960 г. \r\nВ Киев се откриват първите пет станции от местното метро, като дължина на трасето е 5,2 километра. Строителството на метрото започва през 1949 година. \r\n1944 г. \r\nПроизведен е за първи път плутоний, подходящ за военни цели. Той е използван в Дебелака - кодовото наименование на плутониевата бомба, използвана в атомната бомбардировка над японския град Нагасаки на 9 август 1945 година, в края на Втората световна война. \r\n1943 г. \r\nВ хода на Втората световна война (1939-1945 г.) съветската армия си връща Киев, държан от нацистите повече от две години. \r\nПо време на Втората световна война са проведени две битки  около съветския град Киев (дн. Украйна).  \r\nБитката при Киев от 1941 г. е известна като най-продължителната обсада във военната история. Тя продължава от август до септември 1941 г. и е част от операция Барбароса. В съветската история битката е известна като Киевска отбранителна операция, която продължава от юли до края на септември 1941 г., когато градът попада в немско владение  \r\nВ битката при Киев от 1943 г. градът е освободен от съветския Първи украински фронт. \r\n1941 г. \r\nВтората световна война: Съветският лидер Йосиф Сталин прави официално изявление, че от началото на войната с Хитлеристка Германия загубите на СССР са 350 хил. души, а на Германия са 4,5 млн. и, че победата на Червената армия ще настъпи скоро. \r\n1939 г. \r\nВтората световна война: Германските окупатори провеждат в Краков (Полша) акцията Sonderaktion Krakau, в която са задържани из изпратени в концентрационен лагер 183 професори от Ягелонски университет и други ВУЗ-ове в Краков. \r\n1934 г. \r\nМао Дзе-Дун предприема \"Дългия поход\", за да се изплъзне от националистическите сили. \r\nМао Дзе-Дун е китайски политик и държавник, създател на маоизма - азиатска разновидност на комунизма. Председател е на  КНР в периода 1954-1959 г. Председателства ЦК на Китайската Комунистическа Партия от 1943 г. Член е в нея от създаването й през 1921 г. През 60-те години на ХХ век е идеолог на т. нар. културна революция. Членува в Политбюро на ЦК от 1933 г. От 1949 до 1954 г. е председател на Централния народен правителствен съвет на КНР. На IХ конгрес на Китайската Комунистическа Партия през1969 г. Мао е обявен за пожизнен лидер на партията. \r\n1928 г. \r\nПолковник Джейкъб Шик патентова електрическата самобръсначка. \r\nДжейкъб Шик е роден през 1878 г. в Отава, щата Айова.  През 1898 г. се записва в армията през 1898 г., служи на Филипините и в Аляска, където поставя военни телеграфски линии. Идеята за електрическата бръсначка се заражда по време на службата му в Аляска, когато започва да изпитва затруднения при бръснене на студено. Първоначалните планове на изобретението представляват бръсначка с подвижен кабел, захранвана от външен мотор. Първоначално производителите, на които изпраща изобретението, го отхвърлят. През 1919 г. напуска армията и се отдава напълно на разработването на електрическата самобръсначка. За прехрана започва да бръсне със изобретенията си. Първият модел е пуснат на пазара през 1926 г и  създава собствена компания. Компанията Шик е погълната от Филипс през 1979 г. \r\n1918 г. \r\nОбявена е Втората Полска република, но по-късно е унищожена от набиращата сила Нацистка Германия и Съветския съюз при инвазията им дала начало на Втората световна война. \r\n1917 г. \r\nВ хода на Първата световна война завършва третата битка за Ипр, в която напредването на съюзниците с 10-ина километра струва 240 хиляди живота. \r\nПървата световна война ( 1914-1918 г.)  е  война между две големи европейски групировки - Тройният съюз и Съглашението.  \r\nПовод за войната става убийството на австро-унгарския престолонаследник в Сараево от членове на сръбска националистическа организация. В отговор на този акт Австро-Унгария изпраща ултиматум на Сърбия с неизпълними условия, вследствие на което войната между тях става неизбежна. Военните действия започват на 15 юли 1914 г. и в следващите дни в конфликта се намесват Германия - като съюзник на Австро-Унгария и Русия - на страната на Сърбия. Германия обявява война на Русия и Франция и навлиза със своите войски в пределите на неутрална Белгия. Следва намесата на Англия на страната на Франция и Русия. В края на октомври 1914 г.  австро-германският блок успява да привлече за свой съюзник Турция. Италия, която е член на Тройния съюз, проявява колебания и през пролетта на 1915 г. е привлечена на страната на Съглашението. \r\nОт лятото на 1914 г. до лятото на 1915 г. войната се води с променлив успех и за двете групировки, като превес продължават да имат държавите от Тройния съюз. През 1916 г. настъпва равновесие на силите. С намесата на САЩ във войната (6 април 1917 г.) на страната на Съглашението настъпва обрат в хода на военните действия и през есента на 1918  г. държавите от Тройния съюз капитулират. \r\n1913 г. \r\nМахатма Ганди е арестуван, докато води марш на индийските миньори в Южна Африка. \r\n1886 г. \r\nГенерал Николай Каулбарс прекъсва българо-руските дипломатически отношения и изтегля руските дипломати от Княжеството. Водачите на русофилите емигрират в Цариград, Одрин, Солун и Букурещ. Руските интереси в Северна България се защищават от германския дипломатически агент в София, а в Южна България - от френския консул в Пловдив. \r\nБарон Николай Василиевич Каулбарс e руски военен деец и дипломат, генeрал. По време на Руско-турската освободителна война 1877–1878 г. участва като началник-щаб на гвардейска дивизия. През 1883–1884 г. идва в България със задача да окаже съдействие за сключването на военна конвенция, уреждаща положението на руските офицери в Българската армия. Николай Каулбарс е включен в международната комисия, която помага за постигането на примирие и подписването на мирен договор след Сръбско-българската война 1885 г. През 1886 г. той отново пристига в България във връзка с разрешаването на политическата криза и влошаването на българо-руските отношения, настъпили след детронацията на княз Александър I Батенберг. Неговата намеса довежда до задълбочаване на противоречията. По нареждане на руското правителство Николай Каулбарс прекъсва дипломатическите отношения между България и Русия и напуска страната. \r\n1871 г. \r\nГюла Андраши става външен министър на Австро-Унгария. \r\n1860 г. \r\nЕйбрахам Линкълн печели президентските избори в САЩ. Той управлява северноамериканската държава до 1865 г. Депутат е в Конгреса (1846-1848 г.). Един от основателите на Републиканската партия през 1854 г., обявява се против робството в САЩ. Изборът му за президент е повод за избухването на Гражданската война в САЩ. След капитулацията на Юга е преизбран за президент. Няколко дни по-късно е убит от Дж. У. Бут. \r\n1850 г. \r\nВ Османската империя влиза в сила Търговски закон, който създава реални условия за модернизиране на търговската дейност по българските земи. Законът копира френския търговски кодекс от времето на император Наполеон Бонапарт (1804-1814 г. и 1815 г.). \r\n1844 г. \r\nПриета е конституцията на независимата от Испания Доминиканска република. \r\n1521 г. \r\nФернандо Магелан достига със 115 души екипаж Молукските острови. \r\n1315 г. \r\nГрадските власти във Флоренция осъждат задочно на смърт Данте Алигиери, след като той отказва да се върне от изгнание. \r\nДанте Алигиери е италиански поет. От 1295 г. участва активно в политическия живот на Флоренция. От 1302 г. живее в изгнание. Първите му поетични творби са свързани с школата долче стил нуово (\"Нов живот\" - автобиографично произведение в стихове и проза, в което възпява любовта си към Беатриче). Световната си известност дължи на \"Божествена комедия\" (1307-21), съставена от 100 песни в 3 части - \"Ад\", \"Чистилище\" и \"Рай\". Написана в алегоричен стил, поемата съчетава средновековните възгледи с идеите на настъпващия Ренесанс, сочи пътя за моралното и политическото възраждане на човека. Чрез нея се утвърждава тосканското наречие като литературен език на Италия. С философския трактат \"Пир\" поставя началото на художествената проза на италиански език. Пише и трактати на латински език - \"За народната реч\", \"За монархията\". На тази дата са родени: \r\n1970 г. \r\nРоден е Итън Хоук – американски актьор.  Роден е в Остин, Тексас. Живее в  района на Принстън, Ню Джърси. Там учи актьорско майсторство в Princeton's McCarter Theatre и още 14-годишен дебютира в киното във филма на Джо Данте \"Explorers\" (Изследователи, 1985 г.). След своя дебют Хоук временно прекратява актьорската си кариера, за да завърши висшето си образование в Carnegie Mellon University. Като студент е избран от режисьора Питър Уиър за една от ролите във филма с Робин Уилямс \"Обществото на мъртвите поети\" (1989 г.). Две години по-късно Итън играе заедно с Джеръми Айрънс в \"Мочурища\".  Играе в тийнейджърската драма \"Хапки на реалността\" (Reality Bites, 1994 г.) на режисьора Бен Стилър, романтичната драма на Ричард Линклейтър \"Преди изгрева\" (Before Sunrise, 1995 г.), мрачната фантастика \"Гатака\" (1997 г.). През 1998 г. се жени за актрисата Ума Търман. Имат две деца - 5-годишната Мая и роденият през 2002-а Рон. \r\n1955 г. \r\nРодена е Мария Шрайвер – американска тв водеща, племенница на президента Кенеди и жена на губернатора на Калифорния Арнолд Шварцнегер. \r\nСлед колежа работи в телевизията KYW-TV във Филаделфия, а по-късно в WJZ-TV в Балтимор. Кариерата й на телевизионен репортер започва с работата й за телевизионната мрежа CBS. Работи за NBC от 1989 г. до 2004 г. Автор е на пет книги. \r\n1948 г. \r\nРоден е Глен Фрей – китарист и вокалист на американската група “The Eagles”. Роден е в Детройт и израства в Роял Оук. Свири в няколко аматьорски и полупрофесионални банди, включително в The Mushrooms. След разпадането на групата Фрей свири в The Four of Us, The Subterraneans и The Heavy Metal Kids. По-късно участва в кънтри-рок групата Longbranch Pennywhistle и впоследствие в The Eagles. По-известни песни на The Eagles с негово участие са \"One of These Nights,\" \"Lyin' Eyes,\" \"Take It to the Limit,\" \"Hotel California,\" \"New Kid in Town,\" \"Life in the Fast Lane,\" \"The Long Run,\" \"I Can't Tell You Why,\" и \"Heartache Tonight\". \r\n1921 г. \r\nРоден е Джеймс Джонс – американски писател. От 1939 до 1944 г. служи в американската армия, като взема участие във военните операции в Тихия океан. В средата на 60-те години заминава за Париж, където прекарва 15 години от живота си. Създава романите: \"Отнякога и во веки веков\" (1951 г.), \"И бързат те\" (1957 г.), \"Шеренга\" (1962 г.), \"Веселият месец май\" (1971 г.), \"Повикай ме\" (1978 г.); повестта \"Пистолет\" (1958 г.); книга с очерци: \"Виетнамски дневник\" (1974 г.); мемоари: \"Втората световна война\" (1975 г.). Джеймс Джонс умира през 1977 година. \r\n1888 г. \r\nРоден е Карлис Зале - латвийски скулптор. Учи Петербургската художествена академия (1917-1920 г., в класа на А. Т. Матвеев). Живее и работи в Берлин (1921-1923 г.), след което се завръща в Латвия. Произведения: Братско гробище в Рига (1924-1936 г., заедно с арх. А. К. Бирзениек) и Паметник на свободата (1931-1935 г.) в Рига. Развива националните традиции в стил \"модерн\". Ръководител е на скулптурно ателие (1936-1942 г.) и професор в Латвийската художествена академия в Рига. Умира на 19 февруари 1942 г. в Инчу Калнс. \r\n1851 г. \r\nРоден е Чарлз Хенри Доу – американски финансов журналист, съосновател на “Dow Jones & Company” и “The Wall Street Journal”.Чарлз Доу измисля индексът “Дау Джоунс” като част от проучване на движението на финансовия пазар. Доу развива серия принципи за разбиране и анализиране на пазарно поведение. По - късно тези принципи стават известни като “Теорията на Доу”, основа за техническия анализ. През целият си живот Чарлз Доу не успява да завърши средно образование. Чарлз Хенри Доу умира в Бруклин, Ню Йорк на 2 декември 1902 година. \r\n1835 г. \r\nРоден е Чезаре Ломброзо  - италиански съдебен психиатър, антрополог, основоположник на антропологичното направление в криминологията и углавното право. Доцент е по психиатрия в Павийския университет (1862 г.), директор е на психиатрията в Пезаро и професор по психиатрия в Торинския университет. Според Ломброзо независещи от волята условия (наследственост, влияние на нервни болести и др.) играят главна роля в психологията на престъпника. Негови са съчиненията - \"Гений и лудост\", \"Престъпният човек\", \"Престъплението - причини и лекуване\" и др. Умира на 19 октомври 1909 г. в Торино, Италия. \r\n1814 г. \r\nРоден е  Адолф Сакс – белгийски майстор на духови инструменти. Работи в Брюксел, а от 1836 г.- в Париж. Усъвършенства редица духови инструменти. Изобретател на саксофона, както и на семейство духови инструменти - саксхорни (патентовани през 1845 в Париж). \r\n1771 г. \r\nРоден е Алоис Зенефелдер – немски учен, изобретил литографията. Установява възможността за изработване на форми за висок печат (1796 г.), разработва метод за плосък печат - литография (1798 г.). По-късно конструира литографен печатен стан, прави поредица от репродукции на картини с маслени бои (1833 г.). Автор е на \"Пълно ръководство по литография\" (1818 г.). \r\n1494 г. \r\nРоден е Сюлейман Великолепни - син е на Селим I. Той е османски султан в периода 1520-1566 г. Наричан е още Кануни (‘Законодател’). По време на неговото управление Османската империя достига най-голямото си териториално, военно, финансово-икономическо и обществено-политическо могъщество - 6 млн. кв. км (на 3 континента - Европа, Азия и Африка), население - около 25 млн. души. Завоюва Сирия и Египет, Сърбия, част от Унгария, о. Родос (20 декември 1522 г.). През 1526 г. нанася поражение на  унгарците край Мохач. През 1529 г. превзема Молдова и обсажда безуспешно Виена. Завладява също така Грузия, част от Персия, Месопотамия, Йемен, Триполи и Алжир. През 1536 г. подписва първите договори за свободна търговия на западните предприемачи в Османската империя с френския крал Франсоа I (т. нар. капитулации). С името на Сюлейман Великолепни е свързана кодификацията на османските закони - той детайлизира законодателството, всички кадийски учреждения и съдилища разполагат със сборник със закони; отменени са привилегиите на определени слоеве от населението; отменени са ограниченията за търговията с Иран, конфискацията на стоки; дадени са много права на служителите на култа. С епохата на Сюлейман Великолепни е свързан и разцветът в ислямското монументалното строителство. Архитект Синан строи 2 от най-известните си джамии по негово време (“Шахзаде”, 1543-1548 г., и “Сюлеймание”, 1550-1557 г.). \r\n1479 г. \r\nРодена е Хуана Кастилска, кралица на Испания. На тази дата умират : \r\n1964 г. \r\nУмира Ханс фон Ойлер-Келпин, шведски биохимик, Нобелов лауреат. \r\n1941 г. \r\nУмира Морис Льоблан - френски писател, автор на криминални романи. Роден е през 1864 г. в Нормандия. Известно време следва право и филология, но скоро се прехвърля в Париж, където се отдава на литература. Става известен през 1906 г. с разкази с криминални сюжети, отпечатани в сп. \"Жьо се ту\". През 1907 г. издава първия си сборник с новели: \"Арсен Люпен, крадецът-джентълмен\". \r\n1929 г. \r\nУмира Макс Баденски - наследник на баденския престол, райхсканцлер на Германия от 1918 г. Роден е на 10 юли 1867 г. в Баден-Баден. По време на I световна война настоява за ограничаване на териториалните претенции на Германия и провеждане на частични реформи, които да предотвратят избухването на революция. На 3 октомври 1918 г. е поставен начело на псевдолиберално правителство, чиято главна цел е спасяването на монархията. Правителството му съществува до Ноемврийската революция през 1918 г. \r\nУмира Арнолд Ротщайн, директор на еврейската мафия в Ню Йорк, който е бил прострелян и ранен смъртоносно на 4 ноември. \r\n1893 г. \r\nУмира Пьотр Илич Чайковски - руски композитор. Роден е през 1840 г. във Воткински. Учи право в Петербург, след това консерватория при видния руския композитор и пианист А. Рубинщайн. Първите си творчески опити прави в областта на клавирната пиеса, песента и камерната музика. След завършване на консерваторията се преселва в Москва, където е поканен от директора на новооснованата консерватория Н. Рубинщайн за преподавател. Създава оркестрови, камерни произведения, песни и др. През 1866 г. завършва своята първа симфония “Зимни мечти”. Скоро изоставя педагогическата дейност и се отдава на творчество. Завършва оперите “Войвода”и “Ундина”. През 70-те години създава множество произведения, между които някои от първите си шедьоври - увертюрата-фантазия “Ромео и Жулиета”, Първия концерт за пиано и оркестър (1874 г.), операта “Ковачът Вакула”, която по-късно преработва като “Черевички”, както и първия си балет “Лебедово езеро” (1876 г.). През 1877 г. и 1878 г. се появяват 2 от най-значителните и най-често изпълнявани негови произведения - Симфония ¹4 и операта “Евгений Онегин”. Пета и Шеста симфония, оперите “Мазепа”, “Дама пика” и “Йоланта”, балетите “Спящата красавица”, “Лешникотрошачката” и много други. \r\n1836 г. \r\nУмира Карел Хинек Маха - чешки поет. Роден е на 16 ноември 1810 г. в Прага. Смята се за предходник на най-новата чешка поезия.  Автор е на поемата “Май” (1836 г.). , повестта “Цигани” (1935 г.), дневникови етюди “Из моя живот” (1934 г.), философска и интимна лирика. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.11.06", "title": "Денят 6 ноември в световната история"}
{"url": "http://www.focus-news.net/news/2018/11/06/2586949/sofiya-vavezhda-se-vremenna-organizatsiya-na-dvizhenieto-za-provezhdane-na-kontsert-v-zala-arena-armeets.html", "text": "Въвежда се временна организация на движението за провеждане на концерт в зала „Арена Армеец”. Това съобщиха от пресцентъра на  Столична Община .  \r\nОт 18.00 до 22.00 часа се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов” между бул. „Шипченски проход” и „Площад на авиацията”, без да се засягат спирките на масов градски транспорт.", "date": "2018.11.06", "title": "София: Въвежда се временна организация на движението за провеждане на концерт в зала „Арена Армеец”"}
{"url": "http://www.focus-news.net/news/2018/11/06/2586951/chez-po-iskane-na-eso-shte-ima-prekasvaniya-na-elektrozahranvaneto-v-obshtina-blagoevgrad.html", "text": "Ремонтът на електропровод 110 kV „Илинден“, собственост на държавния Електроенергиен системен оператор, ще доведе до прекъсвания на електрозахранването в община Благоевград. Това съобщиха от пресцентъра на  ЧЕЗ . \r\nПо искане на ЕСО на 6 ноември от 08.30 часа до 15.30 часа без електрозахранване ще останат местностите Чикуто, Герено, Тухларната, Царевско шосе, Чимево, Под грамадите, промишлена зона Благоевград и селата Бело поле, Бучино, Българчево, Дренково, Зелен дол, Клисера, Логодаж, Обел, Селище, Рилци, Бистрица, Горно Хърсово, Дъбрава и ГКПП Логодаж. \r\nЧЕЗ Разпределение e длъжно да осигури обезопасяване на своите съоръженията в обхвата на ремонтните дейности.", "date": "2018.11.06", "title": "ЧЕЗ: По искане на ЕСО ще има прекъсвания на електрозахранването в община Благоевград"}
{"url": "http://www.focus-news.net/news/2018/11/06/2586950/shumen-mokri-sa-patnite-nastilki-v-grada-i-oblastta.html", "text": "Мокри са пътните настилки в Шумен и областта, предаде репортер на  Радио „Фокус“- Шумен . Времето е облачно, температурата на въздуха е около 12 градуса. Няма намаление на видимостта поради мъгла. Интензивен е трафикът по основната републиканска пътна мрежа в региона. Камера за постоянно видеонаблюдение е разположена в района на бензиностнацията на 7 км. по главния път за Варна. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево-Друмево, поради свлачища. Обходът е Шумен-Овчарово-Друмево. Движението по част от пътя Секулово-Тодор Икономово остава ограничено за автомобили над 3,5 тона, поради компрометирано състояние на мостово съоръжение. Ограничението важи от км 9 до км 16. Въведен е обходен маршрут. Продължава ремонтът в участъка на жп надлеза при км 364 на АМ „Хемус“, движението се осъществява двупосочно в едното платно. Водачите трябва да се движат с повишено внимание, спазвайки пътната сигнализация. \r\nИвелина ИВАНОВА", "date": "2018.11.06", "title": "Шумен: Мокри са пътните настилки в града и областта"}
{"url": "http://www.focus-news.net/news/2018/11/06/2586945/denyat-6-noemvri-v-balgarskata-istoriya.html", "text": "На днешния ден през 1444 г. кръстоносните отряди се събират при крепостта Овеч (Провадия), където получават информация, че османците са прехвърлили Проливите и са готови да ги посрещнат с цялата си военна мощ. Въпреки получената информация, кръстоносците продължават похода. На 6 ноември 1912 г. умира Съба Вазова, майка на поета и писател Иван Вазов. \r\n2016 г. \r\nПровежда се първи тур на президентските избори в България. \r\n2016 г. \r\nПровежда се национален референдум иницииран от Слави Трифонов. На него гласоподаватели отговарят на следните въпроси: \r\n- Подкрепяте ли народните представители да се избират с мажоритарна избирателна система с абсолютно мнозинство в два тура? \r\n- Подкрепяте ли въвеждането на задължително гласуване на изборите и референдумите? \r\n- Подкрепяте ли годишната държавна субсидия, отпускана за финансиране на политическите партии и коалициите, да бъде един лев за един получен действителен глас на последните парламентарни избори? \r\n2001 г. \r\nВъншният министър Соломон Паси заминава на посещение в Австрия по покана на своята колежка Бенита Фереро-Валднер. Той се среща и с президента Томас Клестил.  \r\nД-р Соломон Исак Паси е роден на 22 декември 1956  г. в Пловдив. От юли 2001 г. е министър на  външните работи на Република България. През 1989  г. е активист на опозиционното  движение \"Екогласност\". Бил е депутат във  Великото народно събрание и в XXXIX Народно  събрание, президент-основател на Атлантическия  клуб, научен сътрудник по математическа логика и  компютърни науки в СУ \"Климент Охридски\" и БАН. През 1985 г. защитава докторска степен по  математическа логика и компютърни науки в  Софийски университет. Соломон Паси е женен, има 3  деца. \r\n1997 г. \r\nКонституционният съд отменя решението на парламента за назначаване на нови генерални директори на БНТ и БНР. Делото е образувано на 18 юли 1997 г. по искане на 50 народни представители от ХХХVIII Народно събрание за установяване на противоконституционност на решението на Народното събрание от 10 юли 1997 г. за промени в ръководствата на Българското национално радио (БНР) и Българската национална телевизия (БНТ), с което е освободен генералният директор на БНР и са избрани нови генерални директори на БНР и БТА (ДВ, бр. 56 от 1997 г.). В искането се поддържа, че решението на Народното събрание противоречи на разпоредбите на чл. 4, 8, 11, 39, 40, 41 и чл. 67, ал. 2 от Конституцията. На 6 ноември 1997 г. Конституционният съд обявява за противоконституционно Решението на Народното събрание от 10 юли 1997 г. за промени в ръководствата на Българското национално радио и Българската национална телевизия, тъй като Народното събрание упражнява правомощия, които след влизането  Закона за радио и телевизия  вече не притежава. Според Конституционния съд решението на Народното събрание е противоконституционно и защото по смисъла на Конституцията решенията на Народното събрание трябва да бъдат съобразени с издадените от него закони. Тези закони могат да бъдат приети, изменени, допълнени или отменени само по реда, установен от Конституцията, а не и чрез решение на Народното събрание, противоречащо на приет от него закон. Нарушени са основни конституционни начала, присъщи на правовата държава, прогласени в разпоредбата на чл. 4, ал. 1 от Конституцията. \r\n1948 г. \r\nВ периода 6 - 15 ноември се състои съдебен процес срещу Коста Лулчев и седем депутати от опозиционната БРСДП, който слага край на легалната опозиция. 70-годишният Лулчев е осъден на 15 години строг тъмничен затвор с обвинения в създаване на нелегални групи, изпращане на лица зад граница, отвличане на самолет на българските авиолинии и др. \r\nКоста Андреев Лулчев е политически и обществен деец. Роден е в Оряхово на 9 март 1882 година. Още като юноша влиза в редовете на БРСДП, след нейното разцепление през 1903 г. преминава към широките социалисти. Един от ръководните и дейци, Лулчев е избран през 1924 г. за член, а по-късно и за секретар на ЦК на БРСДП (о). От 1913 до 1931 г. непрекъснато е народен представител. След 9 септември 1944 г. като главен секретар на БРСДП е неин представител в Националния комитет на Отечествения фронт. Представител е на дясното крило в партията, през юни 1945 г. Лулчев оглавява отцепилата се опозиционна БРСДП (о). Народен представител е в VI ВНС. Прекратява политическата си дейност след разтурянето на опозиционните политически партии през 1947 г. Коста Лулчев умира на 31 януари 1965 година. \r\n1943 г. \r\nВ хода на Втората световна война е бомбардиран Пловдив, след като щабът на стратегическите ВВС на САЩ в Европа формира 15-а американска въздушна армия за бомбардировки на България, към която е предадена 205. авиогрупа на британските ВВС. На 14 и 24 ноември, 10 и 20 декември е бомбардирана София (над 130 убити и около 250 ранени). \r\nВъв Втората световна война участват 61 държави, което е 80% от населението на Земята. Военни действия се водят на териториите на 40 от държавите, на морски и океански театри. Воюващи страни са Германия, Италия, Япония, Унгария, Финландия, Румъния, България, Хърватия и Испания срещу Англия, Франция, СССР, САЩ, Полша, Чехословакия и др. България се намесва във войната след подписването на Тристранния пакт на 1 март 1941 г. и остава съюзник на страните от хитлеристката Ос. Тя обаче не участва в никакви военни операции на съюзниците си. Под натиска на Оста на 13 декември 1941 г. България е заставена да обяви война на САЩ и Англия, но отново не се ангажира с преки военни действия. За разлика от другите сателити на Германия, като Унгария и Румъния, България не изпраща свои войски на Източния фронт. Независимо от тази позиция тя не е пощадена от държавите от антихитлеристката коалиция. В края на 1943 г. и началото на 1944 г. София и други градове са подложени неколкократно на бомбардировки от авиацията на САЩ и Англия.  На 5 септември 1944 г. последва обявяване на война и от страна на СССР. На 8 септември части на Червената армия прекосяват от север българската граница. Тяхното присъствие улеснява правителствената промяна в страната, извършена на 9 септември 1944 г. Съставено е правителство на Отечествения фронт, което предприема незабавни мерки за действията срещу хитлеристка Германия, след като на 8 септември 1944 г. кабинетът на К. Муравиев и обявява война. По силата на Крайовския договор 1944 г. Югославия дава съгласието си за преминаване на части от българската войска през нейна територия като съставни части на Червената армия. България участва със свои войскови части в окончателния разгром на хитлеристка Германия през есента на 1944 г. и пролетта на 1945 г.  Благодарение на това тя избягва надвисналата над нея опасност от нова национална катастрофа. Жертвите, които дава страната ни са повече от 32 000 души, но противниците на Германия не признават България за свой съюзник. Мирният договор между нея и държавите победителки във Втората световна война е сключен на 10 февруари 1947 г. в Париж. \r\nВ хода на Втората световна война (1939-1945 г.) съветската армия си връща Киев, държан от нацистите повече от две години. \r\nПо време на Втората световна война са проведени две битки  около съветския град Киев (дн. Украйна).  \r\nБитката при Киев от 1941 г. е известна като най-продължителната обсада във военната история. Тя продължава от август до септември 1941 г. и е част от операция Барбароса. В съветската история битката е известна като Киевска отбранителна операция, която продължава от юли до края на септември 1941 г., когато градът попада в немско владение  \r\nВ битката при Киев от 1943 г. градът е освободен от съветския Първи украински фронт. \r\n1935 г. \r\nВ периода 6 - 18 ноември се провеждат съвещания на водачите на забранените партии в дома на Александър Малинов за съгласуване на тяхната дейност за сваляне на правителството и възстановяване на конституционното управление. \r\nАлександър Малинов е юрист, политически и държавен деец. Роден е през 1867 г. в Пандъкли (Бесарабия) (днес в Украйна) в семейството на български преселници. Завършва гимназия в Болград и право в Киев. Установява се в България през 1891 г. и работи като съдия и прокурор, а от 1896 г. се отдава на адвокатска практика. Той е един от видните дейци на Демократическата партия , а след смъртта на основателя и П. Каравелов (1903 г.) и неин лидер. Взема дейно участие в подготовката и провъзгласяването на независимостта на България 1908 г. и в измененията и допълненията на Търновската конституция, гласувани по-късно от V ВНС. Одобрява обявяването на Балканската война 1912-1913 г., като след това не може да приеме поражението на България в Междусъюзническата война 1913 г. и последвалата след нея първа национална катастрофа. След избухването на Първата световна война 1914-1918 г. настоява за участието на България в нея на страната на Антантата, но когато през юни 1918  г. наследява кабинета на д-р В. Радославов, продължава водената дотогава външна политика на съюз с Централните сили и с това носи отговорност за последвалото поражение на България и новата национална катастрофа. Александър Малинов е ярък противник на управлението на БЗНС (1919-1923 г.). Като един от лидерите на Конституционния блок участва в борбата против БЗНС, заради което през есента на 1922  г. заедно с другите водачи на блока е арестуван и хвърлен в Шуменския затвор, за да бъде съден от Държавен съд като виновник за втората национална катастрофа. Принуден е да влезе в образувания през август 1923 г.  Демократически сговор, но в началото на април 1924 г. го напуска и възстановява отново Демократическата партия. Той е един от инициаторите и лидер на коалицията Народен блок, която печели парламентарните избори през юни 1931 г.. Не одобрява извършения нов държавен преврат на 19 май 1934 г.  и последвалата след него еднолична диктатура на цар Борис III. Умира по време на предизборната борба за ХХIV ОНС. Като общественик и политически деец е избиран многократно за депутат в Народното събрание.  \r\nАлександър Малинов заема постовете: председател на ХХIII ОНС (1931-1934 г.), министър-председател (16 януари 1908-16 март 1911 г.; 21 юни-28 ноември 1918 г. ;29 юни-12 октомври 1931г.) , в същото време министър на обществените сгради, пътищата и съобщенията (16 януари 1908-5 септември 1910 г.), министър на външните работи и изповеданията (5 септември 1910-16 март 1911 г.;21 юни-17 октомври 1918 г.;29 юни-12 октомври 1931г. ), министър на правосъдието (17 октомври-28 ноември 1918 г.). \r\n1920 г. \r\nПреди окончателното прокарване на новите граници сръбските войски окупират Царибродско, Босилеградско и Струмишко. Западните български покрайнини включват 129 селища (25 от тях са разсечени от границата) с население от 65 000 души и територия от 1555 кв. км. Народното събрание прекратява заседанията си в знак на протест и обявява тридневен национален траур. \r\nЗападните покрайнини са политико-географско понятие, създадено изкуствено след края на Първата световна война (1914-1918 г.), с което се обозначава територията от Западна България, която след тази война е заграбена от Триединното кралство на сърби, хървати и словенци. Включва землищата на 1 град и 101 села, в които според статистическите данни от 1910 г. живеят 61 925 души. Това са Цариброд (днес Димитровград в Югославия) и 37 села от тогавашната Царибродска околия, част от Кюстендилското краище (37 села), 18 села от Трънско и Знеполско, 8 села от Кулско и 1 село от Видинско. Претенциите на Сръбско-хърватско-словенското кралство са от \"стратегически съображения\", т.е. осигуряване на неговата източна граница от българско нападение, и са признати от Ньойския мирен договор през 1919 г. След края на Втората световна война (1939-1945 г.) Югославия успява да запази своето господство над тази територия, чието население нараства на 62 624 души (по данни от 1961 г.). Формално тя признава малцинствени права на българите в тази област, но на практика полага всички усилия за неговото денационализиране и асимилиране. Днес, по неофициални данни, броят на българите в Западните покрайнини е намалял до 27 000 души. \r\nОбразувана е Обединената народно-прогресивна партия след сливането на Народната партия и Прогресивнолибералната партия. \r\n1886 г. \r\nГенерал Николай Каулбарс прекъсва българо-руските дипломатически отношения и изтегля руските дипломати от Княжеството. Водачите на русофилите емигрират в Цариград, Одрин, Солун и Букурещ. Руските интереси в Северна България се защищават от германския дипломатически агент в София, а в Южна България - от френския консул в Пловдив. \r\nБарон Николай Василиевич Каулбарс e руски военен деец и дипломат, генeрал. По време на Руско-турската освободителна война 1877–1878 г. участва като началник-щаб на гвардейска дивизия. През 1883–1884 г. идва в България със задача да окаже съдействие за сключването на военна конвенция, уреждаща положението на руските офицери в Българската армия. Николай Каулбарс е включен в международната комисия, която помага за постигането на примирие и подписването на мирен договор след Сръбско-българската война 1885 г. През 1886 г. той отново пристига в България във връзка с разрешаването на политическата криза и влошаването на българо-руските отношения, настъпили след детронацията на княз Александър I Батенберг. Неговата намеса довежда до задълбочаване на противоречията. По нареждане на руското правителство Николай Каулбарс прекъсва дипломатическите отношения между България и Русия и напуска страната. \r\n1885 г. \r\nРадомирският отряд на капитан Кисов задържа сръбската Моравска дивизия при Брезник (18.11 по нов стил). По същото време нашите части отблъскват сърбите при Белоградчик. \r\nСтефан Иванов Кисов е роден в Болград, Бесарабия на 12 декември 1849 година. Той е военен деец, полковник. Произхожда от семейство на български преселници от гр. Елена. Завършва Военно пехотно училище в Одеса. Участва като доброволец в Сръбско-турската война. По време на Руско-турската освободителна война е в състава на Българското опълчение и командва рота в Трета Опълченска дружина. Отличава се в сраженията с турските войски при Стара Загора и Шипка. Кисов е един от спасителите на Самарското знаме. Участва в Сръбско-българската война като командир на Втори Струмски пехотен полк и на Брезнишкия отряд. Отличава се в боевете при Брезник и Пирот. След войната е командир на Първа Пехотна Софийска бригада. Заради неодобрението на антируската политика на Регентството и на първия стамболовистки режим (1887–1894 г.) е уволнен от армията. Автор е на мемоарните съчинения: \"Българското опълчение в Освободителната руско-турска война 1877–1878 г.\" и \"Възпоменания и бележки от Сръбско-българската война 1885 г.\". Стефан Кисов умира на 24 ноември 1915 година. \r\n1878 г. \r\nПроектът за Органически устав на Княжество България е одобрен от руския император Александър II. Българското княжество се създава с подписването на Берлинския договор през 1878 г. върху част от българската територия. Обхваща Северна България, Софийския санджак и Южна Добруджа. След осъществяването на Съединението от 1885 г. към него се присъединява Източна Румелия. Според клаузите на Берлинския договор Княжество България се създава като автономно (самостоятелно) трибутарно (плащащо данък) княжество, което остава под върховната власт на султана. В него продължават да действат всички договори, спогодби и конвенции, сключени между Високата порта и Великите сили. Чуждите поданици запазват своите права и привилегии. Княжеството трябва да изпълни задълженията на Турция към компанията на железницата Русе – Варна, към Австро-Унгария и към компанията за Източните железници в Европейска Турция. Княжество България е длъжно да плаща годишен данък на Турция и да участва в погасяването на нейния държавен дълг. Редица членове на Берлинския договор накърняват суверенитета на Княжеството и го поставят в неизгодна позиция при осъществяване на международните контакти. Независимо от всичките пречки, Княжество България открива през юли 1879 г. дипломатически агентства в Цариград, Букурещ и Белград, а през 1896 г.–1905 г. сключва търговски и търговско-митнически договори с Австро-Унгария, Англия, Франция, Сърбия, Русия и др. С провъзгласяване на независимостта на България през 1908 г. са отхвърлени всички ограничения на Берлинския договор. \r\n1444 г. \r\nКръстоносните отряди се събират при крепостта Овеч (Провадия), където получават информация, че османците са прехвърлили Проливите и са готови да ги посрещнат с цялата си военна мощ. Въпреки получената информация кръстоносците продължават похода.  \r\nКрепостта Овеч се намира на платото, наречено Калето, разположено източно от град Провадия. То има формата на кораб, чийто нос сочи на юг. От всички страни е обкръжено със скални откоси, високи около 20 м. Тесен провлак го свързва с друго плато – Табиите (укрепленията), разположено на север от Калето. Каменната крепост е населявана от траки, римляни, византийци, евреи. Била е център на дубровнишка колония. Превземана е от рицари, турци, руски войски. Византийците я наричат Проват, а по-късно българите й дават името Овеч. По време на Второто българско царство Овеч е важен административен, стопански и военен център. Седалище на митрополит – един от седемте духовни центрове на държавата. \r\nВ крепостта са затваряни рицарите на Амедей VI Савойски, между които маршалът на Бургундия. По-късно крепостта е завоювана от Ягши бей. Крепостта е превземана от Владислав III Ягело и войските на Мурад II. \r\nВ Овеч е живял цар Петър II, след като се отказва от короната и предава властта на своя по-малък брат Асен през 1190 г.. Крепостта е център на освободителното въстание на Фружин – син на Иван Шишман.  \r\nПостепенно крепостта е изоставена. Запазени са уникалното мостово съоръжение между крепостта и платото Табиите, множество кладенци за събиране на вода и щерни за зърно, руините на Митрополитската църква, стражевите кули, каменната порта, затвора на рицарите, мраморните колони на Омуртаг. \r\nГербът на крепостта е орелът, изрисуван върху пръстените – печати, намерени на крепостта. На тази дата са родени: \r\n1955 г. \r\nРоден е Димитър Попмаринов Киров - български православен богослов. Преподавател е в ПБФ на ВТУ (от 1991 г.), доктор е от 2003 г. Завършва Духовната академия в София. Работи в Светия синод и като завеждащ кабинета на Българския патриарх. Специализира в Русия и Швейцария. Представител е на БПЦ към Световния съвет на църквите в Женева (1991-1998 г.) . Той е един от учредителите на православното християнско движение “Св. Евтимий, патриарх Търновски” (1990 г.) и на Балканския православен младежки съюз (1992 г.). Автор е на множество статии и книги: “Синът Човешки” (1990 г.), “Съвременни богословски проблеми” (2001 г.), “Кратко въведение в Свещеното Писание на Стария Завет” (2001 г.). \r\n1882 г. \r\nРодена е Санда Тенева Йовчева - българска писателка, журналистка, преводачка, общественичка. Завършва гимназия в Стара Загора (1900 г.), следва славянска филология в СУ “Св. Климент Охридски”, завършва в Загреб (1907 г.). Работи като учителка. Участва в издаването и е редактор на сп. \"Утрина\" и \"Миротворец\", основава и редактира в. \"Литературен живот\" (1940-1943 г.). Тя е една от първите жени пацифистки в България, съоснователка и активен член е на Българския женски съюз, председател е на женската секция при Славянското дружество, участничка в Клуба на българските писателки и др. Започва творческия си път като поетеса. Печата разкази, повести, романи, произведения за деца. Някои съчинения: \"В мечти\" (1925 г.), \"Жетвен ден\" (1928 г.), \"Отхвърлените\" (1930 г.), \"Кръст за храброст\" (1931 г.), \"Бояна войвода\" (1934 г.), \"Княгиня Мара\" (1934 г.), \"Ние в дълбокия тил\" (1937 г.), \"Малката цветопродавачка\" (1941 г.) и др.Умира на 20 март 1946 г. в София. На тази дата умират : \r\n2016 г. \r\nУмира Бисер Киров (74 г.), български поп-певец, музикант, композитор и дипломат. Заслужил артист на Руската федерация от 2009 г. \r\n2012 г. \r\nПочива Патриарх Максим, глава на Българската православна църква с титлата Патриарх Български и митрополит Софийски от 1971 до смъртта си. \r\n2006 г. \r\nУмира Божидар Абрашев, български композитор, политик от ПП НДСВ и министър на културата в периода 24 юли 2001 до 23 февруари 2005 г. \r\n1980 г. \r\nУмира Георги Дреников, Командващ Въздушни войски, участвал като младши командир в Първата световна война и летец достигнал до длъжността командир на Въздушни войски на България. \r\n1972 г. \r\nУмира Димитър Чавдаров Челкаш - български писател-хуморист и сатирик. Роден е на 19 март 1912 г. в с. Бешовица, Врачанско. Завършва финанси в Свободния университет в София (1936 г.). Работи като книговодител в банка (1932-1934 г.), чиновник в Дирекция на статистиката (1934-1944 г.). Той е един от основателите на литературния кръжок “Христо Смирненски” (1935-1941 г.). Участва в Отечествената война - редактира в. “Часовой”, хумористично приложение на в. “Щурмовак”. Главен редактор е на в. “Стършел” (1946-1961 г.). На 9 март 1961 г. Политбюро на ЦК на БКП приема решение \"За някои недостатъци в работата по списването на в. \"Стършел\". Редколегията на вестника и главният редактор Димитър Чавдаров-Челкаш са обвинени, че толерират \"безидейния, самоцелен хумор\" и \"антипартийните и клеветнически сатирични произведения\" на Радой Ралин, които пречат на вестника да изпълнява \"своята роля на боево хумористично и сатирично издание на Партията\". Челкаш е освободен от поста главен редактор и на мястото му е назначен Асен Босев, а от сътрудниците на \"Стършел\" се изисква да насочат критиката си срещу \"проявите на консерватизъм, бюрократизъм и догматизъм, против тунеядството, презрителното отношение към физическия труд, угодничеството, ходатайствата, против всякакви буржоазни остатъци в съзнанието и бита на хората, за утвърждаване на комунистическите възгледи и поведение в нашето общество\". \r\nЧелкаш е член на Сценарната комисия при Студията за игрални филми (1961-1963 г.), работи като дипломат в Рим (1963-1968 г.). Член е на Съюза на българските писатели. Автор е на съчиненията -“Весело сърце” (1938 г., в съавторство с Чучурин - П. Вежинов), “9 септември 1944 г.” (1945 г.), “Командирът” (1950 г.), “Щастливи мигове” (1950 г.), “Криви пътеки” (1953 г.), “Далечна и близка Монголия” (1956 г.), “Пясък в машината” (комедия, 1956 г.), “Приятни фейлетони” (1957 г.), “Всичко наопаки” (1957 г.), “Нежелани гости” (1959 г.), “Останки печални” (1969 г.), “Юлско утро” (1969 г.), “Междуцарствие” (1977 г.) и др. \r\n1943 г.  \r\nУмира Никола Хаджипетков, български офицер (генерал-лейтенант), началник на щаба на войската в периода (10 декември 1938 – 11 август 1941). \r\n1935 г.  \r\nУмира Вълко Стамов Велчев - български офицер, генерал-майор (1901 г.). Роден е на 28 февруари 1859 г. в Стара Загора.Завършва Военното училище в София и военна академия в Русия. По време на Сръбско-българската война (1885 г.) като офицер от генералния щаб участва в операциите при Драгоман, Цариброд и Пирот. При вестта за детронирането на княз Александър (9 август 1886 г.) организира контрапреврата в Пловдив. През Балканската война (1912-1913 г.) генерал Велчев е началник на новосформираната ХI пехотна сборна дивизия и след това е началник на северния и източния сектор при обсадата на Одрин. След войната участва в политическия живот. \r\n1933 г. \r\nУмира Андрей Ляпчев, министър-председател на България от 1926 до 1931г. \r\n1921 г. \r\nУмира Арсени Георгиев Костенцев - български просветен деец. Роден е през 1842 г. в с. Ново село, Щипско , където получава образование си. Учител е в различни села на Струмишко, Тиквешко и Малешевско. Участва активно в откриването на български училища в Македония и настоява за въвеждането на нови учебни дисциплини - българска история, землеописание, естествена история и други. Участва в подготовката на Априлското въстание 1876 г.. По време на Руско-турската война (1877-1878 г.) е войвода на чета, която защитава българите от зверствата на турските войски и башибозука. От 1881 г. до 1888 г. е отново учител в Македония, след което се преселва в София. Автор е на “Спомени”. \r\n1915 г. \r\nУмира Христо Чернопеев (Черньо Пеев) - деец на македоно-одринското революционно движение. \r\nРоден в с. Дерманци, Ловешко. Включва се в дейността на ВМОРО в края на ХIХ в. В Кукушко ръководи школа за обучение на бъдещи войводи. Взема участие в аферата \"Мис Стоун\". По време на Илинденско-Преображенското въстание 1903 г. се сражава с турските войски в Разложкия край. След разгрома на въстанието продължава революционната си дейност. Поддържа близки контакти с Яне Сандански. След Младотурската революция 1908 г. участва в създаването на Народната федеративна партия. През 1911 г. става член на ЦК на ВМОРО. По време на Балканската война 1912-1913 г. се включва в Македоно-одринското опълчение, оглавява чета в Родопския отряд. Убит е на фронта по време на Първата световна война при село Криволак (днешна Македония). \r\n1912 г. \r\nУмира Съба Вазова, по баща хаджи Николова, майка на народния поет Иван Вазов. Омъжва се на 15 и половина години за Минчо Иванов Вазов и в продължение на 24 години ражда десет деца – осем братя и две сестри. Двама от синовете и Владимир и Георги стават прочути генерали, други двама – Михаил (загива при свалянето на княз Александър Батемберг) и Борис – също стават офицери. Съба овдовява през 1877 година, когато мъжът и е убит от турците на 52-годишна възраст. Съба Вазова е възпята в много стихотворения на Иван Вазов едно от които е прощалното “Пред гроба на майка ми”. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.11.06", "title": "Денят 6 ноември в българската история"}
{"url": "http://www.focus-news.net/news/2018/11/06/2586954/plovdiv-direktsiya-byuro-po-truda-asenovgrad-organizira-informatsionna-sreshta-za-proyavyavashtite-interes-kam-startirane-na-sobstven-biznes.html", "text": "Дирекция „Бюро по труда“ – Асеновград организира информационна среща за проявяващите интерес към възможностите за стартиране на собствен бизнес. Това съобщиха за  Радио „Фокус“ – Пловдив  от местната дирекция. На информационната среща, която ще се състои от 16.00 часа в Градската библиотека „Паисий Хилендарски“ в Асеновград, ще бъде представен проект „Насърчаване на предприемачеството в Южен централен район“, финансиран по ОП „Развитие на човешките ресурси“. Основната цел на проекта е насърчаване стартирането и развиването на самостоятелна стопанска дейност в Южен централен район и подпомагане на безработни и заети лица с идея за започване на стопанска дейност чрез предоставяне на обучения и консултантски услуги, насочени към разработка и преценка на предприемаческите идеи, придобиване знания и умения за управление и развитие на бизнеса, разработване на жизнеспособни бизнес планове за стопанска дейност, както и намиране на подходящи източници на финансиране и менторство за развитие на бизнеса. \r\nТони МИХАЙЛОВ", "date": "2018.11.06", "title": "Пловдив: Дирекция „Бюро по труда“-Асеновград организира информационна среща за проявяващите интерес към стартиране на собствен бизнес"}
{"url": "http://www.focus-news.net/news/2018/11/06/2586952/pazardzhik-remontni-deynosti-se-izvarshvat-po-dve-patni-otsechki-v-obshtina-strelcha.html", "text": "Натоварено е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление – Пазарджик. Пътните настилки са сухи. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Ремонт тече и по третокласния път село Блатница – Стрелча от 25 км до км 38 км, движението  се осъществява в една лента чрез поетапно затваряне на лява и дясна ленти за движение. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nОграничено поради ремонт е движението по автомагистрала „Тракия“ в района на 89 км в посока София. Там се извършва ремонт на моста над река Елшишка. Движението се осъществява двупосочно в платното посока Бургас. Срокът за изпълнение е удължен до 26 ноември 2018 г. Мъгла намалява видимостта в района на тунела „Траянови врата“, пътните настилки са мокри на места. Патрул на КАТ е разположен на изхода на Пазарджик в посока АМ „Тракия“. Движението в района на пътен възел „Пазарджик“ е интензивно. \r\nАлбена ЖИЛЕКОВА", "date": "2018.11.06", "title": "Пазарджик: Ремонтни дейности се извършват по две пътни отсечки в община Стрелча"}
{"url": "http://www.focus-news.net/news/2018/11/06/2586953/pregled-na-osnovnite-temi-v-dobrudzhanskiya-pechat.html", "text": "Съществува риск от затваряне на фермите на 10 000 птицевъди, затова алармира Георги Иванчев, фермер от Раковски, съобщава на първа страница вестник  „Нова добруджанска трибуна“ . Около 10 000 са птицевъдите в страната, изправени пред опасността да загубят работата си. Причината е, че фермите за отглеждане на патици могат да бъдат затворени за период между 4 и 6 месеца заради птичия грип. Според протестиращи от бранша мерките, предприети от БАБХ, са крайни. За информационна среща за стартиране на бизнес в Добрич съобщава всекидневникът. Срещата е с начален час 11,30, днес в Бизнес залата на Община град Добрич. Това е първа информационна среща по проект „Бизнес пре-акселератор на Североизтока“. Експерти ще обясняват възможностите за желаещи да се включат в проекта. Публикуван е линк за безплатна регистрация. Организират среща дискусия с тема „С поглед в бъдещето – училището има смисъл“, съобщава изданието. Срещата е на 8 ноември от 10,00 часа в зала „Европа“ в Областна администрация – Добрич. Събитието се организира от Център за приобщаващо образование. Неправителствената организация е разработила и ще представи своя програма, която цели повишаване ефективната работа на педагозите в училищата и намаляване на процента отпадащи ученици. Покани за участие в дискусията областният управител е изпратил до кметовете на общини в областта и представители на общинските дирекции „Образование“, до началника на Регионално управление на образованието. Инициативата е насочена към директори на училища. „Вандали изпотрошиха игрушките в Детска градина „Слънчице“, съобщава на първа страница другият регионален вестник „Добруджанска трибуна“. Детското заведение е осъмнало вчера с изпотрошени и изкъртени съоръжения за детска игра. Обект на вандалски прояви е и Алеята на здравето в Градския парк. Там са изпочупени и изкъртени информационни табели. „Работят по новата концепция за пазара в Добрич“, съобщава всекидневникът. Цялостна промяна на пазара в града предвижда общината. Вече е проучен опита на други градове в страната. Общинската администрация има желанието да приложи в Добрич най-добрите практики. „Ще ремонтират ул. „Никола Петков“ и бул. „Добруджа“, съобщава изданието. Договорите за двата ремонта вече са подписани, е съобщил кметът на Добрич Йордан Йорданов. Дейностите включват ремонт на тротоари, улично осветление и ЖП надлез.", "date": "2018.11.06", "title": "Преглед на основните теми в добруджанския печат"}
{"url": "http://www.focus-news.net/news/2018/11/06/2586956/dobrich-vavedena-e-vremenna-organizatsiya-na-dvizhenie-na-avtomobili-po-ulitsite-ivan-georgiev-opalchenska-i-boryana-zaradi-integriraniya-proekt-za-podobryavane-na-vodniya-sektor.html", "text": "Въведена е временна организация на движение на автомобили по улиците „Иван Георгиев“, „Опълченска“ и „Боряна“ заради интегрирания проект за подобряване на водния сектор, предаде кореспондентът на  Радио „Фокус” – Варна . Дейностите са по ЛОТ 3 и ще продължат до 11 ноември. По ЛОТ 2  до 9 ноември ще се работи по ул.“Кубрат“ , ул.“Копривщица“, ул.“Хан Тервел“,  ул.“Ген. Столетов“ на изток от ул.“Баба Тонка“, ул.“Карвуна“, ул.“Ц.Калоян“, ул. “Георги Кирков“ на изток от ул.“Е.Антим I“, ул.“Кирил и Методий“ и ул.“Стоян Михайловски“. Ремонт на асфалтова настилка се извършва по част от пътя за Варна и по Околовръстния път на Добрич. Удължен е срокът за ремонт на Околовръстния път на Добрич до 15 ноември. Частичните ремонти на асфалт по пътя Варна – Добрич ще продължат до края на ноември. Движението по тези пътни отсечки трябва да е с повишено внимание. Навсякъде е регулирано с пътни знаци. Няма въведени ограничения на движението на превозни средства в областта. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. Времето в Добрич е облачно, духа умерен вятър, пътните настилки са влажни.  \r\nЖулиета НИКОЛОВА", "date": "2018.11.06", "title": "Добрич: Въведена е временна организация на движение на автомобили по улиците „Иван Георгиев“, „Опълченска“ и „Боряна“ заради интегрирания проект за подобряване на водния сектор"}
{"url": "http://www.focus-news.net/news/2018/11/06/2586959/inzh-bogdan-milchev-institut-za-patna-bezopasnost-kfn-tryabva-da-se-namesi-mezhdu-interesite-na-obshtestvoto-i-targovskite-pretentsii-na-zastrahovatelite.html", "text": "КФН трябва да се намеси между интересите на обществото и търговските претенции на застрахователите. Това каза в сутрешния блок „Добро утро, България“ на  Радио „Фокус“  инж. Богдан Милчев, член на УС на Института за пътна безопасност във връзка с внесените промени в Кодекса на застраховането. По думите му недопустимо е текстове за толкова значим обществен проблем да се опитват да се вкарат през „задния вход“ на НС. Относно идеята за въвеждане на таван за обезщетенията инж. Милчев обясни, че според европейската практика няма въведен максимален праг за тях, само за минимален такъв. “Юристи, ангажирани с този проблем, са категорични, че подобно нещо е противоконституционно. То няма да издържи чисто юридически. В същото време застрахователите имат своите аргументи от гледна точка на това, че при тях има проблеми. Техните проблеми обаче не са само в обезщетенията, които плащат. Например, лично за моя автомобил разликата между най-скъпата и най-евтината застраховка, която предлагат различните застрахователни компании, стига до 100 лева. Това говори, че самите застрахователи не са достигнали лимита, който им е позволен да взимат като премия от застрахователните полици и могат да си позволят да слагат цените до 100 лева за една застраховка“, уточни инж. Богдан Милчев. Той обясни, че дебатът планиран за четвъртък е твърде кратко време за изчистване на всички неясноти по темата, като отправи покана към Асоциацията на застрахователите за провеждането на съвместен дебат, на който да бъдат поставени всички проблеми.", "date": "2018.11.06", "title": "Инж. Богдан Милчев, Институт за пътна безопасност: КФН трябва да се намеси между интересите на обществото и търговските претенции на застрахователите"}
{"url": "http://www.focus-news.net/news/2018/11/06/2586958/pregled-na-osnovnite-temi-v-shumenskiya-pechat.html", "text": "„При висока скорост на влака стрелката може да се размести“, е водещото заглавие във вестник  „Шуменска заря“ . По делото за влаковата катастрофа в Хитрино беше направено изнесено заседание за оглед на място на железопътните съоръжения. Ако през Стрелка № 5 на гара Хитрино влакът премине с висока скорост, дори да е заключена, пак може да се премести. Това стана ясно по време на изнесеното за-седание по делото за катастрофата на гара Хитрино на 10 декември 2016 г. Основната цел на огледа на място беше да се видят съоръженията, които са предмет на петорната техническа експертиза, която предстои да бъде представена в съда.“ Парламентът на Велики Преслав иска оставки“, съобщава изданието. Общинският съвет във Велики Преслав поиска оставките на съветника Валентин Тончев от АБВ и на зам.-кмета Димо Бодуров, ако бъде доказана вината му. До това искане се стигна след разпространени в социалната мрежа записи за уреждане на обществена поръчка и усвояване на публични средства в противоречия с нормативните документи. „Шумен се стяга за протест срещу високите цени на горивата“, информира ежедневникът. Протест се организира в социалната мрежа срещу високите цени на горивата в Шумен. Той е насрочен за 11 часа до полунощ на 11 ноември. „Нови над 350 дръвчета ще бъдат засадени през тази есен“, пише вестникът.  Новите фиданки ще бъдат засадени на мястото на стари и изсъхнали дървета на различни места в града. Дърветата са от различни видове – шестил, чинар, лирово дърво, ясен, бреза, липа, явор гинала, гинко билоба, магнолия и др. “Шест нови спирки са изградени в Шумен“, е друг акцент от страниците на вестника. Модерни автобусни спирки са монтирани в района на „Арена Шумен“. Двете нови съоръжения са част от договора за изграждане на кръговите кръстовища до залата. Върху конструкциите са поставени соларни панели, които генерират електричество за осветяване на околното пространство на местата, които са предвидени за табла и рекламно-информационни материали. „Асоциацията по В и К одобри промените в инвестиционна програма на водното дружество“, е тема от вътрешните страници в броя.  Съгласно гласуваните промени дружеството е инвестирало 478 271 лева в активи- ВиК системи и съоръжения, публична държавна и публична общинска собственост вместо заложените 604 000 лв. Актуализацията беше одобрена с гласовете на държавата и общините Шумен, Нови пазар, Каолиново и Хитрино. Представителят на Община Каспичан гласува „въздържал се“, а общините Велики Преслав, Върбица, Венец, Смядово и Никола Козлево нямаха представители на заседанието.", "date": "2018.11.06", "title": "Преглед на основните теми в шуменския печат"}
{"url": "http://www.focus-news.net/news/2018/11/06/2586957/sport-rezultati-ot-nba.html", "text": "През изминалата нощ се изиграха 9 срещи от редовния сезон на Националната баскетболна асоциация на САЩ и Канада, които завършиха при следните резултати: \r\nГолдън Стейт – Мемфис 117:101 \r\nЛос Анджелис Клипърс – Минесота 120:109 \r\nДетройт – Маями 115:120 \r\nИндиана – Хюстън 94:98 \r\nОрландо – Кливлънд 102:100 \r\nНю Йорк – Чикаго 115:116 \r\nОклахома – Ню Орлиънс 122:116 \r\nДенвър – Бостън 115:107 \r\nЮта – Торонто 111:124 \r\nВ класирането в Източната конференция начело е Торонто с 10 победи и 1 загуба, а в Западната води Голдън Стейт също с 10 победи и 1 загуба", "date": "2018.11.06", "title": "Спорт: Резултати от НБА"}
{"url": "http://www.focus-news.net/news/2018/11/06/2586962/gabrovo-ogranicheno-e-dvizhenieto-za-avtomobili-nad-10-tona-po-pat-kramolin-veliko-tarnovo-na-teritoriyata-na-oblast-gabrovo.html", "text": "Мокри са пътните настилки е на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е облачно. Превалява слаб дъжд. Температурата на въздуха е 7°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 3 януари 2019г. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 ноември. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 22 юни 2019. \r\nНадежда КРЪСТЕВА", "date": "2018.11.06", "title": "Габрово: Ограничено е движението за автомобили над 10 тона по път Крамолин – Велико Търново, на територията на област Габрово"}
{"url": "http://www.focus-news.net/news/2018/11/06/2586965/dimitar-margaritov-kzp-kogato-govorim-za-zimni-gumi-vtorata-upotreba-ne-e-preporachitelna.html", "text": "Когато говорим за зимни гуми, втората употреба не е препоръчителна. Това каза председателят на Комисията за защита на потребителите Димитър Маргаритов в предаването „Денят започна“ по  БНТ . „Първо, защото ние не знам, как са употребявани тези гуми и второ, колко време и къде са съхранявани. Това до голяма степен влияе на техните експлоатационни характеристики\", обясни той. Според него цената е решаващата при покупка на дадена стока от страна на потребителите, но е много важно да мислим и за качеството на продукта, който закупуваме.  \r\nМаргаритов посочи, че при смяна на гумите, потребителите трябва да следят за някои важни особености. „Трябва да се обърне внимание на момента на производството, разхода на гориво, шума и теглото, което може да издържи съответната гума“, изброи още той. По думите му всеки потребител, може лесно да се осведоми предварително за тези неща в интернет. „Второто нещо, на което трябва да обърнат внимание гражданите при смяна на гумите, е цената. Когато говорим за безопасност, по-скоро не трябва да се правят компромиси, тъй като действително отговорността за безопасността е както на търговеца, така и за потребителя“, посочи той.  \r\n„В последните години има доста надеждни прочувания и изпитвания на авторитетни автомобилни медии, които публикуват тези тестове и хората много лесно биха могли да установят, какви характеристики притежават дадените артикули. Кога е възможно да има риск от опасност при използването на дадена стока. Това, което  най-накрая трябва да кажем като извод, е че след добрата информираност, трябва да се направи и правилният избор”, обясни той. \r\nДимитър Маргаритов каза, че Комисията за защита на потребителите е извършвала проверки основно в две направления. „По отношение на безопасността-сертификати за произход, документи, които доказват съответствието с утвърдените стандарти. Другата посока на работа е коректно поднесената информация към потребителя, свързана с цени и промоции. Ако потребителите са  изкушени, включително и в онлайн магазините,  от много ниски цени, от големи проценти намаление, нека да имат едно на ум\", обясни той. По думите му това е важно, защото законът изисква преди дадена стока да бъде намалена, да бъде продавана на старата цена поне един месец, и така според него може да се предположи, че тези партиди са пуснати на пазара неотдавна.  \r\nТой каза, че към момента няма драстични нарушения от страна на търговците. „Ноември месец е стартът на доста кампании за намаления, за това основното е да се провери коректността на тези намаления\", изтъкна той. Маргаритов обясни, че освен зимните гуми, преди сезона Комисията прави проверки и на други аксесоари, като фарове за мъгла, антифризни и чистачни течности.", "date": "2018.11.06", "title": "Димитър Маргаритов, КЗП: Когато говорим за зимни гуми, втората употреба не е препоръчителна"}
{"url": "http://www.focus-news.net/news/2018/11/06/2586960/burgas-dvizhenieto-v-uchastaka-daskotna-aytos-da-se-osashtestvyava-s-povisheno-vnimanie-poradi-remontni-deynosti.html", "text": "Нормална е пътната обстановка в сутрешните часове, съобщи за  Радио „Фокус“ – Бургас  дежурният от Областно пътно управление. Пътните настилки са нормално проходими. Движението по път III-208 от км 60+000 до км 86+000 в участъка Дъскотна – Айтос да се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Движението по път III-906 в участъка Паницово – м.с. Черно море от км 14+100 до км 61+000 да се осъществява с повишено внимание поради попълване и профилиране на банкети, почистване на окопи и водостоци и рязане на храсти. С нормална интензивност се осъществява движението в сутрешните часове в областния център. По-натоварено е движението по някои участъци от булевардите „Тодор Александров“, „Мария Луиза“, „Сан Стефано“ и „Демокрация“. Водачите да се движат със съобразена скорост и в района на кръстовищата с кръгови движения на входа на Бургас, в района на кръстовището между улиците „Спортна“ и „Индустриална“, както и в района на „Трапезица“. \r\nМария ГЕОРГИЕВА", "date": "2018.11.06", "title": "Бургас: Движението в участъка Дъскотна-Айтос да се осъществява с повишено внимание поради ремонтни дейности"}
{"url": "http://www.focus-news.net/news/2018/11/06/2586963/pregled-na-temite-v-burgaskiya-pechat.html", "text": "„Кърпят ударно дупки по улиците в топлото време“ е водещото заглавие в днешния брой на вестник  „Черноморски фар“ . Проверяват готовността на почистващите фирми. Тазгодишната акция „Зима“ ще протече в три етапа. Това заяви шефът на КАТ – комисар Неделчо Рачев по време на пресконференция за кампанията. Първият етап трае 10 дни и вече тече. От 1-ви до 10-ти ноември ще се проверява безопасността на превозните средства на пътя, а днешният – 6-ти ноември е обявен за ден без жертви, пояснява статията. „Епопея на забравените за 100 нови бургаски учители“ е друго заглавие от първа страница в днешния брой. Кметът Димитър Николов приветства 100 новопостъпили бургаски учители. Срещата се състоя в зала „Петя Дубарова“ в морското казано. На нея присъства и заместник-кметът по култура и образование Йорданка Ананиева, пише още вестникът. „Изчезна популярно лекарство за защита на сърцето“ е още една тема от първите страници на вестника. Става въпрос за „Аспирин Протект“. От българския фармацевтичен съюз поясниха, че става въпрос за временен проблем с лекарството и се прави преустройство в заводите на производителя му, пояснява материалът. „Увеличава се броят на чуждестранните почитатели на есенен Бургас“ е друга тема в днешния брой. 51.31 % ръст на туристите през октомври. Най-новият фестивал на Бургас – този на маскарадните игри, също допринесе за увеличаване броя на туристите, решили да посетят града в активния сезон, пише още изданието. Интервюто в днешния брой е с педагога и хореограф Таня Шахова.", "date": "2018.11.06", "title": "Преглед на темите в бургаския печат"}
{"url": "http://www.focus-news.net/news/2018/11/06/2586964/ombudsmanat-maya-manolova-organizira-parvata-si-priemna-vav-vlak.html", "text": "Омбудсманът Мая Манолова организира първа приемна във влак. Това съобщиха от  пресофиса на омбудсмана . В 6.55 часа тя тръгна с влак от София за Варна, където в първи вагон, втора класа, купе №2 ще приема граждани. Хората, които искат да се срещнат с омбудсмана, за да споделят свой проблем, могат да го направят като изберат най-удобната за тях спирка по маршрута, от която да се качат. Влакът ще пристигне в Попово в 11.46 часа, в Търговище - в 12.16 часа, в Шумен - в 12.47 часа.", "date": "2018.11.06", "title": "Омбудсманът Мая Манолова организира първата си приемна във влак"}
{"url": "http://www.focus-news.net/news/2018/11/06/2586961/plovdiv-kolektivna-izlozhba-s-tvorbi-na-balgarski-i-italianski-hudozhnitsi-shte-bade-otkrita-v-grada-na-6-noemvri.html", "text": "Колективна изложба с творби на български и италиански художници ще бъде открита в Пловдив, съобщиха за  Радио „Фокус“ - Пловдив  от Община Пловдив. Събитието ще се проведе на 6 ноември от 17.30 часа в Дома на културата „Борис Христов“ – гр. Пловдив. Творците са ангажирани в разработването на концепцията за национална идентичност чрез цветовете на трибагреника. Изложбата е организирана от Областна администрация - Пловдив в изпълнение на Работната програма за 2018 г. на Комуникационната стратегия на Република България за Европейския съюз, Приоритет 2: „2018 – Година на културното наследство и представяне на многообразието на етноси и култури в Европейския съюз и приносът на Република България към европейските ценности“. Домът на културата ще бъде домакин на творбите на 30 художници от Академията за изящни изкуства в Брера (Милано) и тези на 22 преподаватели и студенти на Националната художествена академия в София, събрани под наслов „Идентичност между символика и цветове“, от 6-ти до 30-ти ноември 2018 г. В началото на XXI век, характеризиращ се с разгорещени дебати по темата за културното разнообразие, изложбата потвърждава значението на споделеното наследство, запазено в културата на всяка една страна по света, и на сравнението и диалога, които ни обединяват. От литографии до фотографии, минавайки през дигиталната графика и най-класическата рисунка, творците възстановят огромната художествена вселена, която преодолява териториалните граници в диалог между традиции и възприятия.", "date": "2018.11.06", "title": "Пловдив: Колективна изложба с творби на български и италиански художници ще бъде открита в града на 6 ноември"}
{"url": "http://www.focus-news.net/news/2018/11/06/2586966/plovdiv-ogranicheno-e-preminavaneto-na-kamioni-po-visoki-ot-4-metra-prez-tunelite-po-patya-asenovgrad-smolyan.html", "text": "Ограничено е преминаването на камиони по-високи от 4 метра през тунелите по пътя Асеновград - Смолян. Това съобщиха за  Радио „Фокус“ - Пловдив  от Областно пътно управление. Обходният маршрут за водачите е по пътя Кричим - Девин. Забранено е и преминаването на тежкотоварни моторни превозни средства над 12 тона по пътя Поповица - Болярци. Ограничено е движението по пътя Плодовитово – Първомай – Асеновград при км 6+832 в района на моста над река Марица за камиони над 5 тона. Причината е намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г. Временно движението по АМ „Тракия“ при км 112 в района на село Цалапица се извършва в аварийната лента поради ремонтни дейности на съоръжение. Затворени за движение са активната и изпреварващата лента. Срокът е до 8 ноември 2018 г. Движението по пътя Югово – Лъки се осъществява в една лента поради пропадане на част от пътното платно. Проблемният участък се регулира с пътни знаци. Срокът е до 30 ноември 2018 г. Опасност от падащи камъни има по пътищата в планинските райони особено по направленията Асеновград - Смолян, Кричим - Девин и Юговско ханче - Югово - Лъки. \r\nВ Пловдив движението е натоварено. Пътните настилки са сухи. Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“. \r\nМария РУСЕВА", "date": "2018.11.06", "title": "Пловдив: Ограничено е преминаването на камиони по-високи от 4 метра през тунелите по пътя Асеновград - Смолян"}
{"url": "http://www.focus-news.net/news/2018/11/06/2586971/smolyan-vavedena-e-vremenna-organizatsiya-na-dvizhenieto-po-napravleniyata-devin-mihalkovo-i-srednogortsi-rudozem-zaradi-stroitelni-i-remontni-deynosti.html", "text": "Сухи и нормално проходими са пътищата в област та. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. През нощта не са получавани сигнали за инциденти по републиканските направления в областта. Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 се извършва с повишено внимание съобразно въведената временна организация на движение при извършване на строителна дейности. Срок до 15 ноември 2019 г. Заради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем от км 125+727, изход от село Средногорци до км 132+720, началото на град Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. Пропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. В един от участъците по пътя Чепеларе – Хвойна, преминаването покрай пропадналото пътно платно се регулира от светофарна уредба. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и  и по входно-изходните артерии на града. \r\nНели ГЕРГЬОВСКА", "date": "2018.11.06", "title": "Смолян: Въведена е временна организация на движението по направленията Девин – Михалково и Средногорци – Рудозем заради строителни и ремонтни дейности"}
{"url": "http://www.focus-news.net/news/2018/11/06/2586973/silistra-69-mashini-shte-chistyat-snega-po-republikanskata-mrezha-v-oblastta.html", "text": "69 машини ще чистят снега по републиканската мрежа в област Силистра. Това стана ясно по време на проведеното заседание на Областен щаб за изпълнение на плана за защита при бедствия, свикано от областния управител Ивелин Статев, съобщиха от пресцентъра на  Областна администрация - Силистра .  \r\nОт Областно пътно управление съобщиха, че снабдяването с инертни материали е на 100%  – налични са 5 600 тона пясък. Върви изкърпване на 4 400 кв. м пътища в областта. През тази година са ремонтирани 32 км от републиканската пътна мрежа, а предстои работа и по още 9 км в Кайнарджанско. От общините заявиха че е проблемна работата с арендатори, които не желаят да се ангажират със снегопочистване, тъй като изразяват недоволство от предлаганите разценки за услугата, за осъществяване на която ползвали скъпа частна техника. Болниците в Силистра, Тутракан и Дулово имат общо 56 резервни легла. В Силистра и в Тутракан има дизелови агрегати за работа при липса на електричество. Проверки са направени и на трите пристанища в Силистра – „Дръстър“, АДМ и Пристанищен комплекс. Без нафта засега са само основното училище в Алфатар, както и детските градини в селата Калипетрово и Проф. Иширково. От ПБЗН са информирали, че две МТЛБ-та са в изправност и са в готовност да помагат на бедстващи хора.", "date": "2018.11.06", "title": "Силистра: 69 машини ще чистят снега по републиканската мрежа в областта"}
{"url": "http://www.focus-news.net/news/2018/11/06/2586969/kyustendil-remontni-deynosti-se-izvarshvat-v-uchastak-ot-patya-smochevo-rila.html", "text": "Ремонтни дейности се извършват в участък от пътя Смочево – Рила. Това съобщи за  Радио „Фокус” – Кюстендил  дежурният в Областно пътно управление – Кюстендил. В рамките на днешния ден се извършва профилиране на пътни банкети. Ремонт на асфалтовата настилка се извършва по пътя Кюстендил – Богослов. Движението по трикилометровото трасе трябва да се осъществява с повишено внимание. Участъкът в ремонт е сигнализиран с пътни знаци. Дейностите ще продължат до 9 ноември. По пътя между Горна Козница и Бобов дол също се извършва ремонт на асфалтовата настилка. Той е със срок до 6 ноември. Участъкът е сигнализиран с пътни знаци. Заради ремонт на водопровод е въведена временна организация на движение по пътя Рила – Рилски манастир при село Пастра. До 30 ноември движението при километър 11 от пътя се осъществява само в едната лента. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 30 ноември. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.11.06", "title": "Кюстендил: Ремонтни дейности се извършват в участък от пътя Смочево – Рила"}
{"url": "http://www.focus-news.net/news/2018/11/06/2586970/plovdiv-v-grada-zapochva-izpalnenieto-na-proekt-za-podpomagane-na-bezdomni-litsa.html", "text": "Започва изпълнението на проект за подпомагане на бездомни лица – мобилна трапезария за 20 бездомни лица. Това съобщиха за  Радио „Фокус“ - Пловдив  от Българския червен кръст. Това са лица в тежка социална изолация и невъзможност да задоволяват ежедневните си жизнени потребности. Партньори в изпълнението на проекта са БЧК – Пловдив и Дирекция „Социално подпомагане“ - Пловдив. До края на годината съвместен екип на червенокръстката организация  и социални работници от Дирекция  „Социално подпомагане“ ще предоставя топъл обяд и хляб всеки ден от понеделник до петък  от 12.30 часа до 14.00 часа. От 12.30 часа днес в Дирекция „Социално подпомагане“ за Район „Централен“ и Район „Западен“ на бул. „Шести септември“ № 77А ще започне предоставянето на храна. Ще бъдат предоставени и минерална вода и хигиенни пакети.", "date": "2018.11.06", "title": "Пловдив: В града започва изпълнението на проект за подпомагане на бездомни лица"}
{"url": "http://www.focus-news.net/news/2018/11/06/2586974/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-6-noemvri.html", "text": "„Софийска вода” временно ще прекъсне водоснабдяването в някои части на столицата на 6 ноември. Това съобщиха от пресцентъра на  дружеството . Във връзка с подмяна на сградно водопроводно отклонение на ул. „Тракийска могила“ в с. Световрачене се налага спиране на водоподаването от 09:30 до 14:00 часа на клиентите на „Софийска вода”, живеещи в района на: ул. „Войнешки път“, ул. „Железопътна“, ул. „Пирин“, ул. „3-ти март“, ул. „Миладин Цветков“, ул. „Поляната“, ул. „Лесновска река“, ул. „Чавдар войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Войнешки път“ ъгъла с ул. „Тракийска могила“. \r\nВъв връзка с подмяна на спирателен кран на ул. „Булина ливада“ в жк. „Западен парк“ се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Зли дол“, по ул. „Булина ливада“ от бул. „Александър Стамболийски“ до ул. „Братин дол“; ул. „Суходолска“ от ул. „Булина ливада“ до бул. „Вардар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Булина ливада“ до магазин „Т- маркет“. \r\nВъв връзка с подмяна на спирателни кранове на ул. „Лесопарк“ в с. Негован се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „Врачанска“, ул. „Извора“, ул. „Иван Грозданов“, ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ ъгъла с ул. „Лесопарк“. \r\nВъв връзка с подмяна на сградно водопроводно отклонение на ул. „Цар Борис III“ в с. Казичене се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Прогрес“, по ул. „Цар Борис III“ от ул. „Васил Левски“ до ул. „Троянов път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Борис III“ ъгъла с ул. „Прогрес“. \r\nВъв връзка с превключване на уличен водопровод на ул. „Опълченец“ във вилна зона „Горна баня“ се налага спиране на водоподаването от 09:00 до 20:00 часа на клиентите на „Софийска вода”, живеещи в района на: ул. „Полет“ и ул. „Люлинска котловина“ от №1 до №9. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Равнище“ ъгъла с ул. „Полет“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.06", "title": "„Софийска вода” временно ще прекъсне водоснабдяването в някои части на столицата на 6 ноември"}
{"url": "http://www.focus-news.net/news/2018/11/06/2586968/kathimerini-gartsiya-arhiepiskop-yeronim-poiska-detayli-za-razdelyaneto-na-tsarkvata-i-darzhavata.html", "text": "В коментар за плана на гръцкото правителство да ревизира Конституцията, архиепископ Йероним призова премиера на страната Алексис Ципрас да изясни какво е предложението му за установяване на „религиозен неутралитет“ на държавата и какви всъщност ще са промените в отношенията между църквата и държавата, пише  онлайн изданието на вестник Kathimerini . \r\n„Коалицията на радикалната левица“ (СИРИЗА) миналата седмица финализира предложенията си за промяна на 23 члена от Основния закон, включително „признаване на религиозен неутралитет на държавата“, както и гарантиране на правото на гражданите да избират директно президент на Гърция, когато парламента не успее да го направи. \r\n„Ще трябва да изясним първо какво се има предвид по религиозен неутралитет. Вярвам, че ще се отдаде такава възможност и аз ще съдействам“, заяви Йероним в понеделник след съвещание на Светия Синод на Гръцката православна църква“. \r\n„Не знам какво има предвид премиерът; той ще ни каже“, продължи предстоятелят на Гръцката църква. \r\nАрхиепископът добави, че предпочита германския модел, където държавата е „религиозно неутрална“ и „помага на Църквата“. \r\n„Бих искал да живея в Германия и да бъда религиозно неутрален“, заяви той. \r\nЛидерът на основната опозиционна партия „Нова Демокрация“ Кириакос Мицотакис трябва да представи предложенията на фракцията за конституционни промени след среща на парламентарната група във вторник. \r\nОпозицията отправи критики за момента, когато се прави ревизията, като обвини правителството, че я използва, за да „прикрие политическата си деградация и упадъка, до който е доведе страната“. \r\nПарламентарният дебат за промени в Конституцията започва на 14 ноември. \r\nНародното събрание ще решава също и за крайния срок, който да бъде даден на Комитета за ревизия на Конституцията – органът, отговорен за проучването на предложените поправки, да представи своя доклад. \r\nПревод и редакция:", "date": "2018.11.06", "title": "Kathimerini (Гърция): Архиепископ Йероним поиска детайли за разделянето на църквата и държавата"}
{"url": "http://www.focus-news.net/news/2018/11/06/2586972/viktor-stanchev-chez-razpredelenie-balgariya-shte-podobrim-kachestvoto-na-predostavyanata-usluga-prez-predstoyashtiya-esenno-zimen-sezon.html", "text": "Мога да кажа, че ще подобрим качеството на предоставяната услуга през предстоящия есенно-зимен сезон. Това каза в интервю за  Радио „Фокус“  главният оперативен директор на „ЧЕЗ Разпределение България“ Виктор Станчев. „Дистанционно обслужваните електромери, това е иновация в сферата на енергетиката. Основно ще подобрим качеството на услугата, тъй като ще извършваме ежечасен мониторинг на състоянието на мрежата, на качеството на доставяното напрежение. Знаем къде има смущения и ще можем бързо да реагираме. Това са технологии, които ние ще внедрим и в момента го правим в Мърчаево, в Мало Бучино, във Волуяк, в Мировяне, в Доброславци, в Герман, в Лозен, в Бистрица, Горна Баня, оттам започна проектът в София. В кв. „Абдовица“, в гр. Банкя, в гр. Нови Искър. Като в момента се работи усилено и се довършва монтажът на комутационните апарати и системата, която обслужва тези електромери в „Бояна“, в Драгалевци, в Симеоново“, коментира Станчев. По думите му усилено се работи в Панчарево, в Кокаляне, Горубляне, Железница, Казичене, Пасарел. „До края на календарната година предстои да завършим инсталирането на тези устройства в Яна, в Горни и Долни Богров, в кв. „Враждебна“. Сами виждате, че това е много мащабна работа, която е свързана с кратковременни прекъсвания на електрозахранването, за да можем да монтираме апаратурата. Това не са само електромерите, които подменяме. Свързано и с други технически мероприятия, които трябва да се направят в трафопостовете, от които се захранват съответните клиенти, за което ние съответно уведомяваме нашите клиенти“, каза още Виктор Станчев.", "date": "2018.11.06", "title": "Виктор Станчев, „ЧЕЗ Разпределение България”: Ще подобрим качеството на предоставяната услуга през предстоящия есенно-зимен сезон"}
{"url": "http://www.focus-news.net/news/2018/11/06/2586975/bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. И на трите пункта няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.11.06", "title": "Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/11/06/2586977/burgas-71-godishna-zhena-e-blasnata-na-peshehodna-pateka-na-krastovishteto-mezhdu-ul-gladston-i-ul-san-stefano.html", "text": "71-годишна жена е блъсната на пешеходна пътека на кръстовището между ул. „Гладстон“ и ул. „Сан Стефано“. Това съобщиха от  ОДМВР - Бургас . Инцидентът 05 ноември т.г. около 19.20 часа на кръстовището на бургаските улици „Гладстон“ и „Сан Стефано“. Водачът на лек автомобил „Дачия Лоджи“ с инициали С.К. (33-годишен от Разград) отнема предимството и блъска пресичащата по пешеходна пътека жена с инициали В.И. на 71 години от Бургас, която с фрактура на лявата глезенна става, без опасност за живота. Тя е прегледана и освободена за домашно лечение.", "date": "2018.11.06", "title": "Бургас: 71-годишна жена е блъсната на пешеходна пътека на кръстовището между ул. „Гладстон“ и ул. „Сан Стефано“"}
{"url": "http://www.focus-news.net/news/2018/11/06/2586976/api-vremenno-se-ogranichava-dvizhenieto-na-aktivna-i-izprevarvashta-lenta-ot-km-19-do-km-18-na-avtomagistrala-hemus-v-posoka-sofiya-poradi-remontni-deynosti.html", "text": "Временно се ограничава движението на активна и изпреварваща лента от км 19 до км 18 на автомагистрала „Хемус“ в посока София поради ремонтни дейности. Това съобщиха от пресцентъра на  Агенция „Пътна инфраструктура“ . Трафикът ще се пренасочва в аварийна лента. Шофьорите да се движат с повишено внимание и съобразена скорост.", "date": "2018.11.06", "title": "АПИ: Временно се ограничава движението на активна и изпреварваща лента от км 19 до км 18 на автомагистрала „Хемус“ в посока София поради ремонтни дейности"}
{"url": "http://www.focus-news.net/news/2018/11/06/2586979/plovdiv-zapochva-otoplitelniyat-sezon-v-grada.html", "text": "Топлофикация започва поетапно подаване на топлинна енергия за всички битови и стопански потребители в Пловдив, с оглед на понижаването на температурите и тенденцията към застудяване. Това съобщиха за  Радио „Фокус“-Пловдив  от дружеството. Вече е започнало подаването на топлинна енергия към някои жилищни и стопански сгради в Пловдив, които са заявили това преди официалното начало на сезона. Пускането на отоплението ще се осъществи поетапно в определен ред, съобразен с нормативната уредба. Първо ще бъде пуснато парното в детски, болнични заведения, училища и други учебни заведения, обществени, стопански и най-накрая - в жилищни сгради. \r\nЗа качествено пускане на отоплението е необходимо регулиращите вентили на радиаторите да бъдат отворени на максимум. Това ще позволи ефективно обезвъздушаване на отоплителните тела и по-качествено отопление, а едва след това може да започне регулиране степента на загряване. Дружеството призовава потребителите да проверят индивидуалните разпределителни устройства (ИРУ) по радиаторите, а в случай, че дисплеят на устройството е без показания, да се обърнат към своя топлинен счетоводител. В случай, че през следващите дни температурите се повишат, модерните абонатни станции, с които разполагат всички сгради, захранвани с топлоенергия, ще се изключат автоматично. Това е възможно благодарение на инсталираните температурни датчици.", "date": "2018.11.06", "title": "Пловдив: Започва отоплителният сезон в града"}
{"url": "http://www.focus-news.net/news/2018/11/06/2586980/mvr-shest-dushi-sa-zaginali-a-18-sa-postradali-pri-katastrofi-v-stranata-prez-izminaloto-denonoshtie.html", "text": "Шест души са загинали, а 18 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 17 тежки пътнотранспортни произшествия. В София са регистрирани 33 леки и 4 тежки катастрофи, при които е загинал един човек, а петима са пострадали.", "date": "2018.11.06", "title": "МВР: Шест души са загинали, а 18 са пострадали при катастрофи в страната през изминалото денонощие"}
{"url": "http://www.focus-news.net/news/2018/11/06/2586981/sport-rezultati-ot-nhl.html", "text": "Тази нощ се изиграха 5 мача от редовния сезон на Националната хокейна лига на САЩ и Канада, които завършиха при следните резултати: \r\nБостън – Далас 2:1 \r\nАйлендърс – Монреал 3:4 \r\nПитсбърг – Ню Джърси 1:5 \r\nВашингтон – Едмънтън 4:2 \r\nАризона – Филаделфия 2:5 \r\nНачело в Източната конференция е Тампа Бей Лайтинг с 21 точки, а в Западната водят Нешвил Предаторс с 22 точки.", "date": "2018.11.06", "title": "Спорт: Резултати от НХЛ"}
{"url": "http://www.focus-news.net/news/2018/11/06/2586983/dimitar-margaritov-kzp-predvizhdat-se-po-seriozni-sanktsii-za-neloyalna-targovska-praktika-stigashta-do-4-ot-godishniya-oborot-na-saotvetniya-proizvoditel.html", "text": "Предвиждат се по-сериозни санкции за нелоялна търговска практика, стигаща до 4% от годишния оборот на съответния производител, нещо което е доста мащабно и би могло да има възпиращ ефект. Това каза председателят на Комисията за защита на потребителите Димитър Маргаритов в предаването „Денят започна“ по  БНТ . Според него проблемът с двойния стандарт при храните очевидно съществува. „Сега трябва да се мисли, как да му се противодейства. Да не си позволяват, производители, търговци и дистрибутори, да разпространяват стоки с различно качество, но под една и съща търговска марка на различните пазари на държавите членки“, изтъкна той.  \r\nДимитър Маргаритов обясни, че за проблема са предприети конкретни мерки за неговото отстраняване, като е формиран екип, който ще изследва най-масово разпространените хранителни стоки и спиртни напитки. „Целта ще бъде, след като бъдат закупени, да се прави анализ на характеристиките и съдържанието в акредитирани лаборатории, за да се установи има ли разлики“, обясни той. Според него това ще подкрепи идеята на Европейската комисия за превенция на нелоялни търговски практики.  \r\nПо думите му това изследване е обективно, което цели да подкрепи с надеждни доказателства, тезата за двойния стандарт при храните и на базата на тези резултати да се извършат нормативни промени и да могат контролните органи да следят и да противодействат.  \r\n„Нашият проект ще бъде с продължителност 18 месеца, вече сме формирали част от екипите, в момента се извършва анализ, какви групи от храни и напитки да бъдат включени в изследването. Мисля, че в рамките на този срок ще успеем да съберем достатъчно материали“, каза той. \r\nОтносно наближаването на зимния туристически сезон, Маргаритов изтъкна, че от началото на месец декември, ще извършат проверки в обекти, които са установили предишни нарушения в минали сезони. Той обясни, че желанието на комисията е да направи проверки в обектите, заедно с институции, за да могат да бъдат по-мащабни и да се установят ако има определени нередности.  \r\nОтносно проверките през целия сезон, председателят на КЗП каза, че те ще се извършат на база сигнали от потребители, както и от техните кампании, които редовно се осъществяват. Димитър Маргаритов обясни, че сигнали могат да се подават, както по телефон, така в офиси и интернет страници. „Мисля, че сме на прага на сезон, в който можем да реагираме своевременно“, изтъкна още той.", "date": "2018.11.06", "title": "Димитър Маргаритов, КЗП: Предвиждат се по-сериозни санкции за нелоялна търговска практика, стигаща до 4% от годишния оборот на съответния производител"}
{"url": "http://www.focus-news.net/news/2018/11/06/2586985/literaturen-salon-lege-10-organizira-vazpomenatelna-vecher-za-akad-stefan-mladenov.html", "text": "На 7 ноември Литературен салон „Леге 10“ организира възпоменателна вечер за акад. Стефан Младенов на тема „Науката в полза на икономиката“. Това съобщиха от пресцентъра на  БСП - София . Събитието ще се състои от 18.00 часа в залата на Градския съвет на БСП - София на ул. „Леге“ 10, ет. 1.", "date": "2018.11.06", "title": "Литературен салон „Леге 10“ организира възпоменателна вечер за акад. Стефан Младенов"}
{"url": "http://www.focus-news.net/news/2018/11/06/2586955/sebastiyan-kurts-edinstveniyat-nachin-sarbiya-da-vleze-v-es-e-da-zavarshi-dialoga-s-kosovo.html", "text": "Австрийският Канцлер подчерта, че единственият начин Сърбия да влезе в Европейския съюз е да завърши диалога с Косово, предава  скопското електронно издание „МКД“ . \r\n„Явява се уникална възможност историята да остане история и да тръгнем заедно към бъдещето“, заяви Курц в Белград на съвместна пресконференция със сръбския президент Александър Вучич. \r\nАвстрийският канцлер подчерта, че влизането на Сърбия в ЕС е възможно само ако има решение в диалога между Белград и Прищина и заради това тези преговори трябва да бъдат завършени успешно. \r\n„Много се надявам този успех да бъде постигнат, понеже съм убеден, че този регион заслужава да бъде част от Европейския съюз“, заяви Курц и добави, че Съюза ще бъде завършен, когато Западните Балкани и Сърбия станат част от него. \r\nПревод и редакция:", "date": "2018.11.06", "title": "Себастиян Курц: Единственият начин Сърбия да влезе в ЕС е да завърши диалога с Косово"}
{"url": "http://www.focus-news.net/news/2018/11/06/2586986/sliven-patishtata-v-oblastta-sa-mokri-na-mesta-no-normalno-prohodimi.html", "text": "Пътищата в Сливенска област са мокри на места, но нормално проходими. Движението е натоварено, съобщиха от  Областно пътно управление-Сливен . \r\nЗатворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти се извършват по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.11.06", "title": "Сливен: Пътищата в областта са мокри на места, но нормално проходими"}
{"url": "http://www.focus-news.net/news/2018/11/06/2586984/pss-otlichni-sa-usloviyata-za-turizam.html", "text": "Отлични са условията за туризъм. Това съобщиха за  Агенция „Фокус“  от  Планинската спасителна служба  (ПСС) при БЧК. Времето в планините е слънчево и тихо. Температурите са между 3 и 8 градуса. Лифтовите съоръжения не работят. За последното денонощие не е имало инциденти. \r\nИнформация за обстановката в планините може да намерите в  \r\nТелефоните на ПСС са: 02/ 9632000 и 088 1470.", "date": "2018.11.06", "title": "ПСС: Отлични са условията за туризъм"}
{"url": "http://www.focus-news.net/news/2018/11/06/2586989/haskovo-rayonnata-prokuratura-predade-na-sad-358-litsa-za-perioda-ot-yanuari-do-31-oktomvri-2018-g.html", "text": "За периода от 1 януари 2018 г. до 31 октомври 2018 г. прокурорите от Районна прокуратура - Хасково са решили по същество 178 наказателни производства, като в съда са били внесени 345 прокурорски акта срещу 358 лица. Това съобщиха от пресцентъра на  Апелативна прокуратура - Пловдив . В тях влизат: 116 обвинителни акта срещу 123 лица, 166 споразумения, с които е реализирана наказателната отговорност по отношение на 172 лица и 63 предложения за налагане на административно наказание, по реда на чл. 78а от НК срещу 63 лица. \r\nВ Районен съд - Хасково са внесени: 9 дела срещу 13 лица с прокурорски акт за престъпления срещу личността (телесни повреди, закана за убийство); 6 дела за престъпления, накърняващи правата на носителите на авторското право и сродните му права; 17 дела за престъпления против брака и семейството (за оставяне на дете без надзор и достатъчно грижа, неплащане на издръжка, за незаконно съжителство с непълнолетно лице), 48 дела за престъпления против собствеността (кражби, грабежи, измама, унищожаване/повреждане на чуждо имущество), 10 дела за престъпления против стопанството (държане на акцизни стоки без бандерол), 3 дела за престъпления против дейността на държавни органи, обществени организации и лица, изпълняващи публични функции (пречене на орган на властта да изпълнява задълженията си и съзнателно премахване на печат за ограничаване на достъп), 6 дела за документни престъпления (съставяне на неистински документи и ползване на неистински/преправени документи) и 240 дела за общоопасни престъпления (палежи, държане на огнестрелно оръжие и боеприпаси без надлежно разрешение, пътно-транспортни произшествия с причинени вреди и телесни повреди, управление на моторно превозно средство след употреба на алкохол/наркотични вещества, държане на наркотични вещества без надлежно разрешение).", "date": "2018.11.06", "title": "Хасково: Районната прокуратура предаде на съд 358 лица за периода от януари до 31 октомври 2018 г."}
{"url": "http://www.focus-news.net/news/2018/11/06/2586987/konstantin-raykov-kzp-ot-prelivaneto-na-onlayn-i-oflayn-sposobite-za-prodazhba-vav-vireal-targoviya-pechelyat-i-potrebitelite-i-targovtsite.html", "text": "При честна игра и потребителите, и търговците могат само да спечелят от все по-осезаемото преливане на онлайн и офлайн търговията и появата на т.нар. vireal търговия – една въображаема действителност, която всъщност е бъдещето. Това коментира в предаването „Темите“ по телевизия „Европа” Константин Райков, член на Комисията за защита на потребителите (КЗП), съобщиха от пресцентъра на  КЗП . Той добави, че все повече търговци се стремят към т. нар. „омниканалност“ – да присъстват навсякъде (онлайн и офлайн) едновременно и прогнозира, че тази тенденция ще се задълбочава. „Когато електронната и традиционната търговия се конкурират, всяка от тях акцентира върху своите предимства и същевременно взима най-доброто от другата\", посочи Райков. В подкрепа на тази теза са и редица проучвания (често възлагани от самите търговци), които се фокусират именно върху положителните страни на всеки от двата способа, като водещо е мнението на потребителите. \r\n„Онлайн търговията привлича с по-ниските цени в сравнение с традиционната. Тя изисква по-малко средства – пести се от поддържане на магазин, наемане на работна ръка и т.н. Потребителят може и в два часа през нощта да „посети“ онлайн магазина и да види коя стока му харесва. Или пък, докато пътува в автобуса от работа за дома, да си напазарува стоки за вкъщи или дрехи. Възможно е да се сравняват цените – не само на отделни търговци и брандове, но и ретроспективно, за да се види как са се движели във времето. Спестява се и доста време – един клик и сте вече в магазина. Отпада необходимостта да се разхождате, да проучвате, да се редите на опашки, както е при традиционните магазини. Може да се намери всичко на едно място, където да открием и по-голямо разнообразие от брандове и стоки. Някои онлайн магазини предлагат безплатни доставки“, каза още Райков.  \r\nТой припомни, че най-голямото предимство на онлайн търговията е възможността в 14-дневен срок да се откажем от стоката, ако не ни е харесала – нещо, което в традиционната търговия се среща само под формата на добра практика. „От друга страна, ако търговците с офлайн магазини привличат с това, че хората по-лесно могат да проверят характеристиките на стоката, като я видят, усетят, премерят, те наблягат в своите стратегии за продажби именно на това. За да се запознаят клиентите по-детайлно с продукта, поставят мостри за тестване, наемат промоутъри, консултанти, които да отговарят на въпроси и т.н.“, добави Райков. По думите му за улеснение на потребителите физическите обекти удължават работното си време, осигуряват места за паркиране и пр. „На свой ред онлайн търговците правят възможно да използваме други акаунти, които имаме в социални мрежи или подобни платформи\", каза още Райков. „Когато „видят“ каква стока искаме да си купим, те в същия прозорец ни предлагат продукти, които могат да ни интересуват. Дори може в сравнителна таблица да ни дадат цените на съответните продукти“, каза още той. \r\nПо думите му в конкуренцията между двата способа за продажби се включват и нови цифрови технологии, които „разширяват“действителността, като на потребителя виртуално се създават усещания за допир, мирис, вкус, триизмерност. „Така например, голяма световна компания за мебели дава възможност чрез т.нар AR технология за „увеличена реалност“ потребителят да наложи харесана от него мебел върху снимка в мобилния му телефон от интериора, който планира да обзаведе – хол, кухня, детска стая и т.н.\", обясни Райков. Той каза, че има и приложения, които позволяват по направена в търговския обект снимка на дадена дреха тя или аналогична на нея да бъде открита на други места в интернет, за да се сравнят условията, при които се продава от различни търговци и да се избере най-изгодното. Според Константин Райков контролните органи и институциите следят тези промени, в състояние са да ги посрещнат и да гарантират потребителските права. Той даде пример с т. нар. Нов търговски механизъм за потребителите, който предвижда да бъдат въведени допълнителни официални канали за комуникация между представителите на онлайн магазините и клиентите, например чатове, за да се улесни и насърчи комуникацията между двете страни и да има следи за договореното между тях, което да помогне за разрешаването на евентуален спор на по-късен етап. \r\n„При нас има реални жалби и от двата типа търговия и успяваме да се справим с възникващите казуси. Все още по-големи успехи имаме в традиционната търговия, но растат и тези по отношение на търгуването в онлайн пространството. В интернет продължава в световен мащаб да бъде предизвикателство за контролните органи т.нар. „споделена икономика“, за която също предстои в Европейския съюз да влязат в сила определени правила.", "date": "2018.11.06", "title": "Константин Райков, КЗП: От преливането на онлайн и офлайн способите за продажба във vireal търговия печелят и потребителите, и търговците"}
{"url": "http://www.focus-news.net/news/2018/11/06/2586988/georgi-svilenski-bsp-veche-ne-se-komentira-byudzhetat-na-pravitelstvoto-a-alternativniyat-byudzhet-na-bsp.html", "text": "„Вече не се коментира бюджетът на правителството, а все повече се коментира алтернативният бюджет и „Визия за България“ на БСП. Това показва, че правителството си отива, а хората очакват алтернатива“. Това каза зам.-председателят на ПГ на „БСП за България“ Георги Свиленски пред Нова телевизия, съобщиха от пресцентъра на  НС на БСП .„Демографският проблем е приоритет не само на БСП, а и на правителството, надявам се, тъй като нацията се стопява“, коментира народният представител. Той обясни, че Алтернативният бюджет на БСП може да се определи като демографски и пример затова е предложението на левицата за еднократна помощ за второ в размер на 6400 лв., което представлява 10 минимални работни заплати, при положение, че бъде прието предложението те да бъдат в размер на 640 лв. Свиленски поясни, че разходната част, която се предлага, е с преизчисляването на пенсиите, с пари за образование, здравеопазване - над 250 млн. лв. за профилактика и превенция на заболявания. „3.3 млрд. лв. предлагаме допълнително разходи в бюджета“. Той коментира, че дефицитът при бюджета на ГЕРБ е 0.5%, а при БСП 0.6%. „Приходите, които предвиждаме, според данъчното облагане, което предлагаме, са 3.2 млрд. лв.“, посочи той и припомни, че в алтернативния бюджет предложението е за повишаване на максималния осигурителен доход на 3 900 лв., минималната работна заплата на 640 лв., въвеждане на прогресивно подоходно облагане, което няма да доведе до промяна за 2.5 млн. българи, ДДС на хляба от 20% на 5% и ДДС на лекарствата от 20% на 9%. Свиленски отбеляза, че миналата година БСП също представи алтернативен бюджет, като част от предложенията министър-председателят изпълни през министерски постановления. \r\n„Не само днес няма да се регистрираме, няма да се регистрираме, докато не получим оставката на Валери Симеонов или на цялото правителството“, добави Свиленски. Той коментира, че ако коалицията на управляващите е стабилна не би следвало да бъде проблем събирането на кворум. Той каза, че левицата ще участва в дебатите за бюджета.", "date": "2018.11.06", "title": "Георги Свиленски, БСП: Вече не се коментира бюджетът на правителството, а алтернативният бюджет на БСП"}
{"url": "http://www.focus-news.net/news/2018/11/06/2586990/dobrich-poredniyat-roman-na-galin-nikiforov-shte-bade-predstaven-v-grada-na-7-noemvri.html", "text": "В сряда, 7 ноември, от 18.00 часа в Огледална зала „Нели Божкова“, литературният критик Драгомил Георгиев представя новата книга на Галин Никифоров. Това съобщиха от пресцентъра на  Община град Добрич . „Авторът на „Лисицата“, нашият съгражданин от Добрич, който е сред водещите майстори на съвременния български роман, и в новия роман - „Тяло под роклята” остава верен на естетическите си трайни пристрастия. Изборът на писателя е към осъзнаването на същността, болките и трагизма да си различен, т.е. да носиш кръста, Съдбата си и да имаш куража да се изправиш срещу възможното, общото. Това го могат изключителните, силните натури, които не търсят оправданията, а смело крачат през времето, пространството и епохата си. Такъв е новият герой на романиста – Борис. Творбата е богата на културни пластове, на различните методи и форми на разказване, което прави текста насочен към подготвения читател, който има потребности от експериментално и иновативно четиво, което те кара да съпреживяваш, да мислиш и да изпитваш духовна наслада.“, посочва Драгомил Георгиев. \r\nПисателят Галин Никифоров е възпитаник на ПМГ „Иван Вазов“ и живее в родния си град Добрич. Автор е на шест романа, за които е бил многократно номиниран на различни конкурси и е удостояван с големи литературни награди. През 2011 г. за романа му \"Лятото на неудачниците\" е отличен с наградата \"Български роман на годината\". През същата година печели и наградата \"Елиас Канети\" с друг свой роман - \"Къщата на клоуните\". По новелата му „Нощта на мечтите“ е създаден едноименен пълнометражен филм с режисьор Боби Костов. \r\nВ края на септември тази година \"Сиела\" издаде \"Тяло под роклята\". Мащабен и неочакван роман за изкуплението. Книгата напълно ще промени представата ви за социалните, езиковите и общочовешките граници. За лимитите, които човешкият дух може да надскочи в стремежа си към доброто. „Тяло под роклята“ е провокативен, оголващ човешката психика до най-елементарните частици и същевременно жесток и мълчалив роман. „Тяло под роклята” е история за изкуплението.  \r\n„На последния, четвърти етаж е почти безлюдно. Отдясно е отделението за деца с умствени увреждания и стаите за неизлечимо болни пациенти, които чакат последната си нощ или чудото, което да ги спаси. Вляво са стаите за помощния персонал и два лекарски кабинета за не особено амбициозни доктори, които обичат спокойствието. Тук времето е спряло, нищо не се случва.“, четем в изданието.", "date": "2018.11.06", "title": "Добрич: Поредният роман на Галин Никифоров ще бъде представен в града на 7 ноември"}
{"url": "http://www.focus-news.net/news/2018/11/06/2586978/politico-izpratiha-v-pensiya-bivshiyat-shef-na-germanskoto-vatreshno-razuznavane-koyto-publichno-izrazi-nesaglasie-s-angela-merkel.html", "text": "Бившият директор на германското вътрешно разузнаване Ханс-Георг Маасен незабавно ще бъде принудително пенсиониран в резултат от „неприемливите“ му изказвания, обяви министърът на вътрешните работи на Германия Хорст Зеехофер, цитиран от  европейската редакция на Politico . \r\nРешението дойде, след като миналия месец Маасен си позволи да разкритикува „левите радикални сили“ в Германската социалдемократическа партия (ГСДП) – младши коалиционен партньор в правителството на Ангела Меркел и защити предишните си „спорни“ констатации за демонстрациите в Кемниц през август, пише изданието. \r\n„В съдържанието на тази реч... имаше неприемливи формулировки“, заяви Зеехофер на пресконференция. „В тази светлина, надеждното сътрудничество между него и мен, както и всички други участващи, повече не е възможно“. \r\nПоста на Маасен като председател на Федералната служба за защита на Конституцията (BfV) първо бе поставен под въпрос, когато той директно оспори думите на Ангела Меркел, че е имало „преследване на чужденци“ в Кемниц след убийството на млад германец от двама бежанци, припомня Politico. \r\nБившият директор на вътрешното разузнаване също постави под съмнение автентичността на видео, показващо как местен мъж преследва бежанец – но, според медията, не е успял да подкрепи твърденията си. \r\nPolitico отбелязва, че изявленията му са създали напрежение в германската управляваща коалиция, като членовете на ГСДП са призовали за моменталното му уволнение, а Зеехофер е застанал зад него. Първоначалното решение на правителството да го прехвърли на други позиция във вътрешното министерство, която е и по-добре платена, предизвика жестоки критики и коалиционните партньори поискаха той да бъде преместен отново, но на позиция, на която ще взима също толкова пари, колкото е взимал на първата си длъжност. \r\nОттогава той продължи да служи като председател на Комисията за защита на Конституцията, докато не бъде намерен заместник. \r\nВ своя реч миналия месец пред колегите си от разузнавателните агенции на европейските страни, Маасен заяви, че „радикални“ членове на ГСДП са видели в коментарите му за Кемниц шанс да провокират разрив в коалицията. Той също говори за „идеалистични, наивни и левичарски, привързани към чужденците, политики в сигурността“, а освен това отново потвърди думите си, че не е имало никакво „преследване“ на чужденци в Кемниц, пише Politico. \r\n„Преживях много германски медийни манипулации и руски дезинформации“, посочи Маасен, според стенограма от изказването му. „Но фактът, че политиците и медиите свободно измислиха „преследване на хора“, или най-малкото разпространиха фалшивата информация без да я проверят, за мен беше ново ниво на дезинформирането в Германия“. \r\nЗеехофер, от своя страна, заяви, че е „разочарован“ от Маасен и че бившият му заместник ще поеме длъжността председател на BfV, докато не бъде избран такъв. \r\nПревод и редакция:", "date": "2018.11.06", "title": "Politico: Изпратиха в пенсия бившият шеф на германското вътрешно разузнаване, който публично изрази несъгласие с Ангела Меркел"}
{"url": "http://www.focus-news.net/news/2018/11/06/2586982/prof-aleksandar-marinov-politolog-upravlyavashtite-gasyat-ogan-s-benzin-neobhodimi-sa-ne-prosto-novi-litsa-a-alternativa-na-tova-sbarkano-upravlenie.html", "text": "Управляващите „гасят огън с бензин“ – необходими са не просто нови лица, а алтернатива на това сбъркано управление. Така  политологът проф. Александър Маринов коментира за сутрешния блок „Добро утро, България“ на  Радио „Фокус“  актуалната политическа обстановка у нас. По думите му грешките и самодоволство на управляващите доведоха са основна причина за това. Според него активно въвличане на обществото в политическия процес е единственият правилен път, който обаче не търпи повече изчакване на прогнози и резултати от избори. Тази обстановка във властта обаче сякаш стана нормална за родния политически живот, коментира политологът. „Един от най-важните белези на лошото управление  е когато властта не вижда, а след това подценяват проблемите, отнася се надменно към обществото и не иска да води пълноценен диалог. Въпросът е друг – не да се чака, а да се работи за подготовката на различни варианти на алтернатива -  не с 1-2 изолирани пропагандни мерки, а със сериозна, премислена и осигуряваща обществено съгласие политика. Ако под алтернатива разбирате някъде в или извън парламента да седи нещо като ГЕРБ през 2009 година – няма да стане. Но алтернативата в политиката понякога се ражда в хода на събитията. Аз споделям съмненията, че активността на опозицията не е съпроводена с необходимата степен на готовност“, коментира проф. Александър Маринов. Според него всеки в опозиция си дава сметка, че ако остане встрани от този процес – ще бъде елиминиран от състезанието. ДПС осъзнаха, че конспиративното съучастие в поддържането на властта вече не им носи ползи, допълни политологът. Той прогнозира, че всички опозиционери ще почнат да се дистанцират от вече изхабените премиера Бойко Борисов и ГЕРБ, тъй като коалицията с тях не е изгодна.", "date": "2018.11.06", "title": "Проф. Александър Маринов, политолог: Управляващите „гасят огън с бензин“ – необходими са не просто нови лица, а алтернатива на това сбъркано управление"}
{"url": "http://www.focus-news.net/news/2018/11/06/2586992/pazardzhik-okrazhniyat-sad-shte-gleda-delo-za-prichinyavane-na-smart-po-nepredpazlivost-sreshtu-pazach-na-zhp-prelez-koyto-ne-e-spusnal-barierata-pri-priblizhavasht-vlak.html", "text": "Окръжният съд в Пазарджик ще гледа дело за причиняване на смърт по непредпазливост, съобщиха от пресцентъра на  съда . Делото е образувано по обвинителен акт на Окръжната прокуратура. Срещу мъж е повдигнато обвинение за това, че на 4 март 2017 г., като пазач на железопътен прелез, не е спуснал бариерата на прелеза. Вследствие на това приближаващият влак е ударил автомобил, преминаващ през прелеза, въпреки задействаните от машиниста спирачки. При произшествието на място е пзагинала жена. Подсъдимият е обвинен за причиняване по непредпазливост на смъртта на жената и средни телесни повреди на двама от пътниците в автомобила. Насрочено е разпоредително заседание по делото за 10.00 часа, съдия-докладчик е Коста Стоянов.", "date": "2018.11.06", "title": "Пазарджик: Окръжният съд ще гледа дело за причиняване на смърт по непредпазливост срещу пазач на жп прелез, който не е спуснал бариерата при приближаващ влак"}
{"url": "http://www.focus-news.net/news/2018/11/06/2586994/kyustendil-chast-ot-dupnitsa-e-bez-voda-zaradi-remont-na-vodoprovod.html", "text": "Част от град Дупница е без вода заради ремонт на водопровод. Това съобщи за  Радио „Фокус” – Кюстендил  Илия Илиев, управител на общинското ВиК дружество. Водата е спряна заради ремонт на водопровод до 15.30 часа. Без водоподаване са жителите на квартал „Бистрица”, „Гиздова махала”, както и на  улиците „Бузлуджа“ и „Велико Търново“. \r\nВенцеслав ИЛЧЕВ", "date": "2018.11.06", "title": "Кюстендил: Част от Дупница е без вода заради ремонт на водопровод"}
{"url": "http://www.focus-news.net/news/2018/11/06/2586993/reuters-donald-tramp-ne-e-siguren-dali-shte-se-sreshtne-s-vladimir-putin-v-parizh.html", "text": "Президентът на САЩ Доналд Тръмп заяви, че не е сигурен дали ще се срещне с руския лидер Владимир Путин по време на визитата си в Париж следващата седмица, но със сигурност ще проведе среща с него на срещата на върха на Г-20 в Аржентина в края на месеца, предава  Reuters . „Все още не сме уговорили нищо. Не знаем дали това ще е правилното място. Ще бъда в Париж по други причини. Но ще имаме среща на Г-20“, заяви Тръмп. \r\n„Не съм сигурен дали ще имаме среща в Париж. Вероятно няма да има“, уточни държавният глава на САЩ. \r\nБританската агенция припомня, че Тръмп и Путин планираха да проведат двустранна среща в Париж на 11 ноември, където ще бъдат на празненствата по случая 100-годишнината от края на Първата световна война. \r\nКакто отбелязва „Ройтерс“, говорителят на Кремъл Дмитрий Песков по-рано заяви, че президентите ще се срещнат във френската столица, но няма да имат „продължителен“ разговор, а по скоро ще говорят „на крак“, за да уточнят подробностите за бъдеща среща. Същото каза и съветникът по национална сигурност на Белия Дом Джон Болтън, който уточни, че предмет на дискусиите между държавните глави в Париж ще е поканата на Тръмп към Путин да посети Вашингтон. \r\nПревод и редакция:", "date": "2018.11.06", "title": "Reuters: Доналд Тръмп не е сигурен дали ще се срещне с Владимир Путин в Париж"}
{"url": "http://www.focus-news.net/news/2018/11/06/2586995/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-7-noemvri.html", "text": "„Софийска вода” временно ще прекъсне водоснабдяването в някои части на столицата на 7 ноември. Това съобщиха от пресцентъра на  дружеството .  \r\nВъв връзка с реконструкция на уличен водопровод на ул. „Зорница“ в с. Волуяк се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Зорница“ от ул. „Малина“ до Гара Волуяк, ул. „Минзухар“, ул. „Свобода“ № 44, 46 и 48, ул. 50, ул. 41, ул. „Лозичка“, ул. „Котешка стъпка“, ул. „Детелина“, кв. „Гара Волуяк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Зорница“ ъгъла с ул. 50. \r\nВъв връзка с подмяна на спирателен кран на бул. „Вардар“ в жк. „Красна поляна“ 1 се налага спиране на водоподаването от 10:00 до 16:00 часа на клиентите на „Софийска вода”, живеещи в района на: локално платно на бул. „Александър Стамболийски“ от ул. „Проф. Вайганд“ до бул. „Вардар“; бул. „Вардар“ от бул. „Александър Стамболийски“ до бл. 137Б и блок 137Б. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: Локално платно на бул. „Александър Стамболийски“ пред бл. 2. \r\nВъв връзка с подмяна на спирателни кранове и пожарен хидрант на ул. „Чавдар войвода“ в с. Световрачене се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „3-ти март“, ул. „Миладин Цветков“, ул. „Поляната“, ул. „Черковна“, ул. „Чавдар войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пробуда“ ъгъла с ул. „Искър“. \r\nВъв връзка с реконструкция на уличен водопровод на ул. „Здравец“ в с. Кътина се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Езеро“, ул. „Пирамидите“, ул. „Сини вир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Езеро“ ъгъла с ул. „Сливница“. \r\nВъв връзка с подмяна на сградно водопроводно отклонение на ул. 202 вилна зона „Малинова долина“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. 192, ул. 193, ул. 194, ул. 195, ул. 196, ул. 197 и ул. 198,  ул. 201, ул. 202 и ул. 203. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 196 ъгъла с ул. 195. \r\nВъв връзка с извършване на стоително-монтажни работи на бул. „Витоша“ се налага спиране на водоподаването от 10:30 до 15:30 часа на клиентите на „Софийска вода”, живеещи в района на: бул. \"Витоша“ от ул. „Позитано“ до бул. „Тодор Александров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул.“ Александър Стамболийски“ ъгъла с бул. „Витоша“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.06", "title": "„Софийска вода” временно ще прекъсне водоснабдяването в някои части на столицата на 7 ноември"}
{"url": "http://www.focus-news.net/news/2018/11/06/2586997/varna-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на Варненска област, предаде репортер на  Радио „Фокус“ – Варна . Времето е облачно, но без валежи. В някои райони има мъгла.  \r\nПо данни на Агенция „Пътна инфраструктура“ на автомагистрала „Черно море“ движението в участъка от км 0+000 до км 8+600 се осъществява  двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Шофьорите трябва да се движат с повишено внимание по автомагистрала „Хемус“ в отсечката от км 375+800 (пътен възел „Невша“) до км 381+500 (пътен възел „Млада Гвардия“) в посока Варна – София. Движението в този участък се осъществява в дясно платно двупосочно заради ремонтни дейности на асфалтовата настилка. Затворено е слизането от магистралата към Невша и Белоградец, като моторните превозни средства се пренасочват през село Млада Гвардия. Затворено е и качването в посока София от пътен възел „Невша“, като водачите се пренасочват по път I-2 Русе – Варна или могат да се качат на магистралата при Каспичан. Движението в участъка Кранево – Варна при км 83+100 е ограничено на МПС над 10 т. Обходен маршрут: Кичево – Оброчище. \r\nХристиян ТИЛКИЯН", "date": "2018.11.06", "title": "Варна: Сухи са пътните настилки на територията на областта"}
{"url": "http://www.focus-news.net/news/2018/11/06/2586996/shumen-nad-20-kulturno-istoricheski-tsennosti-sa-izzeti-pri-proverka-na-chasten-imot-v-novi-pazar.html", "text": "Над 20 културно-исторически ценности са иззети при проверка на частен имот в Нови пазар. Това съобщиха от  ОДМВР - Шумен . Около 19.00 часа снощи в имот на ул. „Стефан Караджа“ в Нови пазар било извършено претърсване след получен сигнал, че собственикът държи културно-исторически ценности. В дома на 71-годишен жител на Нови пазар с инициали Ж.Ж. са намерени 12 монети с кръгла форма, 5 стрелички, две обеци, пръстен и други старинни предмети. Иззети са, образувано е досъдебно производство.", "date": "2018.11.06", "title": "Шумен: Над 20 културно-исторически ценности са иззети при проверка на частен имот в Нови пазар"}
{"url": "http://www.focus-news.net/news/2018/11/06/2586998/api-ogranicheno-e-dvizhenieto-v-aktivnata-lenta-pri-km-104-ot-am-trakiya-v-posoka-sofiya-poradi-remontni-deynosti.html", "text": "Ограничено е движението в активната лента при км 104 от АМ \"Тракия\", в посока София, поради ремонтни дейности. Това съобщиха от пресцентъра на  Агенция \"Пътна инфраструктура\" . До 17.30 ч. трафикът ще се осъществява в изпреварващата лента.  \r\nШофьорите да се движат с повишено внимание и съобразена скорост, като спазват стриктно поставената сигнализация.", "date": "2018.11.06", "title": "АПИ: Ограничено е движението в активната лента при км 104 от АМ \"Тракия\", в посока София, поради ремонтни дейности"}
{"url": "http://www.focus-news.net/news/2018/11/06/2587001/vidin-s-normalna-intenzivnost-e-trafikat-v-posoka-granichen-punkt-dunav-most-2.html", "text": "С нормална интензивност е трафикът в посока граничен пункт „Дунав мост 2“, каза за  Радио „Фокус“ – Видин  дежурният в Областно пътно управление – Видин. Движат се предимно тежко товарни автомобили, като трафикът е най-натоварен в отсечката Видин-Дунавци. Към другите два гранични пункта във Видинска област – „Връшка чука“ и „Брегово“, трафикът също не е натоварен. Движението по път II-14 Видин – Кула – Връшка чука е ограничено поради укрепване на свлачище. Обходният маршрут е по съществуващия стар път  в непосредствена близост. Движението се регулира с вертикална сигнализация.  \r\nВъв Видин трафикът е натоварен в централната градска част, по входно изходните артерии и бул. „Панония. \r\nАнна ЛОЗАНОВА", "date": "2018.11.06", "title": "Видин: С нормална интензивност е трафикът в посока граничен пункт „Дунав мост 2“"}
{"url": "http://www.focus-news.net/news/2018/11/06/2586999/v-sadebna-palata-shte-se-provede-brifing-po-povod-razkrita-prestapna-grupa-izvarshvashta-izmami-chrez-internet-platforma.html", "text": "Днес от 13.30 часа в заседателната зала на ет. 4 в столичната Съдебна палата ще се проведе брифинг по повод разкрита ОПГ, извършвала непозната до момента измама чрез интернет платформа (за милиони). Това съобщиха от пресцентъра на  Апелативна специализирана прокуратура . Информация ще предоставят заместникът на главния прокурор Иван Гешев, директорът на ГДБОП Ивайло Спиридонов, началникът на отдел „Компютърни престъпления“ към ГДБОП Явор Колев и наблюдаващият делото прокурор Ваня Христева.", "date": "2018.11.06", "title": "В Съдебна палата ще се проведе брифинг по повод разкрита престъпна група, извършваща измами чрез интернет платформа"}
{"url": "http://www.focus-news.net/news/2018/11/06/2587000/api-ogranicheno-e-dvizhenieto-v-aktivnata-lenta-pri-km-104-ot-am-trakiya-v-posoka-sofiya-poradi-remontni-deynosti.html", "text": "Ограничено е движението в активната лента при км 104 от АМ \"Тракия\", в посока София, поради ремонтни дейности. Това съобщиха от пресцентъра на  Агенция \"Пътна инфраструктура\" . До 17:30 ч. днес трафикът ще се осъществява в изпреварващата лента.  \r\nШофьорите да се движат с повишено внимание и съобразена скорост, като спазват стриктно поставената сигнализация.", "date": "2018.11.06", "title": "АПИ: Ограничено е движението в активната лента при км 104 от АМ \"Тракия\", в посока София, поради ремонтни дейности"}
{"url": "http://www.focus-news.net/news/2018/11/06/2587003/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Нов информационен център за съвети на бизнеса се разкрива в Свищов. Структурата ще се помещава в офиса на  новоучреденото общинско еднолично акционерно дружество. В нея ще се провеждат периодични информационни срещи на представители на Министерството на икономиката и различни специалисти, които подпомагат развитието на бизнес средата. Колко често ще са тези срещи и кой ще може да се включи в тях, ще научите в минутите на предаването „Добре дошли в Свищов“ на  Радио „Фокус“ – Велико Търново .  \r\nИ още - вече са факт три изцяло обновени улици в село Вардим, община Свишов. Част от средствата са отпуснати като държавна помощ, а останалите са от общинския бюджет. Какво точно е направено с тях и повече за предстоящите инициативи, които ще се случат в населеното място, ще ни разкаже кметът Сенка Добрева.  \r\nПоследните минути на предаването ще посветим на култура. В тях ще ви представим за поредните постижения в областта на литературата на писателката Стефания Цанкова, която е добре познат в страната и чужбина детски автор.  Водещ на предаването „Добре дошли в Свищов“ е Луиза Транчева. Телефонът за връзка със студиото е 0885 303 375.", "date": "2018.11.06", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/11/06/2587002/bsp-sofiya-se-obyavi-protiv-preustroystvoto-na-tsentralna-mineralna-banya-v-muzey.html", "text": "БСП - София се обяви против преустройството на Централна минерална баня в музей. Това става ясно от  позиция на БСП - София  по повод предложението на ГЕРБ за кандидатстване на Столична община по проект за адаптация на останалата част от Централната минерална баня за Музей „Българският ХХ век“ - ІІ етап. \r\n„Управляващите от ГЕРБ в София предлагат на сесията на Столичен общински съвет на 8 ноември 2018 г. да бъде разгледан доклад, внесен от заместник-кмета Тодор Чобанов, за даване на съгласие Столична община да кандидатства с проект за адаптация на останалата част от Централната минерална баня за Музей „Българският ХХ век“ - ІІ етап. Преустройството ще ангажира около 7000 кв. м от северната част на банята. По подобен проект останалата част от банята - около 5 000 кв. м. вече е преустроена в „Регионален музей на София\", посочват от БСП - София.  \r\nСпоред Градския съвет само преди година - на 14 септември 2017 г. - Столичен общински съвет е гласувал Програма за развитие на минералните извори, внесена от главния архитект на София Здравко Здравков, според която в северното крило на Централната минерална баня ще бъде изграден модерен СПА център, а балнеоложките центрове в „Овча купел\", „Горна баня\" и Банкя ще бъдат възстановени.  \r\n„Само година по-късно равносметката е следната: По европейски проекти банята в „Овча купел\" ще бъде преустроена в „Център за изследване на минералните води\", а банята в „Горна баня\" - в „Център по музеология\". Тогава ние, общинските съветници от БСП, гласувахме „против\" на практика затриването на минералните бани в „Овча купел\" и „Горна баня\".  \r\nСега управляващите в София предлагат емблематичната за града ни Централна минерална баня да бъде превърната изцяло в музей. А мъжкият и женският басейн да станат „зали за обществени мероприятия\", посочват от БСП - София. Според тях цената на преустройствата е около 9 млн. лв., като около 50% от тях трябва да бъдат осигурени от общинския бюджет.  \r\n„Ние, общинските съветници от БСП, категорично сме против подобно преустройство на Централна минерална баня и отнемането на възможността на гражданите на столицата, гостите и туристите, да се ползват от богатството на минералната вода, която щедро ни е дала природата и която заема централно място в герба на града ни! Подобна идея, като тази на управляващите в Столична община да преобразуват Централната минерална баня в музей, не трябва да бъде реализирана, без съгласието на столичани. Затова ние, общинските съветници от групата на БСП, настояваме да бъде проведено обществено допитване, за да чуем мнението на гражданите за тази идея на управляващите\", посочват от БСП - София. От Градския съвет уточняват, че преди повече от 100 години Столичната община, с помощта на талантливи архитекти и художници, е изградила Централната минерална баня като архитектурен шедьовър, дворец, достоен за животворната минерална вода. „Като такъв той работи до 1986 г., след което започва разрухата... За да настъпи днешното време, в което ръководената от ГЕРБ Столична община да си присвои правото да отнеме завинаги на гражданите на София възможността да ползват по предназначение този „Храм на здравето\". Ще го позволим ли?\", се казва още в позицията на БСП - София.", "date": "2018.11.06", "title": "БСП - София се обяви против преустройството на Централна минерална баня в музей"}
{"url": "http://www.focus-news.net/news/2018/11/06/2586991/komisiyata-za-zashtita-na-konkurentsiyata-zapochva-prouchvane-na-pazarite-na-proizvodstvo-i-realizatsiya-na-benzin-i-dizelovo-gorivo.html", "text": "След серия публикации в медиите за повсеместно увеличаване на цената на автомобилните горива за крайни потребители в редица градове на България, както и получен сигнал в Комисията, че цената на горивото на бензиностанция в град Велико Търново е съществено по-висока от тази на другите бензиностанции от същата верига в останалата част на страната, Комисията за защита на конкуренцията започва секторен анализ на пазарите на производство и реализация на бензин и дизелово гориво в Република България. Това съобщиха от пресцентъра на  Комисията за защита на конкуренцията . \r\nПри проучване на съдържанието на голяма част от съобщенията в мас-медиите се установи, че увеличението се наблюдава в градовете Пазарджик, Пловдив, Хасково, Бургас и в част от градовете в Северна и Северозападна България - Враца, Видин, Монтана, Велико Търново и др. и че съществуват големи различия в цените на бензиностанции от една и съща верига в отделните региони и дори в зависимост от разположението на обекта. Освен това, в голяма част от статиите се коментира, че бензиностанциите в някои градове в България продават гориво на цени, които са доста по-високи от средноевропейските, което също така не кореспондира и с тенденциите на чувствително понижение в цените на петрола на международните пазари.  \r\nПредвид социално-икономическата значимост на горивата, както и  прекия им ефект върху цялата българска икономика, Комисията извършва постоянен мониторинг на публично достъпни факти и обстоятелства, имащи отношение към правоприлагането на Закона за защита на конкуренцията. Във връзка с изразените съмнения за евентуални непазарни причини за това увеличение, Комисията намира за необходимо да бъде извършен детайлен анализ на функционирането на конкурентната среда на пазарите на производство и реализация на автомобилни горива в Република България, разгледана в контекста на цените на петрола в международен аспект, както и спазването на принципите, валидни за общия европейски пазар, като събере и актуализира информация относно динамичното развитие на конкурентната среда в сектора на автомобилните горива.  \r\nВ дългогодишната практика на Комисията, и най-вече в периода 2009 - 2017 г., многократно е анализирано развитието на конкурентната среда в сектора на автомобилните горива, като са разгледани множество аспекти на пазарите на производство и реализация на автомобилен бензин и дизелово моторно гориво в страната. Така например, през 2011 г., с решение № 1059/27.07.2011 г., Комисията е приела секторен анализ на пазарите на производство и реализация на бензин и дизелово гориво в страната, в периода 2009 г. – 2011 г., като в резултат на заключенията в него е образувала две производства за установяване на нарушение по чл. 15 от ЗЗК и по чл. 101 от ДФЕС и чл. 21 от ЗЗК и по чл. 102 от ДФЕС. В хода на проучването, Комисията е установила координирано ценово поведение между някои от участниците на пазара на реализация на едро на бензин А-95Н и дизелово гориво и е предявила твърдения за извършено нарушение на чл. 15 от ЗЗК и чл. 101 от ДФЕС на ответните дружества. Същите са предложили, а Комисията е одобрила, конкретни задължения, с които ответните страни да преустановят описаното поведение. През 2013г. КЗК е извършила проверка и е установила, че поетите от посочените дружества задължения се спазват. Освен това, през 2015г., Комисията по собствена инициатива отново е образувала производство за извършване на секторен анализ на пазарите на производство и реализация на бензин и дизелово гориво, обхващащ периода от 2012г. до 2015 г. В резултат на заключенията в секторния анализ, Комисията е образувала производства за установяване на нарушения по чл. 15 и чл. 21 от ЗЗК. В хода на проучването, Комисията е предявила  твърдения за извършено нарушение на чл. 15 от ЗЗК и чл. 101 от ДФЕС на ответните дружества като страните са предложили конкретни задължения, а Комисията е одобрила поетите задължения за възстановяване на конкуренцията на определените за целите на производството пазари.  \r\nТрайната ангажираност на Комисията да следи развитието на конкурентната среда и нововъзникналите обстоятелства за състоянието на пазара пораждат необходимостта от извършването на нов секторен анализ на конкурентната среда на пазарите на производство и реализация на бензин и дизелово гориво в Република България. Подобен анализ ще даде на КЗК детайлна представа за развиващите се към момента пазарни процеси и за нуждата от предприемане на евентуални допълнителни мерки от страна на Комисията, съгласно разпоредбите на ЗЗК, които да допринесат за правилното функциониране на пазарната среда.  \r\nКомисията призовава обществеността за активно съдействие за предоставяне на всякаква информация и данни във връзка със състоянието на конкурентната среда в сектора.", "date": "2018.11.06", "title": "Комисията за защита на конкуренцията започва проучване на пазарите на производство и реализация на бензин и дизелово гориво"}
{"url": "http://www.focus-news.net/news/2018/11/06/2587004/sofiyski-gradski-sad-othvarli-iskovete-za-obezshteteniya-zavedeni-ot-boyko-borisov-i-korneliya-ninova.html", "text": "Софийски градски съд отхвърли исковете за обезщетения, заведени от Бойко Борисов и Корнелия Нинова. Това съобщиха от пресцентъра на  Софийски градски съд . С решение от 5 ноември 2018 г. съдия Невена Чеуз, председател на І-19 състав Гражданско отделение, прие за неоснователни исковите молби, в които се твърди, че са претърпели неимуществени вреди от изявления, направени от двамата. Решението подлежи на въззивно обжалване пред Софийски апелативен съд в двуседмичен срок от съобщението до страните, че е изготвено.  \r\nЦялото решение е публикувано  .", "date": "2018.11.06", "title": "Софийски градски съд отхвърли исковете за обезщетения, заведени от Бойко Борисов и Корнелия Нинова"}
{"url": "http://www.focus-news.net/news/2018/11/06/2587007/publikuvani-sa-rezultatite-ot-pismeniya-izpit-v-konkursa-za-sadii-v-rayonnite-sadilishta.html", "text": "Публикувани са резултатите от писмения изпит в конкурса за съдии в районните съдилища. Това съобщиха от пресцентъра на  Висшия съдебен съвет . Конкурсната комисия по обявения с решение на Съдийската колегия на ВСС по протокол № 49/05.12.2017 г. и обнародван в Държавен вестник, бр. 1/02.01.2018 г. конкурс за преместване в районните съдилища обяви съгласно чл. 39, ал. 4, т. 20 от Наредба № 1/09.02.2017 г. на интернет страницата на ВСС резултатите от проведения на 02 ноември 2018 г. писмен изпит. \r\nДопуснатите кандидати в конкурса са общо 35, като само петима от тях подлежат на явяване на писмен изпит по конспект по реда на чл. 189, ал. 4 от ЗСВ. Изпитният ден започна в 10.00 часа в присъствието на членовете на конкурсната комисия Любка Николова Андонова – председател и член на Комисията по атестирането и конкурсите към СК, Васка Динкова Халачева – съдия в Окръжен съд – Кърджали, Десислава Борисова Николова – съдия в Окръжен съд – Добрич, Веселина Йорданова Ставрева – съдия в Софийския градски съд и проф. д. ю. н. Йонко Димитров Кунчев – хабилитиран преподавател. По време на изпита кандидатите развиваха писмено отговори на два изтеглени на случаен принцип въпроси, единият въпрос от  Конспект за писмен изпит за преместване на длъжността „съдия“ в районен съд (Гражданскоправни науки), а вторият въпрос - от  Конспект за писмен изпит за преместване на длъжността „съдия“ в районен съд (Наказателноправни науки), утвърдени с решение на Пленума на ВСС по пр. № 9/22.03.2018 г. \r\nКонкурсната комисия продължава своята работа по реда на глава трета, раздел III от Наредба №1/09.02.2017 г.", "date": "2018.11.06", "title": "Публикувани са резултатите от писмения изпит в конкурса за съдии в районните съдилища"}
{"url": "http://www.focus-news.net/news/2018/11/06/2587009/stara-zagora-rayonen-sad-kazanlak-ostavi-v-aresta-21-godishen-mazh-za-krazhba.html", "text": "Районен съд – Казанлък остави в ареста 21-годишен мъж за кражба. Това съобщиха от пресцентъра на  Апелативна прокуратура - Пловдив .  По искане на Районна прокуратура - Казанлък съдът определи мярка за неотклонение „Задържане под стража“ спрямо лице с инициали И.А., на 21 г., на когото е предявено обвинение за това, че на 3 ноември 2018 г. в гр. Казанлък,  в условията на повторност , в немаловажен случай е отнел чужда движима вещ - златен синджир с висулка на стойност около 250 лв. от владението на 88-годишна жена, без нейно съгласие с намерение противозаконно да я присвои. \r\nДо момента е установено, че около 10.30 часа на 3 ноември 2018 г., пострадалата вървяла по улица в централната част на гр.Казанлък. И.А. видял, че възрастната жена е сама и се приближил към нея. Забелязал на врата ѝ златен синджир с висулка, който дръпнал. Синджирът се скъсал и останал в ръката му. Извършителят първоначално побягнал, след което продължил да се движи с равномерен ход. Престъплението било възприето от случайни минувачи, които предприели преследване на извършителя. Трима граждани, свидетели по досъдебното производство, след кратко преследване са настигнали обвиняемия И.А и са го задържали до пристигането на полицията.  \r\nПо образуваното досъдебно производство, под ръководството на Районна прокуратура-Казанлък, до момента са извършени разпити на свидетели, събрани са писмени доказателства, извършен е оглед на веществено доказателство, обвиняемото лице е привлечено към наказателна отговорност и производството ще приключи в най-кратки срокове.  \r\nСъдът уважи искането на Районна прокуратура-Казанлък и прие, че се касае за висока степен на обществена опасност на деянието и на извършителя му, който е осъждан като непълнолетен за извършена кражба и за управление на МПС без съответното свидетелство. \r\nНастоящото престъпление  по чл.195 ал.1 т.7 от Наказателния кодекс е тежко умишлено, за което се предвижда наказание „лишаване от свобода” от 1 до 10 години, извършено при условията на повторност. Определението на Районен съд – Казанлък подлежи на обжалване пред Окръжен съд-Стара Загора.", "date": "2018.11.06", "title": "Стара Загора: Районен съд – Казанлък остави в ареста 21-годишен мъж за кражба"}
{"url": "http://www.focus-news.net/news/2018/11/06/2587010/pregled-na-osnovnite-temi-vav-velikotarnovskiya-pechat.html", "text": "„Над 20 хотела във В. Търново са обявени за продажба“, е заглавие от областния всекидневник  „Янтра Днес” . 20 хотела и къщи за гости за близо 30 млн. лв. са обявени за продажба чрез агенциите за недвижими имоти във Велико Търново, показва проверка на вестника. Най-високата цена от около 12 млн. лв. в за хотел в идеалния център на Велико Търново с панормана гледка към река Янтра и хълма „Света гора“. Общата площ на обекта е 7 000 кв. м, а сградата е на 7 нива. Хотелската част разполага общо с 56 помещения, от които три са апартаменти, както и с басейн, релакс зона, фитнес и СПА център, ресторант, кафе-сладкарница, лоби бар и конферентна зала. \r\n„Търновци организират поредния протест за оставка на Валери Симеонов“, е друг акцент в ежедневника. Търновци организират поредния протест за оставка на Валери Симеонов. Той ще се проведе на 7 ноември, от 18.00 часа, пред паметника „Майка България”. Организаторите припомнят, че това е третият мирен митинг в центъра на  Велико Търново за оставката на вицепремиера, който нарече „кресливи жени” майките на децата с увреждания („уж болни деца”). Това изказване предизвика недоволство от страна на жените, които започнаха протести в София. Те бяха подкрепени и от търновци. \r\n„ВТУ е анулирал дипломите, които беше издал нс 170 италианци“, е заглавие от страница трета на вестника. „849 жени от Търновско са родили бебета над 30 години”, четем на страници четвърта. На страница пета е поместен материал със заглавие: „Психологът д-р Наталия Любенова: Имаме ли агресивно дете вкъщи, търсим причината при родителя“. \r\nНа спортната страница на вестник „Янтра Днес“ четем: „Етър“ отново не можа да спре шампиона “Лудогорец“ – 1:4“. \r\n„170 италиански учители с незаконни дипломи от ВТУ“, е заглавие от първа страница на другия областен ежедневник -  „Борба“ . ВТУ „Св. Св. Кирил и Методий“ е анулирал дипломите на 170 италианци, потвърди за в. „Борба“ говорителят на великотърновската прокуратура Катерина Лещакова. Незаконните свидетелства са за професионална квалификация „учител“. Преписката на Окръжна прокуратура е изпратена по компетентност до Районната прокуратура в София, защото има данни за престъпление за подправяне на документ, използван пред Националната агенция по оценяване и акредитация. \r\n„Бизнесмен си направи златен мерцедес във Велико Търново“, е друга тема от ежедневника. Бизнесмен плати солидна сума да му направят мерцедеса златен. Колекционерската му кола вече има нова визия, а цената й е скочила в пъти, след обработката й в старата столица от популярните в цяла България местни спецове на тунинга братята Румен и Георги Бялкови. Мерцедесът – модел 123 от 1985 г., след неуморен труд вече е покрит със специално златно фолио и вече няма аналог в света. Собственикът му, който се занимава с частен бизнес, планува да го закара в Англия, за да го показва по изложби. \r\n„Нов миниквартал за 500 души правят в старата столица“, „Оправиха Присовските завои, стягат и останалите входове на областния център“, „Три нови детски площадки и обновен център за рехабилитация откриха в Павликени“, са други заглавия от страниците на всекидневника. \r\n„Виолетовите“ не успяха да спратя Клаудио Кешеру и компания“, „Иван Владимиров и Пламена Раева триумфираха в автомобилната надпревара в Горна Оряховица“ и „Железничарите“ потопиха „фрегатата“ от Бургас“, са акцентите от спортната страница на изданието.", "date": "2018.11.06", "title": "Преглед на основните теми във великотърновския печат"}
{"url": "http://www.focus-news.net/news/2018/11/06/2587008/prof-hristo-pimpirev-27-ata-polyarna-ekspeditsiya-na-antarktida-shte-raboti-za-prav-pat-po-sedem-balgarski-natsionalni-proekta.html", "text": "27-ата полярна експедиция на Антарктида ще работи за пръв път по седем български национални проекта. Това каза в интервю за сутрешният блок „Добро утро България“ на  Радио „Фокус“  директорът на Българския антарктически институт проф. Христо Пимпирев. По думите му проектите са избрани сред общо 27. Първата група логистици заминават за полярната база на 9 ноември, ясни са и ангажиментите с конкретни дейности по проектите, обясни проф. Пимпирев. „За пръв са оценени 7 проекта от научната част на националната програма, защото тя има и логистична част. Четири от тях са в областта на биоложките науки. Два проекта от тях сега стартират с първата група, тъй като тези два проекта ще изследват разнообразието на животинският и растителен свят в акваторията пред българската база, тоест в Южния океан. Докато условията на сушата са изключително неблагоприятни за живот в, океана, който има една постоянна температура, която макар да е минус 1 градус все пак е постоянна и през лятото и през зимата и има доста богат растителен и животински свят“ , поясни директорът на Българския антарктически институт. Проф. Христо Пимпирев припомни, че учените за пореден път алармират индустриалците и политиците, че това хищническо използване на природните ресурси, замърсяването на въздуха от тежката промишленост и от изсичането на горите, количеството на въглеродният диоксид, като са необходими мерки за минимализиране на щетите.", "date": "2018.11.06", "title": "Проф. Христо Пимпирев: 27-ата полярна експедиция на Антарктида ще работи за пръв път по седем български национални проекта"}
{"url": "http://www.focus-news.net/news/2018/11/06/2587006/deputati-ot-bsp-vnesoha-v-api-iskane-za-tehnicheska-reviziya-na-vsichki-problemni-patishta-v-stranata.html", "text": "Депутати от БСП внесоха в АПИ искане за техническа ревизия на всички проблемни пътища в страната, предаде репортер на  Агенция \"Фокус\" . Идеята е да се направи независим анализ на пътищата.  \r\nИскането бе внесено от говорителя на БСП Елена Йончева, заместник-председателите на ПГ на \"БСП за България\" Христо Проданов, Крум Зарков, Георги Свиленски и депутати от групата. \r\nДеница КИТАНОВА", "date": "2018.11.06", "title": "Депутати от БСП внесоха в АПИ искане за техническа ревизия на всички проблемни пътища в страната"}
{"url": "http://www.focus-news.net/news/2018/11/06/2587014/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския граничен пункт. Трафикът към този час на деня не е интензивен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.11.06", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/11/06/2587016/plovdiv-priklyuchi-tretiyat-etap-ot-arheologicheskoto-prouchvane-na-kurshum-dzhamiya-v-karlovo.html", "text": "Приключи третият етап от археологическото проучване на Куршум джамия, която се намира в центъра на град Карлово. Всички етапи на проучванията са изцяло финансирани от Община Карлово и се провеждат под ръководството на професор Маргарита Ваклинова и екип от специалисти към НАИМ-БАН. Това съобщиха от пресцентъра на  Общината . \r\nСпоред надписа върху плоча над входа, известната като Куршум или Коршун джамия в центъра на Карлово е изградена през 1485/86 г. „...с помощта на Бога и военоначалника му Али, син на Карлъ, възпитател на султан Джем син на султан Мохамед, син на султан Мурад-хан”, който десет години по-късно по времето на султан Баязид ІІ (1481-1512), превръща част от мюлка си във вакъфски имот (Вакъфнаме от 15 април 1496 г., издадено в гр. Коня), с който да се издържа и управлява имотът в полза на джамията. \r\nСградата е от типа на т. нар. „султански джамии”. На северната стена е входът в центъра, с още запазени части от стенописи и плочата с надпис за построяването и източно от него – друг, по-малък засводен вход. Западно от централния вход, под портика е имало водоизточник за извършване на ритуалното измиване (абдест) – днес следи от него няма. Останки от стенописи има по долната част на стената, като са рамкирани с тъмен цвят, червени пана на цокъл. \r\nЕлементите в архитектурата на този тип сгради е много характерен и по нашите земи е познат от Ески джамия в Ямбол и Джумая джамия в Пловдив от ХV в., Фатих Мехмед джамия в Кюстендил и Баня баши джамия в София от ХVІ в., които са от същия архитектурен тип. \r\nПри археологическите проучвания през 2015 и 2018 г. са предприети редица стъпки, свързани с геодезическото и архитектурно заснемане на обекта, прилагането на обща план-квадратна мрежа при проучванията и изготвянето на общ план на разкритите археологически структури. Съществен принос е и работата свързана с установяването на страграфията и точната хронология на обекта. Направените наблюдения по време на разкопките, доказват съществуването на два етапа на обитаване, преди построяването на джамията. Първият е свързан с периода от ІV в. пр. Хр, което се доказва от откритите фрагменти от груба работена на ръка керамика – части от голям съд и сребърна монета на Аполония Понтика. \r\nСледващият период е датиран в ХІІІ в. с монети (коруби), латински имитации и фрагменти от керамични трапезни съдове, характерни за тази епоха. \r\nПри разкопките от 2018 г. са регистрирани и проучени две ями и малка пещ, вероятно принадлежала на жилищно помещение, от което не са запазени останки.", "date": "2018.11.06", "title": "Пловдив: Приключи третият етап от археологическото проучване на Куршум джамия в Карлово"}
{"url": "http://www.focus-news.net/news/2018/11/06/2587005/vidin-nivoto-na-dunav-pri-novo-selo-se-e-povishilo-s-32-sm-za-poslednoto-denonoshtie.html", "text": "Нивото на Дунав в началото на българския участък на реката - при Ново село, за последното денонощие се е повишило с 32  см, като водният стоеж там е 186 см, съобщиха от  Хидрометеорологична станция-Ново село . Нивото на реката край Видин е 219 см, а регистрираното повишение е от 41 см. При Лом през последното денонощие е измерено повишение от 51 см и водният стоеж там е 228 см. Нивото на реката край Оряхово е 92 см, там е регистрирано повишение с 31 см.  \r\nТемпературата на водата при Ново село е 14,2 градуса, а край Оряхово - 15,2 градуса.", "date": "2018.11.06", "title": "Видин: Нивото на Дунав при Ново село се е повишило с 32 см за последното денонощие"}
{"url": "http://www.focus-news.net/news/2018/11/06/2587013/energiynite-regulatori-na-balgariya-i-makedoniya-obsadiha-zadalbochavaneto-na-dvustrannoto-satrudnichestvo-v-oblastta-na-energetikata.html", "text": "Комисията за енергийно и водно регулиране и Комисията за енергийно регулиране на Република Македония (РКЕ) имат волята да развиват и задълбочават двустранното сътрудничество по всички теми от взаимен интерес в областта на електроенергетиката, природния газ и ВиК услугите. Това съобщиха от пресцентъра на  КЕВР . Усилията на двата регулаторни органа са фокусирани и върху взаимодействието на многостранно ниво в рамките на новоучредения Форум за регионално сътрудничество на националните регулатори от региона на Балканите с цел развитието на стабилна регулаторна и пазарна рамка, допринасяща за инвестиции в електроенергийния, газовия и водния сектор. Това бяха основните акценти на срещата на председателя на КЕВР доц. Иван Иванов и членове на българския регулатор с председателя на Комисията за енергийно регулиране на Република Македония Марко Бислимоски и придружаващия го заместник-председател Куштрим Рамадани. Визитата, която се състоя по покана на българската страна, е първото посещение на новоизбрания председател на македонския регулатор след избирането му на поста на 26 юни 2018 г. \r\nНа разговора двете делегации направиха преглед на изпълнението на дейностите по подписаното преди година Споразумение за сътрудничество между двата регулаторни органа и набелязаха насоки за бъдещото взаимодействие. КЕВР е готова да окаже подкрепа на македонската страна по отношение внедряването на европейските директиви и регламенти в националната нормативна уредба, както и да подпомага западните ни съседи в сложните предприсъединителни преговори по Глава „Енергетика“, подчерта председателят на КЕВР доц. Иван Иванов. Председателят на РКЕ Марко Бислимоски подчерта, че опитът на българския регулатор ще даде възможност на Комисията за енергийно регулиране на Република Македония да изпълни европейските изисквания за хармонизиране на регулаторната рамка и да участва активно в работата на европейските регулаторни органи, където е със статут на наблюдател.    \r\nРъководствата на двата национални регулатора обмениха информация и по широк кръг въпроси от взаимен интерес в областта на ценообразуването на енергийните и ВиК услугите, разширяването на електроенергийната и газовата свързаност в региона на Балканите, ролята на енергийната ефективност и др. Подчертана беше общата позиция, че двата национални регулатора имат основна роля за насърчаването на конкуренцията в енергийния сектор на страните. В същото време те ще оказват цялостна подкрепа за разширяване свързаността на енергийните пазари на България и Македония като стъпка към създаване на регионални пазари на електроенергия и природен газ. В тази насока беше изразено удовлетворение от хода на проекта за обединяване на борсовите електроенергийни пазари на двете страни в сегмента „ден напред“ и активното изграждане на междусистемни газови връзки в региона, с което се откриват нови перспективи за алтернативни източници и доставки на конкурентни цени. Председателят на КЕВР доц. Иван Иванов подчерта, че българският регулатор поставя като водеща тема за дискусии в рамките на своето председателство на новоучредения Балкански Консултативен форум ускореното изграждане на газова свързаност в региона и в перспектива - създаването на регионален пазар на природен газ. Целта е всяка страна да разполага с поне три входни точки за доставки, което ще стимулира конкуренцията и ще доведе до пазарни цени.  \r\nОт страна на българския енергиен и воден регулатор в срещата участваха  членовете на Комисията Александър Йорданов, Пенка Трендафилова, Георги Златев, Димитър Кочков и директорът на дирекция „Електроенергетика и Топлоенергетика“ Пламен Младеновски.", "date": "2018.11.06", "title": "Енергийните регулатори на България и Македония обсъдиха задълбочаването на двустранното сътрудничество в областта на енергетиката"}
{"url": "http://www.focus-news.net/news/2018/11/06/2587017/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Когато президентът на Турция Реджеп Таийп Ердоган беше на визита в Будапеща в средата на ноември, премиерът на Унгария Виктор Орбан повтори същия принцип, за който е говорил много пъти през последните години, а именно – триъгълника на столиците Берлин, Москва, Истанбул – които традиционно имат силно влияние върху външната политика на Унгария. Това добре оформено „шикалкавене“ е основано на настоящите условия, но в същото време изглежда малко преувеличено. Без съмнение, Хабсбургската империя играе значителна роля, а нейната столица е Виена – връзка, наследена от Германската империя, управлявана от Берлин. Това е вярно също за Турция, но по-назад във времето, и за Русия през последните 170 години, пише  електронното издание Hungary Today  в анализ, представен без редакторска намеса. \r\nВъншната политика на Виктор Орбан има своите исторически прецеденти в политическата философия и практика на великия Принц на Трансилвания Габор Бетлен и Ференц Деак, мозъкът на Австро-Унгарския компромис, както и в деликатно балансираната политика на Миклош Калай по време на Втората световна война. Орбан посочва, че геостратегическата позиция на страната е реалност, която не може да бъде променена; единствената възможност е да се възползваш максимално от нея. Решаващ момент тук е, че Унгария трябва да развива добри политически и икономически връзки с Великите сили около нея, без да изпада в тежки зависимости към някоя от тях. \r\nВ момента, доставките на газ за Унгария идват почти изцяло от Русия, какъвто е случаят с много европейски страни. Руската Федерация е богата на природни ресурси, и независимо, че има сериозни вътрешни проблеми, тя със сигурност ще остане Велика сила и през следващите десетилетия заради демографската си тежест и военния потенциал. Турция има население от 80 милиона и силна армия, нейната икономика расте стабилно през последните 20 години и тя има значително влияние върху Близкия Изток, включително върху миграцията. Също така, все по-авторитарния режим на Ердоган явно е решен, не без носталгия по османските времена, да си осигури плацдарм в региона. Германия е водещата сила в Европа с четвъртата най-голяма икономика на света и 82-милионно население, което я прави страната с най-голямо население в Европейския съюз. Взимайки предвид всичко това, тя без съмнение е страна номер едно в Съюза. \r\nВъпреки че Орбан не каза, че трите страни са равни за Унгария, това, че ги спомена в един пакет може спокойно да бъде интерпретирано именно така. Но, това със сигурност не е вярно. Що се отнася до Русия, отношенията всъщност са истински необходими само в една сфера: енергийните доставки. Важността им вероятно ще намалее с времето, предвид това, че възобновяемата енергия се развива. От друга страна, независимо от огромния военен потенциал на Русия и ядрения й арсенал, страната изостана от САЩ след разпадането на СССР (военния й бюджет е една десета, а БВП една пета от американските – като последният е изчислен в полза на русия по системата PPP). Накрая, като член на НАТО, Унгария получи отбранителния чадър на тази организация. \r\nТурция стана много по-силна през последните 20 години, особено, след като миграцията увеличи геополитическата й важност напоследък. Въпреки това, нейният глас е по висок от политическата й тежест и тя все още е и, най-вероятно ще остане, регионална сила. Членството на Турция в НАТО със сигурност ограничава амбициите й в региона. \r\nНе подлежи на съмнение това, че измежду трите страни, германското влияние се усеща най-силно и това едва ли ще се промени в бъдеще. Германският дял във външната търговия на Унгария е една пета и е много по-голям от този на всички други партньори, а положението при външните инвестиции е същото. Двойната връзка във форматите НАТО и ЕС също прави връзката още по-силна. Друг общ аспект е, че както Германия, така и Унгария се коренят в западното Християнство, а демократичните ценности са дълбоко вкоренени в техните общества, дори и да могат да се открият някои несъответствия в това. Друг въпрос е дали би било препоръчително Унгария да \"диверсифицира\" своята зависимост от Германия, като се опитва да намери други референтни точки в рамките на ЕС в бъдеще. \r\nДруг важен момент е, че унгарското общество, независимо от разочарованието му в Запада след падането на комунизма, е фундаментално и силно насочено към Запада и въпреки че често критикува някои политики на ЕС, той е силен поддръжник на Европейския съюз и симпатизира на Германия (и Австрия). За сравнение, поради 150-годишното османско владичество, хората са резервирани към Турция и поради двойното завладяване от Русия през 1849 г. и Съветския съюз между 1944 и 1991 г. в страната има огромни антируски настроения. Освен това Орбан не спомена САЩ в оценката си, въпреки че все още е водещата сила на света и НАТО от икономическа и военна гледна точка. Дори изолационистките мерки на Тръмп в определени области не могат да премахнат тази тенденция. Америка играе важна роля в съдбата на Унгария през 20-ти век (Първата световна война, Четиринадесетте точки на Удроу Уилсън, Втората световна война, ненамесата през 1956 г. или Малтийския разговор между Горбачов и Буш). \r\nОсновният политически дом на Унгария е ЕС, чието усъвършенстване трябва да бъде постигнато с политически средства - нещо, което често се обявява от самия Орбан през последните години. Отношенията с Турция и Русия са важни, но твърде голямата зависимост от тях няма да обслужва националните интереси на Унгария. Разбира се, да се разглеждат нашите западни връзки и нашите неоспорими ангажименти към Запада като нещо, което автоматично донесе на страната просперитет и богатство също би било лошо, както беше доказано с края на комунизма преди четвърт век. Мъдрото съчетание на вяра в споделените ценности и трезвия реализъм по отношение на своите интереси е това, от което Унгария се нуждае през следващите десетилетия. \r\n***  Бившият директор на германското вътрешно разузнаване Ханс-Георг Маасен незабавно ще бъде принудително пенсиониран в резултат от „неприемливите“ му изказвания, обяви министърът на вътрешните работи на Германия Хорст Зеехофер, цитиран от  европейската редакция на Politico . \r\nРешението дойде, след като миналия месец Маасен си позволи да разкритикува „левите радикални сили“ в Германската социалдемократическа партия (ГСДП) – младши коалиционен партньор в правителството на Ангела Меркел и защити предишните си „спорни“ констатации за демонстрациите в Кемниц през август, пише изданието. \r\n„В съдържанието на тази реч... имаше неприемливи формулировки“, заяви Зеехофер на пресконференция. „В тази светлина, надеждното сътрудничество между него и мен, както и всички други участващи, повече не е възможно“. \r\nПоста на Маасен като председател на Федералната служба за защита на Конституцията (BfV) първо бе поставен под въпрос, когато той директно оспори думите на Ангела Меркел, че е имало „преследване на чужденци“ в Кемниц след убийството на млад германец от двама бежанци, припомня Politico. \r\nБившият директор на вътрешното разузнаване също постави под съмнение автентичността на видео, показващо как местен мъж преследва бежанец – но, според медията, не е успял да подкрепи твърденията си. \r\nPolitico отбелязва, че изявленията му са създали напрежение в германската управляваща коалиция, като членовете на ГСДП са призовали за моменталното му уволнение, а Зеехофер е застанал зад него. Първоначалното решение на правителството да го прехвърли на други позиция във вътрешното министерство, която е и по-добре платена, предизвика жестоки критики и коалиционните партньори поискаха той да бъде преместен отново, но на позиция, на която ще взима също толкова пари, колкото е взимал на първата си длъжност. \r\nОттогава той продължи да служи като председател на Комисията за защита на Конституцията, докато не бъде намерен заместник. \r\nВ своя реч миналия месец пред колегите си от разузнавателните агенции на европейските страни, Маасен заяви, че „радикални“ членове на ГСДП са видели в коментарите му за Кемниц шанс да провокират разрив в коалицията. Той също говори за „идеалистични, наивни и левичарски, привързани към чужденците, политики в сигурността“, а освен това отново потвърди думите си, че не е имало никакво „преследване“ на чужденци в Кемниц, пише Politico. \r\n„Преживях много германски медийни манипулации и руски дезинформации“, посочи Маасен, според стенограма от изказването му. „Но фактът, че политиците и медиите свободно измислиха „преследване на хора“, или най-малкото разпространиха фалшивата информация без да я проверят, за мен беше ново ниво на дезинформирането в Германия“. \r\nЗеехофер, от своя страна, заяви, че е „разочарован“ от Маасен и че бившият му заместник ще поеме длъжността председател на BfV, докато не бъде избран такъв. \r\n***  В коментар за плана на гръцкото правителство да ревизира Конституцията, архиепископ Йероним призова премиера на страната Алексис Ципрас да изясни какво е предложението му за установяване на „религиозен неутралитет“ на държавата и какви всъщност ще са промените в отношенията между църквата и държавата, пише  онлайн изданието на вестник Kathimerini . \r\n„Коалицията на радикалната левица“ (СИРИЗА) миналата седмица финализира предложенията си за промяна на 23 члена от Основния закон, включително „признаване на религиозен неутралитет на държавата“, както и гарантиране на правото на гражданите да избират директно президент на Гърция, когато парламента не успее да го направи. \r\n„Ще трябва да изясним първо какво се има предвид по религиозен неутралитет. Вярвам, че ще се отдаде такава възможност и аз ще съдействам“, заяви Йероним в понеделник след съвещание на Светия Синод на Гръцката православна църква“. \r\n„Не знам какво има предвид премиерът; той ще ни каже“, продължи предстоятелят на Гръцката църква. \r\nАрхиепископът добави, че предпочита германския модел, където държавата е „религиозно неутрална“ и „помага на Църквата“. \r\n„Бих искал да живея в Германия и да бъда религиозно неутрален“, заяви той. \r\nЛидерът на основната опозиционна партия „Нова Демокрация“ Кириакос Мицотакис трябва да представи предложенията на фракцията за конституционни промени след среща на парламентарната група във вторник. \r\nОпозицията отправи критики за момента, когато се прави ревизията, като обвини правителството, че я използва, за да „прикрие политическата си деградация и упадъка, до който е доведе страната“. \r\nПарламентарният дебат за промени в Конституцията започва на 14 ноември. \r\nНародното събрание ще решава също и за крайния срок, който да бъде даден на Комитета за ревизия на Конституцията – органът, отговорен за проучването на предложените поправки, да представи своя доклад. \r\n***  Брюксел предлага на Тереза Мей граничен компромис, за да тласне напред преговорите по Брекзит, пише в днешния си брой лондонският  The Times .  \r\nИрландският премиер Лио Варадкар е заявил, че е готов да приеме идеята за „механизъм за преразглеждане“, за да се излезе от задънената улица в преговорите между Лондон и Брюксел. ЕС е готов да подкрепи компромисното предложение на Ирландия за разрешаване на последната голяма пречка в преговорите по Брекзит. Висши личности от Евросъюза са дали знак, че са готови да предложат на британския премиер „независим механизъм“, с който Великобритания може да постигне временно митническо споразумение с блока.   \r\nПосланието е пристигнало в понеделник преди заседанието на кабинета, на което Тереза Мей трябваше да разсея страховете сред привържениците на Брекзит, че никога няма да се стигне до финал на сделката с Брюксел.  Мей е предупредила, че тя трябва да приключи до края на ноември.", "date": "2018.11.06", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/11/06/2587015/blagoevgrad-37-000-leva-sa-otkradnati-ot-chasten-imot-v-gotse-delchev.html", "text": "37 000 лева са откраднати от частен имот в Гоце Делчев. Това съобщиха от  ОДМВР - Благоевград . Сигналът за кражбата е подаден на 05 ноември 2018 г. в РУ - Гоце Делчев. Съобщено е, че за времето от 08.30 часа до 17.30 часа от частен имот в град Гоце Делчев е извършена кражба на сумата от около 37 000 лева. За случая е уведомена РП - Гоце Делчев. Образувано е досъдебно производство. Работата продължава.", "date": "2018.11.06", "title": "Благоевград: 37 000 лева са откраднати от частен имот в Гоце Делчев"}
{"url": "http://www.focus-news.net/news/2018/11/06/2587018/pazardzhik-mobilna-kamera-e-razpolozhena-v-rayona-na-68-km-na-avtomagistrala-trakiya-pri-otbivkata-za-velingrad-i-tserovo.html", "text": "Мобилна камера е разположена в района на 68 км на автомагистрала „Тракия“, при отбивката за Велинград и Церово, предаде репортер на  Агенция „Фокус“ . Уредът е разположен между двете мантинели и снима превозните средства, движещи се и в двете посоки.", "date": "2018.11.06", "title": "Пазарджик: Мобилна камера е разположена в района на 68 км на автомагистрала „Тракия“, при отбивката за Велинград и Церово"}
{"url": "http://www.focus-news.net/news/2018/11/06/2587011/chez-izpalnyava-klyuchovi-proekti-kray-sofiya-koeto-mozhe-da-dovede-do-kratki-prekasvaniya-na-elektrozahranvaneto.html", "text": "ЧЕЗ Разпределение изпълнява ключови проекти за подобряване на електрозахранването в крайградските райони на София. Това съобщиха от пресцентъра на  ЧЕЗ . В момента се довършват дейностите в Бояна, Драгалевци, Симеоново, вилна зона Симеоново, Бистрица, Панчарево, Кокаляне, Горубляне, Железница и Казичене.  \r\n„Разбираме, че работата води до смущения на комфорта на клиентите, но ние сме длъжни да осигурим безопасността на нашите служители, които работят по мрежата. Призоваваме хората за малко търпение, защото тези дейности ще осигурят спокойствието им в дългосрочен план. Поемаме ангажимент да работим максимално оперативно и да сведем до минимум прекъсванията“, каза Виктор Станчев, главен оперативен директор  на ЧЕЗ Разпределение България.  \r\nВ момента ЧЕЗ Разпределение извършва реконструкция и модернизация на електропроводите, които захранват столичните Бистрица, Железница и вилна зона Симеоново. Дейностите по реновиране на съоръженията ще повишат качеството и надеждността на електрозахранването на клиентите в тези райони. Във връзка с това, за осигуряване на безопасната работа на служителите и защита на живота и здравето им се налага извършването на оперативни превключвания, които ще доведат до кратковременни прекъсвания на електрозахранването на 6, 7 и 8 ноември между 08.30 часа и 17.15 часа.  \r\nЧЕЗ Разпределение монтира и дистанционно обслужвани електромери, които дават възможност за анализ на мрежата в реално време, за проследяване на товарите и за наблюдаване на заетия капацитет. В момента работата се довършва в Бояна, Драгалевци, Симеоново, Панчарево, Кокаляне, Горубляне, Железница, Казичене, Пасарел. Предстои инсталирането им в с. Яна, в Горни и Долни Богоров и Враждебна. Освен монтирането на електромерите, се извършват дейности и за включването им в една обща система, така че да може да се извършва постоянен мониторинг на мрежата. Работата налага да се извършват оперативни превключвания, които водят до кратковременни прекъсвания на електрозахранването. Клиентите, които ще бъдат без електрозахранване по-продължителен период от време биват уведомявани съгласно нормативните изисквания чрез средствата за масова информация и на сайта на ЧЕЗ Разпределение.  \r\nУсилено се внедряват и автоматизирани устройства по електроразпределителната мрежа в динамично развиващите се райони около София, които значително ще подобряват качеството на услугата още от тази зима. Устройствата сигнализират къде е аварията и това скъсява времето за нейното локализиране, подават команда на съоръженията да се изключат, а някои устройства имат възможността сами да изключат електропровода. Освен това те дават възможност за отделяне на авариралия участък в рамките на няколко минути и по този начин по-голямата част от клиентите остават незасегнати, докато се отстраняват повредите.  През тази година инвестираме 6.6 млн. лв. в подобни елементи, като до края на годината предвиждаме броят им да е близо 800. „Това ще се усети много сериозно върху качеството на услугата, която предоставяме на нашите клиенти още през предстоящия есенно-зимен сезон, който вече започна“, допълни Виктор Станчев.", "date": "2018.11.06", "title": "ЧЕЗ изпълнява ключови проекти край София, което може да доведе до кратки прекъсвания на електрозахранването"}
{"url": "http://www.focus-news.net/news/2018/11/06/2587022/dobrich-v-obshtinata-shte-se-provede-informatsionna-sreshta-za-vazmozhnostite-za-zapochvane-na-biznes-v-regiona.html", "text": "В Бизнес залата на Общината е организирана информационна среща за започване на бизнес в региона. Това съобщи екипът на Областния информационен център в Добрич, продължаващ своята работа по проект на Община град Добрич, предаде кореспондент на  Радио „Фокус” – Варна . Срещата е първа по рода си. Тя е с безплатен достъп и започва в 11.30 часа. На нея желаещите да стартират бизнес в североизточния регион ще се запознаят с възможностите за включване в проекта от експертите на Бизнес пре-акселератор на Североизтока. Общата цел на проекта е насърчаване на предприемачеството и създаване на предприятия, включително иновативни и свързани с дигитализацията, „интернет на нещата“, „индустрия 4.0“, също „зелен“ бизнес и свързан с мерки за развитие в областта на политиката по околна среда, политиката по изменение на климата и ресурсната ефективност и предизвикателствата на смарт-градовете като устойчива възможност за професионално развитие на безработни, неактивни и наети лица, включително и на младежите от територията на Североизточния район. Ще бъдат осигурени нови перспективи за професионалното им развитие и ще бъде увеличен броят на включените в самостоятелна заетост безработни, неактивни и наети лица, като проектът ще гарантира осигуряването на 60 участника в самостоятелна заетост при напускане на операцията.  \r\nЖулиета НИКОЛОВА", "date": "2018.11.06", "title": "Добрич: В Общината ще се проведе информационна среща за възможностите за започване на бизнес в региона"}
{"url": "http://www.focus-news.net/news/2018/11/06/2587019/varna-ombudsmanat-maya-manolova-shte-se-sreshtne-s-bivshi-sluzhiteli-na-faliralata-aviokompaniya-er-via-vav-vrazka-s-neizplatenite-im-trudovi-vaznagrazhdeniya-i-obezshteteniya.html", "text": "В 15.30 часа в Областна администрация Варна на ул. Преслав № 26 омбудсманът Мая Манолова ще се срещне с бивши служители на фалиралата авиокомпания „Ер Виа“ във връзка с неизплатените им с месеци трудови възнаграждения и обезщетения. Това съобщиха от пресцентъра на  Омбудсмана на Република България . \r\nПо-късно омбудсманът ще разговаря с ръководствата на Окръжния и Районния съд по повод предложенията за създаване на специализирани съдебни състави и щадящо правосъдие по отношение на деца в родителски конфликт.", "date": "2018.11.06", "title": "Варна: Омбудсманът Мая Манолова ще се срещне с бивши служители на фалиралата авиокомпания „Ер Виа“ във връзка с неизплатените им трудови възнаграждения и обезщетения"}
{"url": "http://www.focus-news.net/news/2018/11/06/2587012/hungary-today-geopoliticheskata-situatsiya-na-ungariya-i-neynite-optsii-vav-vanshnata-politika.html", "text": "Когато президентът на Турция Реджеп Таийп Ердоган беше на визита в Будапеща в средата на ноември, премиерът на Унгария Виктор Орбан повтори същия принцип, за който е говорил много пъти през последните години, а именно – триъгълника на столиците Берлин, Москва, Истанбул – които традиционно имат силно влияние върху външната политика на Унгария. Това добре оформено „шикалкавене“ е основано на настоящите условия, но в същото време изглежда малко преувеличено. Без съмнение, Хабсбургската империя играе значителна роля, а нейната столица е Виена – връзка, наследена от Германската империя, управлявана от Берлин. Това е вярно също за Турция, но по-назад във времето, и за Русия през последните 170 години, пише  електронното издание Hungary Today  в анализ, представен без редакторска намеса. \r\nВъншната политика на Виктор Орбан има своите исторически прецеденти в политическата философия и практика на великия Принц на Трансилвания Габор Бетлен и Ференц Деак, мозъкът на Австро-Унгарския компромис, както и в деликатно балансираната политика на Миклош Калай по време на Втората световна война. Орбан посочва, че геостратегическата позиция на страната е реалност, която не може да бъде променена; единствената възможност е да се възползваш максимално от нея. Решаващ момент тук е, че Унгария трябва да развива добри политически и икономически връзки с Великите сили около нея, без да изпада в тежки зависимости към някоя от тях. \r\nВ момента, доставките на газ за Унгария идват почти изцяло от Русия, какъвто е случаят с много европейски страни. Руската Федерация е богата на природни ресурси, и независимо, че има сериозни вътрешни проблеми, тя със сигурност ще остане Велика сила и през следващите десетилетия заради демографската си тежест и военния потенциал. Турция има население от 80 милиона и силна армия, нейната икономика расте стабилно през последните 20 години и тя има значително влияние върху Близкия Изток, включително върху миграцията. Също така, все по-авторитарния режим на Ердоган явно е решен, не без носталгия по османските времена, да си осигури плацдарм в региона. Германия е водещата сила в Европа с четвъртата най-голяма икономика на света и 82-милионно население, което я прави страната с най-голямо население в Европейския съюз. Взимайки предвид всичко това, тя без съмнение е страна номер едно в Съюза. \r\nВъпреки че Орбан не каза, че трите страни са равни за Унгария, това, че ги спомена в един пакет може спокойно да бъде интерпретирано именно така. Но, това със сигурност не е вярно. Що се отнася до Русия, отношенията всъщност са истински необходими само в една сфера: енергийните доставки. Важността им вероятно ще намалее с времето, предвид това, че възобновяемата енергия се развива. От друга страна, независимо от огромния военен потенциал на Русия и ядрения й арсенал, страната изостана от САЩ след разпадането на СССР (военния й бюджет е една десета, а БВП една пета от американските – като последният е изчислен в полза на русия по системата PPP). Накрая, като член на НАТО, Унгария получи отбранителния чадър на тази организация. \r\nТурция стана много по-силна през последните 20 години, особено, след като миграцията увеличи геополитическата й важност напоследък. Въпреки това, нейният глас е по висок от политическата й тежест и тя все още е и, най-вероятно ще остане, регионална сила. Членството на Турция в НАТО със сигурност ограничава амбициите й в региона. \r\nНе подлежи на съмнение това, че измежду трите страни, германското влияние се усеща най-силно и това едва ли ще се промени в бъдеще. Германският дял във външната търговия на Унгария е една пета и е много по-голям от този на всички други партньори, а положението при външните инвестиции е същото. Двойната връзка във форматите НАТО и ЕС също прави връзката още по-силна. Друг общ аспект е, че както Германия, така и Унгария се коренят в западното Християнство, а демократичните ценности са дълбоко вкоренени в техните общества, дори и да могат да се открият някои несъответствия в това. Друг въпрос е дали би било препоръчително Унгария да \"диверсифицира\" своята зависимост от Германия, като се опитва да намери други референтни точки в рамките на ЕС в бъдеще. \r\nДруг важен момент е, че унгарското общество, независимо от разочарованието му в Запада след падането на комунизма, е фундаментално и силно насочено към Запада и въпреки че често критикува някои политики на ЕС, той е силен поддръжник на Европейския съюз и симпатизира на Германия (и Австрия). За сравнение, поради 150-годишното османско владичество, хората са резервирани към Турция и поради двойното завладяване от Русия през 1849 г. и Съветския съюз между 1944 и 1991 г. в страната има огромни антируски настроения. Освен това Орбан не спомена САЩ в оценката си, въпреки че все още е водещата сила на света и НАТО от икономическа и военна гледна точка. Дори изолационистките мерки на Тръмп в определени области не могат да премахнат тази тенденция. Америка играе важна роля в съдбата на Унгария през 20-ти век (Първата световна война, Четиринадесетте точки на Удроу Уилсън, Втората световна война, ненамесата през 1956 г. или Малтийския разговор между Горбачов и Буш). \r\nОсновният политически дом на Унгария е ЕС, чието усъвършенстване трябва да бъде постигнато с политически средства - нещо, което често се обявява от самия Орбан през последните години. Отношенията с Турция и Русия са важни, но твърде голямата зависимост от тях няма да обслужва националните интереси на Унгария. Разбира се, да се разглеждат нашите западни връзки и нашите неоспорими ангажименти към Запада като нещо, което автоматично донесе на страната просперитет и богатство също би било лошо, както беше доказано с края на комунизма преди четвърт век. Мъдрото съчетание на вяра в споделените ценности и трезвия реализъм по отношение на своите интереси е това, от което Унгария се нуждае през следващите десетилетия. \r\nПревод и редакция:", "date": "2018.11.06", "title": "Hungary Today: Геополитическата ситуация на Унгария и нейните опции във външната политика"}
{"url": "http://www.focus-news.net/news/2018/11/06/2587020/elena-yoncheva-bsp-iskame-nezavisima-tehnicheska-ekspertiza-na-patishtata-ako-nyama-ot-kakvo-da-se-pritesnyava-pravitelstvoto-tryabva-da-ni-podkrepi.html", "text": "Искаме независима техническа експертиза на пътищата – ако няма от какво да се притеснява, правителството трябва да ни подкрепи. Това каза говорителят на ПГ на „БСП за България“ Елена Йончева пред журналисти след внасяне на искане в АПИ за ревизия на всички проблемни пътища в България, предаде репортер на  Агенция „Фокус“.  „Внесохме искане в АПИ да бъде направена независима техническа експертиза на автомагистралите „Тракия“, „Хемус“, „Струма“ и „Марица“, както и на първокласен път I и на второкласен път – 18“, каза Йончева и уточни, че второкласният път е околовръстният на София, който е най-натоварен, а първокласният пътят Видин – Кула. „За да обезпечим реален и безпристрастен резултат на направената техническа експертиза, настояваме тя да бъде направена в независима европейска независима лаборатория“, допълни още говорителят на ПГ на „БСП за България“. По думите ѝ идеята е да се покаже дебелината на пластовете, техният състав да се сравни  даденият участък с първоначалните планове. „Искаме да получим отговор краде ли се от българските магистрали? Състоянието на българските магистрали е видимо за всеки от нас без да се прави техническа експертиза. Много често след като бъдат направени пътищата, започва и техният ремонт. В българското общество съществува убеждението, че голям процент от обществените поръчки за магистрали вместо да се дадат за магистрали – този процент се връща към властта“, каза Йончева и обясни, че поради тази причина БСП иска това независимо изследване. Йончева покани медиите да проследят целия експертен процес и правителството да  подкрепи БСП в тази независима експертиза. „Вярваме, че това е единственият начин да изчистим името на България. Ако няма какво да се притесняват, би трябвало да ни подкрепят в искането за такава независима техническа експертиза“, обясни още Йончева.  \r\nДеница КИТАНОВА", "date": "2018.11.06", "title": "Елена Йончева, БСП: Искаме независима техническа експертиза на пътищата - ако няма от какво да се притеснява, правителството трябва да ни подкрепи"}
{"url": "http://www.focus-news.net/news/2018/11/06/2587024/sliven-42-godishen-shofyor-e-zadarzhan-za-sbivane-s-peshehodets-sled-konflikt-za-otneto-predimstvo.html", "text": "42-годишен шофьор е задържан за сбиване с пешеходец след конфликт за отнето предимство. Това съобщиха от  ОДМВР - Сливен . Мъжът е задържан за отнемане на предимство на пешеходец и причиняване на телесна повреда. На 5 ноември около 09.15 часа на пешеходна пътека в района на кръстовище „Розова градина“ е възникнал конфликт за реда на пресичане между 42-годишния водач на лек автомобил „Мерцедес“ с инициали Б.С. и пешеходец на 18 години. След като Б.С. не е пропуснал стъпилия на пешеходната пътека 18-годишен младеж, между тях възниква спор и размяна на обидни реплики, отправени и от двете страни. Впоследствие момчето било пресрещнато и нападнато от Б.С. до блок „Божур“, който му е причинил средна телесна повреда, изразяваща се в счупване на носа. След проведените незабавни издирвателни действия Б.С. е задържан,  свидетелството за управление му е отнето за неплатени глоби. По случая в РУ - Сливен е образувано досъдебно производство.", "date": "2018.11.06", "title": "Сливен: 42-годишен шофьор е задържан за сбиване с пешеходец след конфликт за отнето предимство"}
{"url": "http://www.focus-news.net/news/2018/11/06/2587026/targovishte-30-godishen-mazh-ot-grad-popovo-e-zadarzhan-za-pritezhanie-na-nezakonen-revolver.html", "text": "30-годишен мъж е задържан за притежание на незаконен револвер. Това съобщиха от  ОДМВР - Търговище . На 5 ноември 2018 г. в управлението е доведен 30-годишният мъж с инициали Н.Н. от град Попово, за когото е установено, че държи у себе си револвер “Velomith Martian”, без да има надлежно разрешително за това. Оръжието е иззето по надлежния ред. Образувано е бързо полицейско производство по описа на РУ - Попово.", "date": "2018.11.06", "title": "Търговище: 30-годишен мъж от град Попово е задържан за притежание на незаконен револвер"}
{"url": "http://www.focus-news.net/news/2018/11/06/2587027/sport-zlatan-ibrahimovich-smyata-che-klasata-na-visshata-liga-e-nadtsenena-futbolistite-ne-bili-tehnichni.html", "text": "Прочутият шведски нападател Златан Ибрахимович даде интервю, в което заяви, че класата на Висшата лига се надценява, защото техническите умения на футболистите са скромни. Въпреки това, той подчерта, че му е харесало да играе в английското първенство, в което скоростта на играта е много висока. Ибрахимович е горд, че на 35 години е опровергал критиците си и е вкарал 29 гола в 53 мача за Манчестър Юнайтед. В момента 37-годишният швед е пред договор за завръщане в италианския гранд Милан.", "date": "2018.11.06", "title": "Спорт: Златан Ибрахимович смята, че класата на Висшата лига е надценена – футболистите не били технични"}
{"url": "http://www.focus-news.net/news/2018/11/06/2587025/elena-yoncheva-bsp-nezavisimata-ekspertiza-na-patishtata-shte-bade-malka-krachka-sreshtu-sistemata-koyato-ni-ubiva.html", "text": "Независимата експертиза на пътищата ще бъде  малка крачка срещу системата, която ни убива. Това каза говорителят на ПГ на „БСП за България“ Елена Йончева пред журналисти след внасяне на искане в АПИ за ревизия на всички проблемни пътища в България, предаде репортер на  Агенция „Фокус“.    „Ако тази схема за усвояване на обществени поръчки за пътищата не бъде разкрита днес, този начин на строителство ще продължи. Смятам, че трябва да бъде спрян. Това е малка, но реална стъпка срещу системата, която убива. Видяхме какво се случи в Своге – това беше системата, която убива“, допълни още Йончева. Говорителят на БСП подчерта, че партията ще събере средства за тази проверка и няма да засегне бюджета на държавата и че БСП се ангажира с осигуряването на финансирането на експертизата.  \"Смятам, че всеки българин е заинтересован истината да излезе“, допълни още Йончева. Тя подчерта, че БСП не желае АПИ да избира лабораторията.   \r\nДеница КИТАНОВА", "date": "2018.11.06", "title": "Елена Йончева, БСП: Независимата експертиза на пътищата ще бъде малка крачка срещу системата, която ни убива"}
{"url": "http://www.focus-news.net/news/2018/11/06/2587023/elena-yoncheva-bsp-iskanata-ot-nas-ekspertiza-na-patishtata-ne-diskreditira-balgarskite-stroiteli-tova-e-edinstveniyat-nachin-profesionalistite-da-badat-zashtiteni.html", "text": "Исканата от нас експертиза на пътищата не дискредитира българските строители – това е единственият начин професионалистите да бъдат защитени. Това каза говорителят на ПГ на „БСП за България“ Елена Йончева пред журналисти след внасяне на искане в АПИ за ревизия на всички проблемни пътища в България, предаде репортер на  Агенция „Фокус“.   „Имаме прекрасни пътни строители, прекрасни инженери и те вероятно са принудени да правят компромиси, попадайки в определена среда, в която се дават обществените поръчки. Те са длъжни да правят компромиси, за да получат работа“, допълни още Йончева. По думите й голям процент от стойността на обществената поръчка за големи инфраструктурни проекти вместо за пътища се връща към властта. Йончева напомни за последния доклад на държавния департамент на САЩ за България, в който се казва, че корупцията по високите етажи на властта е свързана с големи инфраструктурни проекти. На въпрос по какъв начин се връща този процент, Йончева отговори: „Има специализирани органи в държавата, които могат да дадат отговор на този въпрос“. Тя уточни, че се разговаря с лаборатории, които са извън България и могат да направят такава проверка. \r\nДеница КИТАНОВА", "date": "2018.11.06", "title": "Елена Йончева, БСП: Исканата от нас експертиза на пътищата не дискредитира българските строители – това е единственият начин професионалистите да бъдат защитени"}
{"url": "http://www.focus-news.net/news/2018/11/06/2587029/yordan-yordanov-kmet-na-dobrich-v-nachaloto-na-sledvashtata-godina-obshtinata-shte-predstavi-proekt-za-tsyalostno-obnovyavane-na-tsentralniya-pazar.html", "text": "В началото на следващата година Общината ще представи проект за цялостно обновяване на централния пазар. Активно се работи вече за подготовката на този проект. Това съобщи кметът на Добрич Йордан Йорданов, предаде кореспондент на  Радио „Фокус” – Варна . Темата е била обект на внимание от страна на кметския екип в предходните години. „Това е една изцяло нова концепция, която трябва да реши много наболели проблеми, включително облика на пазара“, посочи Йордан Йорданов.   \r\nЖулиета НИКОЛОВА", "date": "2018.11.06", "title": "Йордан Йорданов, кмет на Добрич: В началото на следващата година Общината ще представи проект за цялостно обновяване на централния пазар"}
{"url": "http://www.focus-news.net/news/2018/11/06/2587028/veliko-tarnovo-55-godini-ot-osnovavaneto-si-shte-otbelezhi-velikotarnovskiyat-universitet-sv-sv-kiril-i-metodiy.html", "text": "55 години от основаването си ще отбележи Великотърновският университет „Св. Св. Кирил и Методий“. Това съобщиха за  Радио „Фокус“ – Велико Търново  от висшето учебно заведение. Честванията ще започнат в 11.00 часа с тържествено събрание – концерт. Приветствие ще отправи ректорът проф. Христо Бонджолов. Ще бъдат връчени почетни плакети по повод годишнината. Академично слово за духовността и приноса на Великотърновския университет през изминалите 55 години ще произнесе почетният доктор на висшето учебно заведение проф. Андрей Пантев. Честванията ще продължат с празничен концерт на Градския духов оркестър с диригент маестро Владимир Бошнаков и студентите от специалност Педагогика на обучението по музика. В 13.00 часа в корпус 201Б ще бъде открит кабинет за електронно обучение и видеоконферентна връзка.  \r\nПразничната програма продължава и на следващия ден, 7 ноември, от 10.30 часа в 321 аудитория, с церемония по връчване на инсигниите Почетен доктор на Великотърновския университет на Негово Високопреосвещенство Струмишкия митрополит Наум. \r\nЩе бъде представен и научния сборник на първия випуск Българска филология на Великотърновския университет. \r\nМария НЕДЕВА", "date": "2018.11.06", "title": "Велико Търново: 55 години от основаването си ще отбележи Великотърновският университет „Св. Св. Кирил и Методий“"}
{"url": "http://www.focus-news.net/news/2018/11/06/2587030/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и  Община Пещера  -  „Здравей, Пещера“  ще чуете повече за проектите, по които Община Пещера получи финансиране от Правителството, както и за ремонтите на пътната инфраструктура и обществените сгради в родопския град. Събеседник по темата ще бъде Николай Зайчев, кмет на Пещера. От кмета на село Радилово пък ще разберем повече за дейността на храма „Свети Теодор Тирон“, който отбеляза наскоро своята 200-годишнина, както и за три ценни икони, които изчезват при вандалски набези от църквата и следите им се губят до днес. В предаването ще научите повече и за дейността на самодейните състави към читалище „Развитие“ в пещера и многобройните отличия, които са завоювали на различни културни фестивали.  \r\nТелефоните за връзка със студиото са 0885 606692 и 034 420020.", "date": "2018.11.06", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/11/06/2587033/makedonskata-presa-v-shok-ot-smart-na-17-godishno-momiche-predizvikana-ot-glutnitsa-bezdomni-kucheta.html", "text": "Всички основни македонски печатни са в шок от трагичен инцидент, който се е разиграл в град Гостивар в понеделник вечерта.  „Фокус“ ,  „Денешен“ ,  „Вечер“  и  „Нова Македония“  пишат ,че към 19 часа, в близост до градската болница, 17-годишно момиче от село Здуние е нападнато от бездомно куче, или глутница бездомни кучета, според различните версии, от което се защитавало и бягало, в резултат от което стигнало до края на кея, изгубило равновесие и паднало в река Вардар. Очевидци на трагедията веднага съобщили в полицията за инцидента и след тричасово издирване тялото е намерено от жители на село Балиндол около 22 часа, които веднага съобщили на правозащитните органи. \r\nОт местното полицейско управление веднага изпратили екип на мястото, извлекли тялото от водата, а лекар констатирал смъртта, след като момичето не дало признаци на живот. Агенция „Фокус“ припомня: \r\nТова далеч не е първият случай, когато глутница бездомни кучета причиняват проблеми в Македония. Например, през септември се разбра за такъв случай само, защото жертвата на глутница в Скопие беше служител на Световната Банка. Привеждаме целия материал за инцидента с видни гости на македонската столица: „Курир“ (Македония): Кучета нападнаха служител на Световната банка в Скопие, той си счупил крака при бягството, предишната им жертва е член на екипа на Йенс Столтенберг  \r\nСкопие. Служител на Световната банка, който е на посещение в мисията в Скопие е бил нападнат от глутница кучета, докато тичал на кея на река Вардар в столицата, при бягството си паднал и си счупил крака. Когато бил нападнат от кучетата, банкерът започнал да вика за помощ, но не получил такава, независимо, че в близост забелязал униформени лица, съобщава СДК.МК, пише скопското електронно издание „Курир“. \r\nСлед това потърпевшият е откаран в една от частните болници в Скопие, отбелязва изданието. \r\nОт Мисията на Световната банка в Македония са потвърдили инцидента пред СДК. \r\n„Член на екипа на световната банка, който е на посещение в Македония, беше нападнат от улични кучета на кея на Вардар, докато правел джогинг. От страх скочил от зида и си счупил крака. Сега се чувства добре, но естеството на нараняването му е такова, че му трябва време, за да оздравее“, за уточнили пред „Сакам да кажам“ от мисията на СБ в Скопие. „Световната банка съжалява за този неприятен епизод. Скопие е хубав и гостоприемен град, но смятаме, че е важно да се контролира проблема с дивите кучета в градовете по начин, който е хуманен за четириногите и който осигурява сигурност за гражданите и посетителите на града“, добавят още от СБ. \r\nСпоред очевидци, същата глутница е нападнала на кея и член на екипа на генералния секретар на НАТО Йенс Столтенберг по време на неговото двудневно посещение в Скопие на 5 и 6 септември, но той останал невредим. \r\nПревод и редакция:", "date": "2018.11.06", "title": "Македонската преса в шок от смърт на 17-годишно момиче, предизвикана от глутница бездомни кучета"}
{"url": "http://www.focus-news.net/news/2018/11/06/2587031/blagoevgrad-v-grada-se-izvarshva-speshna-podgotovka-za-esenno-zimniya-period-na-ulitsi-na-zemna-osnova.html", "text": "В В Благоевград се извършва спешна подготовка за есенно-зимния период на улици  на земна основа. Това каза за  Радио „Фокус“-Пирин  Велизар Еремиев, пиар на Община Благоевград. „Ремонтите започват от улиците „Кресна“, „Заря“ и „Питу Гули“ в квартал „Струмско“. По продължението им ще бъде положен фрезован материал, за да могат да бъдат изравнени. Трите улици никога не са били асфалтирани“, отбеляза Еремиев. В момента се извършват отчуждителни мероприятия и след приключването им ще бъдат заложени за цялостно изграждане. „От 2012 година до този момент, голяма част от улиците в квартал „Струмско“ бяха благоустроени, бяха  изградени тротоари и осветление.  \r\nПаралелно с това, Община Благоевград работи и върху изграждане на инфраструктура в IV микрорайон, където улиците също са на земна основа. По инициатива на кмета д-р Атанас Камбитов, в квартала бяха узаконени  незаконните жилищни кооперации, с което бяха решени проблеми, стоящи десетки години пред живеещите в района“, каза още Еремиев. \r\nЛора КАЛЧЕВА", "date": "2018.11.06", "title": "Благоевград: В града се извършва спешна подготовка за есенно-зимния период на улици на земна основа"}
{"url": "http://www.focus-news.net/news/2018/11/06/2587035/haskovo-115-hilyadi-novi-tsvetya-sa-zasadeni-v-grada.html", "text": "115 хиляди нови цветя засадиха в градинките в Хасково служителите на ОП „Екопрогрес“, растенията са произведени в разсадника на предприятието. Това съобщиха от пресцентъра на  Общината . На над 4 декара и половина са засадени издръжливите на студ различни видове и цветове виола, зотис, селене и белис. Още над 7 хиляди корена цветя остават в разсадника като резерв. \r\nДекар лавандула е засят в цветарника, резниците са дарение от Марин Хаджиев от Смолян, който отглежда лавандула в землището на селата Конуш и Тракиец. През пролетта лавандулата ще бъде засята в зелените площи в Хасково. \r\nОт 12 ноември започва зазимяването на екзотичните растения разположени в централната част на града. През студените месеци те ще бъдат отглеждани в оранжерията на ОП „Екопрогрес“", "date": "2018.11.06", "title": "Хасково: 115 хиляди нови цветя са засадени в града"}
{"url": "http://www.focus-news.net/news/2018/11/06/2587036/ministar-predsedatelyat-boyko-borisov-se-sreshtna-s-glavniya-ravin-na-evropa-pinkas-goldshmidt.html", "text": "Министър-председателят Бойко Борисов се срещна с главния равин на Европа Пинкас Голдшмидт. Това съобщиха от  Правителствената информационна служба . По време на разговора главният равин изрази благодарност към българското правителство за подкрепата и сигурността, която страната ни оказва към българската еврейска общност. Пинкас Голдшмидт отбеляза, че в други части на Европа се наблюдава увеличаване на проявите на антисемитизъм за разлика от България. Премиерът Бойко Борисов подчерта, че страната ни винаги е била пример за религиозна толерантност и в България традиционно няма процеси на антисемитизъм. Той добави, че по тези въпроси у нас има и специален национален координатор, чийто функции се изпълняват от заместник-министър на външните работи.   \r\nГлавният равин Голдшмидт заяви, че България и правителството са изключително уважавани сред еврейските общности в Европа. В разговора премиерът Борисов подчерта, че не трябва да се забравя подвига на българите за спасяването на българските евреи по време на Холокоста.  \r\nВ разговора премиерът Борисов беше поканен от Конференцията на европейските равини да участва като почетен гост в работната им сесия в рамките на Мюнхенската конференция по сигурност през февруари 2019 г.", "date": "2018.11.06", "title": "Министър-председателят Бойко Борисов се срещна с главния равин на Европа Пинкас Голдшмидт"}
{"url": "http://www.focus-news.net/news/2018/11/06/2587021/libertas-makedoniya-organizira-se-protest-v-sryada-spravedlivost-za-nikola-gruevski.html", "text": "Във „Фейсбук“ страницата „Справедливост за Никола Груевски“ е обявен мирен протест в подкрепа на бившия премиер пред сградата на Основния съд в Скопие в сряда от 19 часа, пише  скопското електронно издание „Либертас\" . \r\n„Уважаеми граждани, членове на ВМРО-ДПМНЕ, македонци и македонки, братя и сестри, цяла Македония е свидетелка на несправедливостта срещу бившия премиер Никола Груевски. Бързите присъди в съкратени срокове имат за цел единствено вкарването в затвора на Никола Груевски. \r\nЗа тази цел се призовават всички граждани на Република Македония на 07.11.2018 година (сряда) от 19 часа на мирен граждански протест за справедливост за Никола Груевски пред сградата на Основния съд Скопие 1! \r\nКогато несправедливостта е на власт, непокорството е единственият път към справедливостта“, гласи призивът в социалната мрежа. \r\nИначе, отбелязва „Либертас“, за сряда е насрочено заседанието на парламентарната комисия, която трябва да разгледа въпроса за свалянето на депутатския имунитет на Груевски. В понеделник той получи решението, с което го информират официално, че е отхвърлена молбата му за отлагане на излежаването на присъдата. Оттогава за бившия премиер тече тридневен срок, в който той може да обжалва, а в четвъртък трябва да се яви в затвора в Шуто Оризари. \r\nПревод и редакция:", "date": "2018.11.06", "title": "„Либертас“ (Македония): Организира се протест в сряда – „Справедливост за Никола Груевски“"}
{"url": "http://www.focus-news.net/news/2018/11/06/2587034/ministar-tsetska-tsacheva-s-promenite-v-npk-ne-se-vavezhda-taen-arest-naprotiv-razshiryava-se-kragat-na-litsata-koito-zadarzhaniyat-mozhe-da-uvedomi.html", "text": "С промените в НПК не се въвежда таен арест, напротив, разширява се кръгът на лицата, които задържаният може да уведоми. Ограничението е само по отношение на конкретно лице, за което има данни, че може да попречи на разследването. Това каза министърът на правосъдието Цецка Цачева в предаването „Още от деня“ по  БНТ . На въпрос дали се въвеждат тайни арести за 48 часа за възрастните и за децата до 24 часа, тя отговори: \"И членовете на правна комисия, и Народното събрание, което на първо четене гласува предложените промени в НК, с които се променят текстове и в НПК, са наясно тогава, когато не се изважда определен текст извън общата систематика. Става дума за транспониране на директива от 2013 година. Там сме в тотална  забава с наказателно производство по тази директива, която визира достъпа до адвокат и възможността за уведомление от трето лице“, коментира Цачева. По думите ѝ по Конституция всяко едно лице от момента, в който е задържано, дали това е от компетентността на МВР 24-часовото задържане, или на Прокуратурата 72-часовото задържане, това лице има право на адвокат. „Това е гарантирано право в българската конституция, така че не става въпрос за никакъв таен арест. Това, което събуди вълнението по отношение на тези 48 часа, се отнася до следното: по сега действащите разпоредби от момента на задържането под стража, лицето имаше право да информира членове на семейството, на работодатели, а тези, които са с двойно гражданство, консулски служби по негов избор. В момента се дава възможност още по-широко да се разтвори кръгът на лицата, които могат да бъдат уведомени по желание на задържаното лице“, допълни министърът. Според нея при неотложна необходимост, в два конкретни случая, когато става дума за застрашаване на живот, свобода на дадено лице, или пък опасност от провал в разследването, прокуратурата може с постановление да откаже за 48 часа да бъде информирано конкретно лице, но това не означава, че задържаният не може да посочи друго. „Тази директива е реакция на европейското законодателство по отношение на атентатите във Франция, става дума за тероризъм, за организирани престъпни групи, това е била целта и смисълът. Що се отнася до непълнолетните, там задължително се уведомява Агенцията за закрилата на детето. Няма никакви тайни арести. Прокурорското постановление подлежи на обжалване пред съд, който се произнася незабавно. Тези 48 часа се включват в общите 72 на задържане. Никакви други текстове не се пипат. Между първо и второ гласуване в парламента, ако народните представители могат, ще бъде добре, да прецизират още текстовете, ако преценят, че някъде не е ясно. Категорично няма тайни арести, адвокатът през цялото време е до своя клиент“, увери още Цецка Цачева.", "date": "2018.11.06", "title": "Министър Цецка Цачева: С промените в НПК не се въвежда таен арест, напротив, разширява се кръгът на лицата, които задържаният може да уведоми"}
{"url": "http://www.focus-news.net/news/2018/11/06/2587041/kardzhali-62-godishen-mazh-e-zadarzhan-v-selo-nenkovo-za-otpraveni-zakani-za-ubiystvo.html", "text": "62-годишен мъж е задържан в село Ненково за отправени закани за убийство. Това съобщиха от  ОДМВР - Кърджали . Мъжът е задържан за срок до 24 часа в РУ - Кърджали. Инцидентът е станал в село Ненково на 4 ноември около 17.00 часа. Агресивното поведение на мъжа било насочено към 46-годишна негова съседка, с която имали спор по финансови въпроси. Работата по случая продължава разследващ полицай.", "date": "2018.11.06", "title": "Кърджали: 62-годишен мъж е задържан в село Ненково за отправени закани за убийство"}
{"url": "http://www.focus-news.net/news/2018/11/06/2587038/varhovniyat-kasatsionen-sad-potvardi-prisada-na-varnenskiya-okrazhen-sad-za-shofyor-prichinil-po-nepredpazlivost-smart-pri-katastrofa.html", "text": "Върховният касационен съд потвърди ефективната присъда на Варненския окръжен съд и Варненския апелативен съд от 5 години и 6 месеца „лишаване от свобода“ спрямо Бейтула Исмаил, причинил по непредпазливост смъртта на 23 годишен мъж при катастрофа. Касационният съд потвърждава и втората част от осъдителната присъда, а именно лишава Бейтула от правото да управлява автомобил за срок от 8 години и шест месеца. Подсъдимият следва да плати и разноските по делото в размер на 3 207,25 лв. Това съобщиха от пресцентъра на  Окръжен съд – Варна . \r\nТежката катастрофа е станала на 28 август 2016 година на главен път София-Варна преди входа за град Варна. Тогава автомобилът на Бейтула буквално е изблъскал от пътното платно служебната кола на жертвата. В хода на съдебното следствие е установено, че подсъдимият се е движил с превишена скорост, както и че автомобилът му е  бил конструктивно изменен с цел увеличаване мощността на двигателя. \r\nСправка по делото показва, че 30 годишният  Бейтула е осъждан за причиняване на смърт по непредпазливост и в друго ПТП, но е бил реабилитиран му. Той има налагани многократно наказания за нарушаване на правилата за движение, свързани със скоростта. \r\nПрисъдата на Варненския окръжен съд, произнесена на 1 юни 2017г., беше обжалвана пред Апелативния съд във Варна, който я потвърди. Решението на Върховен касационен съд е окончателно. Наказанието ще бъде изтърпяно при първоначален „общ“ режим.", "date": "2018.11.06", "title": "Върховният касационен съд потвърди присъда на Варненския окръжен съд за шофьор, причинил по непредпазливост смърт при катастрофа"}
{"url": "http://www.focus-news.net/news/2018/11/06/2587037/kmetat-na-selo-bogdanitsa-aleksandar-aleksandrov-horata-ot-seloto-nyama-protestirat-sreshtu-izbivaneto-na-ptitsi-vsledstvie-na-otkritiya-ptichi-grip.html", "text": "Хората от село Богданица няма протестират срещу избиването на птици вследствие на открития птичи грип, съобщи за  Радио „Фокус“-Пловдив  кметът на селото Александър Александров. По думите му първоначално са измрели около 1500 кокошки, след което са уведомени компетентните органи в лицето на Областна дирекция по безопасност на храните-Пловдив, които са установили инфлуенца по птиците вследствие на което са унищожени и загробени 39 000 кокошки-носачки. В селото има две птицеферми, като заболяването е открито в халета на едната от тях.  \r\nНа въпрос дали хората се притесняват кметът на село Богданица отговори, че е нормално да се притесняват, но няма нищо страшно. Той добави, че това е първи случай на птичи грип в селото. Александър Александров предположи, че болестта се дължи на храната, с която се хранят кокошките. В момента фермата работи. Определена е 3-километрова предпазна зона, в която са обхванати селата Богданица, Ахматово и Селци в община Садово. В наблюдаваната 10-километрова зона включва 8 населени места от община Садово, 5 - от община Асеновград и две - в Първомайско. В тези зони се забранява търговията с птици и яйца за разплод, като единствено може кокошките да се колят, при спазване на изискванията в нормативната база. Забраняват се и пазарите, панаирите и изложбите на птици. \r\nМария РУСЕВА", "date": "2018.11.06", "title": "Кметът на село Богданица Александър Александров: Хората от селото няма протестират срещу избиването на птици вследствие на открития птичи грип"}
{"url": "http://www.focus-news.net/news/2018/11/06/2587039/ministar-emil-karanikolov-za-parvoto-polugodie-na-2018-g-iznosat-ni-za-kitay-raste-s-10.html", "text": "За последните 10 години българският износ за Китай се е увеличил десетократно, а само през първите шест месеца на тази година нараства с 10% спрямо същия период на 2017 г. и възлиза на 366.7 млн. щ. д. Това заяви министърът на икономиката Емил Караниколов, при посещението си на българския щанд на Първото издание на Китайския международен панаир за вносни стоки /CIIE/, който се провежда в Шанхай, съобщиха от пресцентъра на  Министерството . \r\nМинистър Караниколов е на посещение в Китай, начело на бизнес делегация, в която влизат представители на 32 български компании-изложители, които представят своите стоки и услуги в секторите - хранително-вкусова промишленост, козметика и услуги. В първото издание на Китайския международен панаир за вносни стоки участват над 130 държави, а българското национално участие се организира от Изпълнителната агенция за насърчаване на малките и средните предприятия (ИАНМСП) към Министерство на икономиката.  \r\nИкономическият министър подчерта, че страната ни участва в Първото издание на Китайския международен панаир, с цел лансиране на българските продукти на китайския пазар. „Считаме, че има още възможности за по-нататъшно разширяване на българския износ за Китай и ще продължим да работим усилено тази тенденция да продължи и занапред“, допълни той. Българският щанд бе посетен лично и от Европейския комисар за здравеопазването и безопасността на храните Витенис Андриукайтис. \r\nПо време на официалната си визита в Китай министър Караниколов проведе среща с г-н Джън Шанджие, секретар на гр. Нинбо. На срещата се постигна съгласие държавната компания „Индустриални зони\" съвместно с град Нинбо да стартират действия по създаването в България на съвместна индустриална зона. Като първа стъпка, „Национална компания индустриални зони” ЕАД съвместно с китайските партньори ще подготвят и подпишат меморандум, в който определят конкретните действия, на страните. \r\nДвамата обсъдиха и търговско-икономическото сътрудничество в рамките на инициативата „16+1\". От 2014 г. Нинбо е домакин на ежегодното Експо за търговия и инвестиции във формат 16+1, в което Министерство на икономиката чрез ИАНМСП организира всяка година българско национално участие. Изразена бе готовност за организиране на сериозно участие от български компании и през следващата година. \r\nПровеждането на Китайския международен панаир за вносни стоки (CIIE) беше обявено от президента на Китай Си Дзинпин през май 2017 г. в рамките на Първия Диалог на високо ниво на форума „Един пояс, един път”, проведен в гр. Пекин. Организацията на форума се осъществява от Министерството на търговията на Китай и специално Бюро, създадено към министерството, както и от Община Шанхай. В първото издание на Китайския международен панаир за вносни стоки ще участват над 130 държави, като всички държави членки на ЕС ще участват в изложението.", "date": "2018.11.06", "title": "Министър Емил Караниколов: За първото полугодие на 2018 г. износът ни за Китай расте с 10%"}
{"url": "http://www.focus-news.net/news/2018/11/06/2587045/77-godishna-zhena-stana-nay-vazrastniyat-obvinyaem-za-uchastie-v-organizirana-prestapna-grupa.html", "text": "Специализираният наказателен съд определи мярка за неотклонение „Задържане под стража“ на 77-годишна жена, обвинена от Специализирана прокуратура за участие в организирана престъпна група за разпространение на наркотици в столичния жк. „Люлин“. Това съобщиха от пресцентъра на  Апелативна специализирана прокуратура . Най-тежката мярка е наложена и на останалите трима от групата, в т.ч. на внука на възрастната жена, който ръководел престъпната структура. Съдът обоснова определението си за жената с доброто ѝ здравословно състояние, както и с опасността да извърши друго престъпление – когато внукът ѝ отсъствал, тя разфасовала кокаин и марихуана на дози и го продавала в дома си на клиенти след уговорка по телефона. \r\nУчастниците са задържани на 1 ноември 2018 г. при операция на ГДБОП и Специализираната прокуратура. У всеки от тях са намерени и иззети различни количества наркотици. Малко преди разследващите да влязат в жилището на възрастната жена, тя изхвърлила през прозореца плик с близо четвърт килограм марихуана, опитала да се освободи от друго количество в тоалетната чиния. От всичките участници в групата само тя не е осъждана. \r\nВнукът ѝ е в изпитателен срок на предходно условно осъждане за разпространение на наркотици. \r\nСъбраните доказателства сочат, че групата била организирана през лятото на 2017 г. По случая са използвани специални разузнавателни средства. \r\nОпределените мерки на обвинените не са окончателни и могат да бъдат обжалвани пред Апелативния специализиран наказателен съд.", "date": "2018.11.06", "title": "77-годишна жена стана най-възрастният обвиняем за участие в организирана престъпна група"}
{"url": "http://www.focus-news.net/news/2018/11/06/2587044/kardzhali-22-godishen-peshehodets-e-blasnat-ot-lek-avtomobil-na-ul-vela-peeva.html", "text": "22-годишен пешеходец е блъснат от лек автомобил на ул. „Вела Пеева“ в Кърджали. Това съобщиха от  ОДМВР - Кърджали . Инцидентът е станал около 16.30 часа вчера. Автомобилът е управляван от 30-годишна жена. Инцидентът станал при маневра на заден ход, при която жената, управлявала автомобила, не се убедила, че пътят е свободен и блъснала пешеходеца. Пострадалият бил прегледан в Центъра за спешна помощ в Кърджали и освободен. Тестът за алкохол на шофьора е с отрицателен резултат. Съставен е акт по ЗДвП.", "date": "2018.11.06", "title": "Кърджали: 22-годишен пешеходец е блъснат от лек автомобил на ул. „Вела Пеева“"}
{"url": "http://www.focus-news.net/news/2018/11/06/2587046/kardzhali-37-godishen-mazh-e-zadarzhan-v-selo-padin-za-otpraveni-zakani-za-ubiystvo-kam-bashta-si.html", "text": "37-годишен мъж е задържан в село Падин за отправени закани за убийство към баща си. Това съобщиха от  ОДМВР - Кърджали . Мъжът е задържан в полицейското управление. Инцидентът станал в село Падина вчера около 17.00 часа. Мъжът влязъл в конфликт с жител на селото, в който 66-годишният му баща се намесил, за да прекрати скандала, но агресията се прехвърлила върху него. Работата по случая продължава група „Охранителна полиция“ в Ардино.", "date": "2018.11.06", "title": "Кърджали: 37-годишен мъж е задържан в село Падин за отправени закани за убийство към баща си"}
{"url": "http://www.focus-news.net/news/2018/11/06/2587043/varna-v-grada-se-otbelyazva-den-bez-zhertvi-velosipedisti-v-ramkite-na-aktsiya-zima.html", "text": "Ден без жертви-велосипедисти се отбелязва във Варна в рамките на акция „Зима“ на Пътна полиция в града. Това съобщи за  Радио „Фокус“ – Варна  началникът на сектор „Пътна полиция” гл. инспектор Петко Камбуров. Във връзка с кампанията от полицията припомнят, че велосипедите и другите двуколесни пътни превозни средства са рискови за управление при зимни условия. През студените месеци колоездачите са длъжни да използват светлоотразителна жилетка извън населено място, както и през тъмната част на денонощието, и при намалена видимост. От ОДМВР апелират водачите да не забравят, че велосипедите трябва да имат изправни спирачки, звънец, устройство за излъчване на бяла или жълта светлина отпред и червен светлоотразител отзад, както и бели или жълти светлоотразители (или елементи) отстрани на колелата.  \r\nТрадиционната акция „Зима” на „Пътна полиция” стартира на 1 ноември и се провежда на територията на цялата страна за поредна година. Кампанията има за цел да изостри вниманието на всички участници в движението по пътищата на България през зимния сезон, към тяхното безопасно поведение и шофиране, както и към толерантността им на пътя. В момента тече първият етап от акция „Зима”, който обхваща периода от 1 до 10 ноември. Вниманието на пътните полицаи е насочено приоритетно към спазване на законовите изисквания от страна на водачите на пътно – превозни средства – велосипедисти, водачите на превозни средства с животинска тяга. Мотото на този етап е „С безопасно пътно превозно средство през зимата“.  \r\nПо данни на Областната дирекция на МВР най-често пътнотранспортните произшествия с пътни превозни средства с животинска тяга настъпват заради липсата на светлоотразители, не са редки случаите на пътни инциденти поради неправилното им движение на пътя и неправилния превоз на пътниците в тях. От там напомнят, че каруците трябва да имат два бели или жълти светлоотразителя отпред, два червени светлоотразителя отзад, а при движение през нощта и при намалена видимост – отзад вляво светещо тяло, излъчващо бяла или жълта добре различима светлина. Светлоотразителите трябва да са разположени симетрично от двете страни на превозното средство. Оборудването на пътните превозни средства с животинска тяга с необходимите задължителни светлоотразители ги прави видими за останалите участници в движението. \r\nДиана СТОЕВА", "date": "2018.11.06", "title": "Варна: В града се отбелязва Ден без жертви-велосипедисти в рамките на акция „Зима“"}
{"url": "http://www.focus-news.net/news/2018/11/06/2587047/politimi-paunova-bami-osnovnite-predizvikatelstva-pred-metalurgichniya-sektor-sa-lipsata-na-kadri-i-kvalifitsirana-rabotna-raka.html", "text": "Основните предизвикателства пред металургичния сектор са липсата на кадри и квалифицирана работна ръка. Това каза изпълнителният директор на Българската асоциация на металургичната индустрия (БАМИ) Политими Паунова в интервю за  Агенция „Фокус“  по повод отбелязването на Деня на металурга. „Въпреки че нашите заводи имат сравнително по-високо ниво на заплащане и не мога да кажа, че кадрите съвсем не могат да бъдат осигурени, в голяма степен висококвалифицираният персонал започва да застарява. Не е привлекателна тази професия за по-младите хора. Включително в общественото пространство, като кажат металургия, хората го асоциират с мръсен, тежък труд, а това не е така. Работните места са изнесени в командни зали, има цехове, в който не можете да видите нито един работник или най-много случайно преминаващ да провери някоя инсталация. Така че съвсем различен е вече процесът, но въпреки това е рисково производство, при високи температури и газове, с прах, с химикали, но няма пряка заплаха“, коментира Паунова. „Отворени са предприятията за диалог и подобряване на условията на труд“, каза още изпълнителният директор на БАМИ. „Но пак казвам секторът е труден. Обучението е трудно. Иска се по-висока квалификация. Не може необразовани хора да работят, тъй като процесите вече са автоматизирани. Това си остава проблем. Решаваме го чрез осигуряване на сътрудничество с техникуми, предприятията обучават допълнително работниците си за повишаване на квалификацията, университетите. Технически университет София и Химикотехнологичен и металургичен университет са основните създатели на кадри за нашата индустрия. Опитваме се да променим мисленето на студентите, да ги включим в този сектор и като завършат да дойдат да работят в тези предприятия. Процесът не е лек и бърз да се промени цялата нагласа на обществото, че индустрията трябва да храни всички останали“, съобщи Политими Паунова. \r\nТеодора ПАТРОНОВА Пълния текст на интервюто четете по-късно в „Мнение”", "date": "2018.11.06", "title": "Политими Паунова, БАМИ: Основните предизвикателства пред металургичния сектор са липсата на кадри и квалифицирана работна ръка"}
{"url": "http://www.focus-news.net/news/2018/11/06/2587051/sofiya-chetiri-leki-avtomobila-sa-katastrofirali-pri-krastovishteto-na-okolovrastniya-pat-i-bul-simeonovsko-shose-nyama-postradali.html", "text": "Четири леки автомобила са катастрофирали при кръстовището на Околовръстния път и бул. „Симеоновско шосе“, няма пострадали. Това съобщиха за  Агенция „Фокус“  от пресцентъра на  СДВР . Сигнал за инцидента е подаден около 9.20 ч. На Околовръстния път и бул. „Симеоновско шосе“ са се ударили четири леки автомобила. Няма данни за пострадали. Щетите са само материални. Движението не е затруднено. \r\nЦветилена СИМЕОНОВА", "date": "2018.11.06", "title": "София: Четири леки автомобила са катастрофирали при кръстовището на Околовръстния път и бул. „Симеоновско шосе“, няма пострадали"}
{"url": "http://www.focus-news.net/news/2018/11/06/2587049/haskovo-uchenitsi-ot-topolovgrad-iznesoha-integralen-urok-posveten-na-140-godishninata-na-yavorov.html", "text": "„За литературата, любовта и страданието“ е темата на увлекателния интегрален урок, който изнесоха ученици от СУ „Д-р Петър Берон“, по повод 140-годишнината от рождението на Яворов. Това съобщиха от пресцентъра на  Община Тополовград . Събитието, подготвено от преподавателките Димитрина Караиванова и Надя Георгиева, събра много почитатели на поезията на поета с най-драматичната съдба – ученици, учители, родители, общественици. По интересен начин участниците от 9-ти до 12-ти клас на училището, разказаха увлекателно за живота и творческия път на поета.  \r\nПрисъстващите гледаха презентация, слушаха откъси от кореспонденциите на Яворов с любимите му жени – Мина и Лора, докоснаха се до поезията му, която непрекъснато търси отговор на „свръхземните въпроси, които никой век не разреши“ и продължава да разплита сложния шифър на битието. Участниците в урока потърсиха отговор на въпроса кой е всъщност Яворов, чийто живот и до ден днешен е пълен със загадки, съмнения, раздвоения, страдание, безпътица, несигурност.  \r\nЗа блестящото представяне поздрави своите възпитаници тяхната учителка Димитрина Караиванова. От името на кмета на Общината Божин Божинов благодарствени слова за интересния урок, отправи Атанаска Михалева от отдел „Хуманитарни и социални дейности“ в Общинската администрация. С цветя и подаръци изрази своето удовлетворение и гордост от възпитаниците на училището директорът Соня Пулева - Божилова. Цветя поднесе и председателят на читалище „Св. св. Кирил и Методий“ Трифон Ламбов.", "date": "2018.11.06", "title": "Хасково: Ученици от Тополовград изнесоха интегрален урок, посветен на 140-годишнината на Яворов"}
{"url": "http://www.focus-news.net/news/2018/11/06/2587048/kyustendil-vazobnovyava-se-avtobusnoto-dvizhenie-po-tseliya-marshrut-do-zhk-bistritsa-v-dupnitsa.html", "text": "Възобновява се автобусното движение по целия маршрут до ж.к. „Бистрица” в Дупница. Това съобщи за  Радио „Фокус” – Кюстендил  Христо Апостолов, пиар на Община Дупница. По думите му автобусите вече ще се движат до крайната спирка в жилищния комплекс – „Пазара”. Досега, заради ремонтните дейности, последната спирка е била изместена. „Нека гражданите вече да не паркират на последната спирка, защото се създава предпоставка за пътни инциденти и за невъзможност автобусите да спират там”, каза Христо Апостолов. Повече от 10 млн. лева се влагат като инвестиции в жилищния квартал. Част от тях са за благоустрояване, а другите са отделени за подмяна на водопровод и канализация. \r\nВенцеслав ИЛЧЕВ", "date": "2018.11.06", "title": "Кюстендил: Възобновява се автобусното движение по целия маршрут до ж.к. „Бистрица” в Дупница"}
{"url": "http://www.focus-news.net/news/2018/11/06/2587052/arh-boyan-kolarov-zam-kmet-na-dobrich-redno-e-predi-izgotvyane-na-proekta-za-nov-pazar-da-popitame-horata-kak-si-go-predstavyat.html", "text": "„Редно е преди изготвяне на проекта за нов пазар да попитаме хората как си го представят“. Това каза зам.-кметът с ресор „Устройство на територията“ арх. Боян Коларов, предаде кореспондент на  Радио „Фокус” – Варна . Според арх. Коларов през годините кметският екип е търсил варианти за промяна на пазара, за да не изглежда както сега. „В България бяха построени или ремонтирани няколко нови пазара и ние ги обиколихме всичките. Искахме да видим и да почерпим някакъв опит. Навсякъде колегите са търсили някакво подобряване на образа, но технически нито един от примерите не е решил проблемите, които съществуват навсякъде, съществуват и при нас. Дори при най-красивия - този в Стара Загора, техническите проблеми са много сериозни и в крайна сметка интересните технически решения, които са приложени, днес вече не работят“, коментира зам.-кметът. По думите му става дума за машини, които би трябвало да отвеждат застоялия въздух, канали, които би трябвало да поемат повърхностни води, защото се предполага всяка вечер пазарът да бъде измиван с маркуч под налягане. Той добави, че всичко това се е случвало в самото начало, но след това е преустановено заради неефективни технологични решения. \r\nАрх. Коларов посочи, че екипът на Общината е решил в Добрич да бъдат приложени всички видени добри практики, но преди това ще бъде направено допитване до гражданите, за да бъдат потърсени техни идеи и мнения. „Важно е да се отбележи, че проектирането на новия пазар ще вземе под внимание не само имота, върху който е разположена търговската част. Ще се обърне внимание на всички възможности за достъп до пазара\", посочи арх. Боян Коларов. По думите му това включва преосмисляне на движението от гледна точка на автомобили, пешеходци и велосипеди на около седем централни улици и подлеза до пазара. Арх. Коларов посочи, че за целта ще бъдат организирани допитвания до гражданите и обществени дебати. По думите му подобна технология на подход и работа е използвана в столицата за ул. „Иван Асен II“ от група урбанисти, наречена Place make. Те вече са привлечени за консултанти и за Добрич за бъдещия проект за нов пазар. Арх. Коларов отбеляза, че ще се ползва техния опит, който е уважил мнението на хората, а не както е обичайната практика у нас нещата да се налагат и прилагат чрез административни решения.  \r\nЖулиета НИКОЛОВА", "date": "2018.11.06", "title": "Арх. Боян Коларов, зам.-кмет на Добрич: Редно е преди изготвяне на проекта за нов пазар да попитаме хората как си го представят"}
{"url": "http://www.focus-news.net/news/2018/11/06/2587054/sport-napoli-i-pszh-izlizat-v-reshavasht-mach-za-klasiraneto-v-grupa-s-na-shampionskata-liga.html", "text": "Наполи и Пари Сен Жермен излизат тази вечер на стадион „Сан Паоло“ в Неапол в решаващ мач за класирането в група С на Шампионската лига. Двата отбора завършиха 2:2 във Франция и по този начин скъпата селекция на парижани е поставена под огромно напрежение, защото има голяма вероятност да се раздели с най-реномирания европейски клубен турнир още в груповата фаза. Начело в класирането след изиграните до сега 3 мача е Ливърпул с 6 точки, който днес гостува в Белград на Цървена Звезда. Втори са Наполи с 5 точки,а трети е звездният отбор на ПСЖ с 4 точки. Последна е Цървена Звезда със само 1 точка.", "date": "2018.11.06", "title": "Спорт: Наполи и ПСЖ излизат в решаващ мач за класирането в Група С на Шампионската лига"}
{"url": "http://www.focus-news.net/news/2018/11/06/2587040/veliko-tarnovo-s-20-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 20 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 88 см, а температурата на водата - 14.2 градуса.  \r\nДнес отново ще бъде топло за периода. В Дунавската равнина ще бъде мъгливо, на места ще преръми. Ще има ниска слоеста облачност. Максимални температури ще бъдат предимно между 12° и 17°, в Свищов – 14°.", "date": "2018.11.06", "title": "Велико Търново: С 20 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/11/06/2587050/yordan-mladenov-bsp-politicheskata-obstanovka-v-stranata-e-svarzana-s-obshtestveno-naprezhenie-i-protesti.html", "text": "Политическата обстановка в страната е свързана с обществено напрежение и протести, каза за  Радио „Фокус“ – Пазарджик  депутатът от ПГ на „БСП за България“ Йордан Младенов. По думите му недоволството срещу проблемите в различните сектори е масово. „Има огромна пропаст между управляващите и хората. Липсват ясни перспективи и секторни политики. Страната ни е в сериозен демографски срив, отделно от това пред бизнеса има големи проблеми – липса на работна ръка, а от друга страна държавата с нищо не подпомага малките и средните предприятия“, отбеляза Младенов.  \r\nТой допълни, че проблеми има и в сферата на образованието и здравеопазването. „Имаме корупция на всякакви нива, както се видя какво се случи в Държавната агенция за българите в чужбина. Отделно от това е поведението на вицепремиера Валери Симеонов и циничното му изказване за майките на децата с увреждания“, каза също Йордан Младенов. Според него единственото решение е провеждането на предсрочни парламентарни избори. „Те са неизбежни и са единствената алтернатива“, уточни Младенов. \r\nВаня НИКОЛОВА", "date": "2018.11.06", "title": "Йордан Младенов, БСП: Политическата обстановка в страната е свързана с обществено напрежение и протести"}
{"url": "http://www.focus-news.net/news/2018/11/06/2587053/veliko-tarnovo-tsentar-za-saveti-za-biznesa-shte-bade-otkrit-v-svishtov.html", "text": "Център за съвети за бизнеса ще бъде открит в Свищов. Това съобщи в предаването „Добре дошли в Свищов“ на  Радио „Фокус“ – Велико Търново  кметът на Свищов Генчо Генчев. Консултантската служба ще се намира в офиса на новоучреденото еднолично акционерно дружество, създадено именно за подпомагане на местния бизнес и привличане на нови инвеститори. В него ще се провеждат периодични информационни беседи с представители на Министерството на икономиката, „Национална компания Индустриални зони“, Българска банка за развитие, Българска агенция за инвестиции и други. Те ще са насочени към представителите на бизнеса и заинтересованите лица, които ще могат да се запознаят възможностите за инвестиции и разширяване на дейността си, чрез различни национални и европейски програми.  \r\n„Освен това чрез сайта на Общината и медиите постоянно ще представяме информация за предстоящите събития в центъра. Ще уведомяваме кога какви специалисти ще идват, ще уведомяваме и бизнеса и тези, които се интересуват като един от основните акценти ще е развитието на местния бизнес“, каза още кметът Генчев. Предстои структурата да бъде открита след средата на месец ноември. \r\nЛуиза ТРАНЧЕВА", "date": "2018.11.06", "title": "Велико Търново: Център за съвети за бизнеса ще бъде открит в Свищов"}
{"url": "http://www.focus-news.net/news/2018/11/06/2587032/elena-yoncheva-bsp-skandalno-e-che-ginka-varbakova-i-ekipat-y-vlizat-v-upravlenieto-na-chez.html", "text": "Скандално е, че Гинка Върбакова и екипът й влизат в управлението на ЧЕЗ. Това каза говорителят на ПГ на „БСП за България“ Елена Йончева пред журналисти, предаде репортер на  Агенция „Фокус“.    „Стана известно, че Гинка Върбакова и част от нейния екип влизат в управлението на \"ЧЕЗ България\". Това може да стане на извънредно общо събрание на \"ЧЕЗ България\", което се предвижда на 27 ноември. Това е скандално“, коментира Йончева. Тя припомни, че Комисията за защита на конкуренцията (КЗК) е отказала на Гинка Върбакова придобиването на ЧЕЗ. „Премиерът Бойко Борисов още в края на месец март, правителството му, ни уверяваше, че държавата е поискала да участва в сделката. Самата г-жа Върбакова каза: „Премиерът желае да има пълен контрол върху сделката“. За това питам Гинка Върбакова ли е държавата в този случай? Кой предложи на ЧЕЗ г-жа Гинка Върбакова, както и нейният екип? Бойко Борисов ли препоръча Гинка Върбакова и нейният екип да влязат в ръководството на ЧЕЗ?“, попита още Йончева. По думите й зад гърба на българите, докато правителството се тресе от поредния скандал - Гинка Върбакова и нейният екип влизат в управлението на ЧЕЗ. „През 2009 г. по предложение на правителството в управлението на \"ЧЕЗ България\" влиза Митко – Каратиста. Това става на 14 октомври 2010 г. Тогава на журналистически въпрос към ЧЕЗ защо Митко – Каратиста влиза в управлението на ЧЕЗ, говорителят на дружеството отговаря това: „Български гражданин, който добре познава социалната и политическа среда в България“, коментира Йончева. \r\nДеница КИТАНОВА Агенция „Фокус“ уточнява, че по думите на говорителката на ЧЕЗ в Прага - Алице Хоракова, става ясно, че изискване, съгласно подписания договор между продавача и купувача е Гинка Върбакова и екипът й да влизат в надзора на ЧЕЗ в случай на успешно приключване на сделката.", "date": "2018.11.06", "title": "Елена Йончева, БСП: Скандално е, че Гинка Върбакова и екипът й влизат в управлението на ЧЕЗ"}
{"url": "http://www.focus-news.net/news/2018/11/06/2587042/gazeta-express-germanskata-armiya-daryava-oborudvane-na-kosovo.html", "text": "Германия е предала на Косово оборудване и техника на стойност два милиона евро. Новината бе потвърдена от косовския премиер Рамуш Харадинай, който отбеляза също, че откриването на Иновационния парк в Призрен е доказателство за силната връзка и приятелството между Косово и Германия, пише  онлайн изданието на прищинския вестник Gazeta Express . \r\nХарадинай, придружен от членове на кабинета му, в понеделник посети германския военен лагер в Призрен. Той заяви, че трансформирането на лагера, използван от германския контингент в миротворческата мисия на КФОР, показва, че има силни приятелски връзки между Берлин и Прищина. \r\nОсвен това, министър-председателят подчерта, че косовският народ ще бъде благодарен завинаги на държавата и народа на Германия за тяхната помощ. \r\n„Оборудването и технологии на Бундесвера на стойност 2 милиона евро бяха дадени днес на Косово“, написа Харадинай във „Фейсбук“, като отбеляза още, че военният лагер ще бъде трансформиран в иновационен лагер, а над него винаги ще се вее германското знаме в знак на благодарност за помощта на Германия за Косово. \r\nПревод и редакция:", "date": "2018.11.06", "title": "Gazeta Express: Германската армия дарява оборудване на Косово"}
{"url": "http://www.focus-news.net/news/2018/11/06/2587058/veliko-tarnovo-obrazuvala-se-e-kilometrichna-kolona-ot-avtomobili-na-patya-pleven-ruse-pri-razklona-za-selo-maslarevo.html", "text": "Образувала се е километрична колона от автомобили на пътя Плевен – Русе при разклона за село Масларево, съобщи  слушател на Радио „Фокус“ .", "date": "2018.11.06", "title": "Велико Търново: Образувала се е километрична колона от автомобили на пътя Плевен – Русе при разклона за село Масларево"}
{"url": "http://www.focus-news.net/news/2018/11/06/2587060/stara-zagora-do-1630-chasa-shte-bade-ogranicheno-dvizhenieto-v-izprevarvashtata-lenta-na-avtomagistrala-trakiya-ot-km-220-do-km-225-v-posoka-burgas-poradi-kosene-na-treva.html", "text": "До 16.30 часа днес ще бъде ограничено движението в изпреварващата лента на автомагистрала „Тракия“ от км 220 до км 225 в посока Бургас поради косене на трева. Това съобщиха от пресцентъра на  Агенция „Пътна инфраструктура“ . Трафикът се пренасочва в активната лента и се регулира от сигналисти. Необходимо е шофьорите да се движат с повишено внимание и съобразена скорост, като спазват стриктно поставената сигнализация.", "date": "2018.11.06", "title": "Стара Загора: До 16.30 часа ще бъде ограничено движението в изпреварващата лента на автомагистрала „Тракия“ от км 220 до км 225 в посока Бургас поради косене на трева"}
{"url": "http://www.focus-news.net/news/2018/11/06/2587057/api-ogranicheno-e-dvizhenieto-v-aktivnata-lenta-na-avtomagistrala-trakiya-ot-48-km-do-49-v-posoka-sofiya-poradi-remontni-deynosti.html", "text": "Ограничено е движението в активната лента на автомагистрала „Тракия“ от 48 км до 49 в посока София поради извършване на ремонтни дейности в светлата част на денонощието. Това съобщиха от пресцентъра на  Агенция „Пътна инфраструктура“ . Трафикът се осъществява в изпреварващата лента. Необходимо е шофьорите да се движат с повишено внимание и съобразена скорост, като спазват стриктно поставената сигнализация.", "date": "2018.11.06", "title": "АПИ: Ограничено е движението в активната лента на автомагистрала „Тракия“ от 48 км до 49 в посока София поради ремонтни дейности"}
{"url": "http://www.focus-news.net/news/2018/11/06/2587061/politimi-paunova-bami-balgariya-e-absolyutno-konkurentosposobna-na-mezhdunarodnite-metalurgichni-pazari.html", "text": "Ние сме абсолютно конкурентоспособни на международните металургични пазари. Това каза изпълнителният директор на Българската асоциация на металургичната индустрия (БАМИ) Политими Паунова в интервю за  Агенция „Фокус“  по повод отбелязването на Деня на металурга. \"Над 80 % от продукцията се изнася и това води до голям дял от износа на стоки в страната. За миналата година делът на металургията от общия дял износ на стоки е около 16 %. Това е един безспорен, много голям успех\", отбеляза Паунова. \"Но най-важно е да се похвалим е, че расте добавената стойност, тъй като не сме производители само на метали, но и на много метални продукти с висока добавена стойност. Тъй като се подобряват икономическите показатели на сектора и голямата добивна металургия е също с добри показатели“, допълни Паунова. Изпълнителният директор на БАМИ коментира, че благоприятно са се усредили през последните години по-високите цени на металите на международните пазари. „Но въпреки това общото средно ниво през тези последни години на възход на световната и европейска икономика запази и цените относително по-високи. Засега няма индикации, че до края на годината и следващата година ще има изненадващи спадове и се надявам да продължим така, защото при едни по-високи цени естествено инвестициите имат възможност да бъдат по-големи“, обобщи още Паунова.  Пълния текст на интервюто четете по-късно в „Мнение”  \r\nТеодора ПАТРОНОВА", "date": "2018.11.06", "title": "Политими Паунова, БАМИ: България е абсолютно конкурентоспособна на международните металургични пазари"}
{"url": "http://www.focus-news.net/news/2018/11/06/2587056/dots-d-r-lyudmil-vagalinski-naim-imanyarskata-deynost-e-nay-masovata-kriminalna-proyava-za-poslednite-30-godini-v-balgariya.html", "text": "Иманярската дейност е най-масовата криминална проява за последните 30 години в България. Броят им наброява, колкото числеността на българската армия. Това каза директорът на Националния археологически институт с музей доц. д-р Людмил Вагалински по време на откриване на изложба „Спасени съкровища на България“, предаде репортер на  Агенция „Фокус“ . Той обясни, че музеят отдавна има желание да направи тази изложба.   \r\nСпоред него страната ни се намира пред сериозни проблеми. „На път сме да останем без културно-историческо наследство. Нищо няма да можем да оставим за децата си. С тази изложба се опитваме да покажем върха на Айсберга и преди всичко обществото да проумее какво ежедневно губи“, каза той. По думите му загубите за страната ни се изразяват, както финансово, така и исторически.  \r\n„Имаме положителна тенденция тези прояви да намалят, но бавно. Ако обществото ни не разбере какво губи, няма да се справим. Ние и туристите искаме да чуем история. Не можем да я върнем, тя е безвъзвратно унищожена“, каза директорът на музея. Той обясни, че това е и целта на изложбата, да се стигне до обществеността и да има положителен ефект в предотвратяването на иманярски практики и нелегален трафик на артефакти.  \r\nДаяна ДЮЛГЕРОВА", "date": "2018.11.06", "title": "Доц. д-р Людмил Вагалински, НАИМ: Иманярската дейност е най-масовата криминална проява за последните 30 години в България"}
{"url": "http://www.focus-news.net/news/2018/11/06/2587059/protothema-albanskite-vlasti-se-opitvat-da-splashat-gratskoto-maltsinstvo-v-stranata.html", "text": "Албанските власти се опитват да тероризират гръцкото малцинство в южната част на страната, девет дни, след като Константинос Кацифас бе екзекутиран хладнокръвно от спецчастите на албанската полиция в гръцкото селце Буларат, пише  онлайн изданието на гръцкия вестник Protothema . \r\nСпоред жителите на селото, албанската полиция е задържала много членове на малцинство, за да ги разпита, без да дава официално обяснение за действията си. \r\nСъгласно информацията от Албания, властите са нащрек заради яростта на местните гърци и се опитват да сплашат малцинството в района, както и всеки, който се опита да посети Буларат, за да ги подкрепи и да отдаде почит на семейството на Кацифас, пише вестникът. \r\nКакто отбелязва „Прототема“, според последната непотвърдена информация, която изтече от Тирана, има възможност тялото на загиналия да бъде върнато в Гърция във вторник. \r\nПревод и редакция:", "date": "2018.11.06", "title": "Protothema: Албанските власти се опитват да сплашат гръцкото малцинство в страната"}
{"url": "http://www.focus-news.net/news/2018/11/06/2587066/veliko-tarnovo-v-grada-shte-se-provede-izlozhenieto-family-days-expo-posveteno-na-denya-na-hristiyanskoto-semeystvo.html", "text": "В града ще се проведе изложението Family Days Expo, посветено на Деня на християнското семейство. Това съобщиха от пресцентъра на  Община Велико Търново . Инициативата Family Days Expo е организирана от Фондация „Happy Mums“, в партньорство с Община Велико Търново и Агенция за организиране на събития Merian Events. Тя е първата по рода си в областта. Изложението е социално ориентирано и има за цел да обедини на едно място най-добрите търговски, общински и нестопански организации на регионално и национално ниво, които предлагат стоки и услуги в подкрепа на родителите и техните деца. \r\nСпециализираното изложение е посветено на предстоящия празник 21 ноември – Ден на християнското семейство, и цели обучаване на младите родители, чрез предоставяне на полезна информация и споделяне на семейните ценности по един по-забавен, неформален и развлекателен начин, чрез организирани работилници, игри и състезания, а водещ на събитието ще бъде Ники Априлов. \r\nАмбициите на организаторите е да превърнат Family Days Expo в ежегодно събитие, което да среща на едно място родителите от Централна Северна България с  търговци, фирми и организации, чиито стоки и услуги ще ги подкрепят в новата им роля на родители. \r\nИнициативата Family Days Expo ще се проведе на 17 и 18 ноември 2018 г. в Двореца на културата и спорта „Васил Левски“ в град Велико Търново. Работното време на изложението ще е от 11.00 часа до 18.00 часа на 17 ноември 2018 г. и от 10.00 часа до 14.00 часа на 18 ноември 2018 г. \r\nВелико Търново е град, в който раждаемостта през последните години непрекъснато се покачва, но родителите от нашият регион остават встрани от възможността да се докоснат директно до компаниите и организациите предлагащи качествени стоки и услуги за бременната жена, майката, бебето, детето и семейството като цяло.  \r\nЧрез средствата, заплатени за участието в изложението, всеки участник заявява позицията си на социално отговорна компания, подкрепяща каузата „За повече щастливи семейства\", подпомагайки освен дейността на Фондация „Happy Mums” и  дейността на местният офис на Фондация „Искам бебе“ и Фондация „Здрави майки, здрави бебета“, които работят в името на всички онези жени, майки и деца при които нещата не се случват подредено, резонно и сигурно. \r\nПо време на изложението участниците ще имат възможност да представят и предложат на преференциална цена стоките и услугите, които предлагат пред нови потенциални клиенти, както от нашият град и региона, така и от съседни градове на територията на централна северна България, а също така и да участват в томболите, като предоставят продукти, които предлагат. \r\nТърговската част ще представлява щандове на водещи брандове на стоки и услуги за бременни, майки, деца и семейства, разположени на площ от 800 кв. м, на които посетителите ще имат възможността да тестват и закупят продукти или услуги директно от производителите/вносителите или доставчици на услуги. \r\nПри проявен интерес от страна на търговци, фирми и организации, желаещи да се включат в изложението Family Days Expo, до 09 ноември 2018 г. те могат да пишат на имейл happymumsfound.bg@gmail.com, или да се обадят на тел. 0988918176 – Тони Калушкова.", "date": "2018.11.06", "title": "Велико Търново: В града ще се проведе изложението Family Days Expo, посветено на Деня на християнското семейство"}
{"url": "http://www.focus-news.net/news/2018/11/06/2587063/plovdiv-55-godishen-mazh-e-v-bolnitsa-sled-katastrofata-na-krastovishteto-mezhdu-bul-osvobozhdenie-i-bul-sankt-peterburg.html", "text": "55-годишен мъж е в болница след катастрофата на кръстовището между бул. „Освобождение“ и бул. „Санкт Петербург“ в Пловдив, съобщиха за  Радио „Фокус“-Пловдив  от ОДМВР-Пловдив. Сигнал за пътния инцидент е получен около 09.30 часа на 5 ноември на тел. 112. На кръстовището между бул. „Освобождение“ и бул. „Санкт Петербург“ лек автомобил отнел предимство и се сблъскал с друга лека кола. В резултат на удара материални щети били нанесени и по паркирани в близост три моторни превозни средства. Под лекарско наблюдение е 55-годишен пътник в първата кола, управлявана от 29-годишен мъж. Зад волана на другия автомобил бил 63-годишен. Двамата мъже са тествани на място с алкодрегер, като резултатите са отрицателни..", "date": "2018.11.06", "title": "Пловдив: 55-годишен мъж е в болница след катастрофата на кръстовището между бул. „Освобождение“ и бул. „Санкт Петербург“"}
{"url": "http://www.focus-news.net/news/2018/11/06/2587064/dmitriy-peskov-zasega-nyama-tendentsiya-za-normalizatsiya-na-otnosheniyata-mezhdu-rusiya-i-sasht.html", "text": "Изборите за Конгрес в САЩ едва ли ще внесат яснота по въпроса за възможна нормализация на руско-американските отношения, а засега няма такива тенденции, заяви пред журналистите прессекретарят на руския президент Дмитрий Песков, цитиран от  ТАСС . \r\n„Мислим, че няма смисъл да се заблуждаваме и да предполагаме, че тези (избори) ще внесат някаква яснота ( в това, как ще се развиват руско-американските отношения). Засега не се наблюдават никакви видими тенденции за нормализация“, заяви говорителят на Кремъл. \r\nВ отговор на въпрос, ще следят ли в Кремъл хода на изборите за Конгрес в САЩ, Песков отбеляза, че съответстващите данни се следят по медиите. „Затова, разбира се, ние така или иначе ще гледаме“, каза Песков. \r\nПревод и редакция:", "date": "2018.11.06", "title": "Дмитрий Песков: Засега няма тенденция за нормализация на отношенията между Русия и САЩ"}
{"url": "http://www.focus-news.net/news/2018/11/06/2587065/gl-inspektor-angel-papalezov-gdnp-navsyakade-sme-izvestni-che-sme-edni-ot-nay-golemite-iznositeli-na-kulturno-nasledstvo-na-balkanite.html", "text": "Навсякъде сме известни, че сме едни от най-големите износители на културно наследство на Балканите. Това каза главен инспектор Ангел Папалезов, началник на сектор „Културно-исторически ценности“ в Главна дирекция „Национална полиция“ по време на откриване на изложба „Спасени съкровища на България“ в Националния археологически институт с музей, предаде репортер на  Агенция „Фокус“ “. \"Трябва обществото, законодателят да посредничи за промяна на отношението на тези големи маси от граждани в България, които си позволяват да излизат и да извършват иманярство върху историческите ни обекти. По този начин да разрушават историческото ни минало и възможността за развитие на регионални политики, културно-исторически туризъм, а и добрия ни имидж в Европа и света. Навсякъде сме известни, че сме едни от най-големите износители на културно наследство на Балканите“, посочи още той. Според него въпреки положителната тенденция в нарастващ брой на разкрити престъпления в сферата на трафика на културно-историческите артефакти, са необходими промени в законодателството за иманярство и нелегален трафик на исторически ценности, както и промяна в отношението на обществото към това престъпление. \r\n„Предметите, участващи в тази изложба са труд на \"Гранична полиция\" и ГДБОП и показва добър техен труд и много желание за работа“, изтъкна още Папалезов.  \r\nДаяна ДЮЛГЕРОВА", "date": "2018.11.06", "title": "Гл. инспектор Ангел Папалезов ГДНП: Навсякъде сме известни, че сме едни от най-големите износители на културно наследство на Балканите"}
{"url": "http://www.focus-news.net/news/2018/11/06/2587055/sofiyskiyat-apelativen-sad-ostavi-v-aresta-viktorio-aleksandrov-obvinen-za-dvoynoto-ubiystvo-v-zhk-nadezhda.html", "text": "Днес състав на Софийския апелативен съд разгледа жалба на защитата на обвиняемия Викторио Александров (на 26 години) за изменение на мярката му за неотклонение от „Задържане под стража“ в по-лека. Това съобщиха от пресцентъра на  Апелативна прокуратура - София . Мъжът е обвинен за извършено от него убийство на приятелката си (на 23 години) и на едногодишното им дете, както и за принуда спрямо таксиметров шофьор.  \r\nДвойното убийство станало на 29 октомври 2018 г., като първо обвиняемият прострелял жената в апартамент в жк. „Надежда“, а по-късно и детето.  \r\nВ днешното съдебно заседание прокурорът в Софийска апелативна прокуратура представи нови разпити на свидетели, както и заключение от изготвената графологична експертиза на писмо, открито в дрехите на Александров. Установено е, че то е написано от обвиняемия.  \r\nС определение на САС е потвърдена мярка за неотклонение „Задържане под стража“ спрямо извършителя на жестокото убийство.", "date": "2018.11.06", "title": "Софийският апелативен съд остави в ареста Викторио Александров, обвинен за двойното убийство в жк. „Надежда“"}
{"url": "http://www.focus-news.net/news/2018/11/06/2587067/obshtina-burgas-predstoyat-nyakolko-bulevart-ni-sabitiya-v-dnite-do-kraya-na-sedmitsata.html", "text": "Предстоят няколко БУЛЕВАРТ-ни събития в дните до края на седмицата. Това съобщиха от пресцентъра на  Община Бургас . БУЛЕВАРТ е инициатива за многостранно сътрудничество между Община Бургас, микро и малък бизнес, културните и творчески индустрии, които да бъдат обединени в мрежа от обекти и програма от събития.  \r\nЗа тази седмица са предвидени следните събития: \r\n- 7 ноември, сряда, 18:00 ч. – Art Gallery Nesi - Aндрей Янев и изложба акварел; \r\n- 9 ноември, петък, 20:30 ч. – Hashtag STUDIO - Мъже почти за пример – StandUP Comedy с Флаш и Тео Чепилов; \r\n- 10-11 ноември 2018, петък и събота, 21:00 ч. – CARDAMON - DJ Mad Bear – Miroslav Sakazov, a.k.a. MAD BEAR; \r\n- 10 ноември, събота, 20:30 ч. – Hashtag STUDIO - Семейството ми е Хелоуин – StandUP Comedy с Димитър Иванов и неговата кукла Бай Тъньо; 15:00 ч. – Училище Френе́ - Семинар СЕМЕЙСТВО И ВЗАИМООТНОШЕНИЯ (по метода Семейни Констелации). \r\n- 11 ноември, неделя, 20:30 ч. - Hashtag STUDIO - Неделя за гурме кафе – промоция на 100 процентови Арабики от цял свят.", "date": "2018.11.06", "title": "Община Бургас: Предстоят няколко БУЛЕВАРТ-ни събития в дните до края на седмицата"}
{"url": "http://www.focus-news.net/news/2018/11/06/2587068/pg-na-obedineni-patrioti-provezhda-sreshta-v-ministerskiya-savet.html", "text": "ПГ на „Обединени патриоти“ провежда среща в Министерския съвет, предаде  Агенция „Фокус“ . На срещата присъстват тримата лидери на партиите от малката коалиция – Валери Симеонов, Красимир Каракачанов и Волен Сидеров, както и депутати от парламентарната група. Срещата е закрита за медиите и не се предвиждат изявления.", "date": "2018.11.06", "title": "ПГ на „Обединени патриоти“ провежда среща в Министерския съвет"}
{"url": "http://www.focus-news.net/news/2018/11/06/2587069/plovdiv-nezakonno-orazhie-i-boepripasi-sa-izzeti-pri-proverka-na-chasten-imot-v-selo-trud.html", "text": "Незаконно оръжие и боеприпаси са иззети при проверка на частен имот в село Труд. Това съобщиха от  ОДМВР - Пловдив . Процесуално-следствените действия са предприети вчера на адреса на 25-годишен местен жител. Разследващите установили, че в дома си мъжът съхранява без необходимите разрешителни документи близо 320 патрони от различен калибър, пистолет, две цеви и спусков механизъм за пушка. По случая е образувано досъдебно производство.", "date": "2018.11.06", "title": "Пловдив: Незаконно оръжие и боеприпаси са иззети при проверка на частен имот в село Труд"}
{"url": "http://www.focus-news.net/news/2018/11/06/2587076/veliko-tarnovo-58-godishen-mazh-ot-oresh-e-napadnal-politsay-dokato-izpalnyava-sluzhebnite-si-zadalzheniya.html", "text": "58-годишен мъж от село Ореш е обвинен в причиняване на лека телесна повреда на полицейски служител по време на изпълнение на служебните му задължения. Това съобщиха от пресцентъра на  Областна дирекция на МВР – Велико Търново . В хода на разследването е установено, че на 27 февруари тази година в село Ореш, по време на изпълнение на служебните си задължения на полицейски служители от Районно управление – Свищов са нанесени удари в областта на крака от 58-годишен мъж от селото. Освен това той повредил кабел, захранващ принтер и входна врата на кметството в селото, всичко на стойност 170 лв. След доклад на материалите по случая в прокуратурата извършителят е привлечен, като обвиняем, наложена му е мярка за неотклонение „подписка“.", "date": "2018.11.06", "title": "Велико Търново: 58-годишен мъж от Ореш е нападнал полицай, докато изпълнява служебните си задължения"}
{"url": "http://www.focus-news.net/news/2018/11/06/2587072/api-do-1800-chasa-dvizhenieto-po-patya-sofiya-pernik-ot-krastovishteto-za-selo-dragichevo-do-paten-vazel-daskalovo-shte-se-izvarshva-v-dve-ot-trite-lenti-poradi-remont.html", "text": "До 18.00 часа днес движението по път I-1 София – Перник от км 282 до км 287 в участъка от кръстовището за село Драгичево до пътен възел „Даскалово“ ще се извършва в две от трите ленти поради ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, като спазват стриктно поставената сигнализация.", "date": "2018.11.06", "title": "АПИ: До 18.00 часа движението по пътя София – Перник от кръстовището за село Драгичево до пътен възел „Даскалово“ ще се извършва в две от трите ленти поради ремонт"}
{"url": "http://www.focus-news.net/news/2018/11/06/2587070/gl-inspektor-emil-aleksandrov-gdbop-neobhodimi-sa-promeni-po-otnoshenie-na-predotvratyavaneto-na-imanyarskite-proyavi-i-nezakonniya-trafik-na-artefakti.html", "text": "Действително е налeжащо да се обърне по-голямо внимание на законодателната рамка за предотвратяване на иманярството и незаконния трафик на артефакти. Това каза главен инспектор Емил Александров, началник на сектор „Трафик на културно-исторически ценности“ в Главна дирекция „Борба с организираната престъпност“ по време на откриване на изложба „Спасени съкровища на България“ в Националния археологически институт с музей, предаде репортер на  Агенция „Фокус“ . Според Емил Александров всяка държава, която изгуби своето историческо минало, губи своята идентичност. По думите му законодателната промяна до определена степен ще предотвратява тези прояви, а също така ще облекчи до голяма степен натовареността на институциите. \r\nДаяна ДЮЛГЕРОВА", "date": "2018.11.06", "title": "Гл. инспектор Емил Александров, ГДБОП: Необходими са промени по отношение на предотвратяването на иманярските прояви и незаконния трафик на артефакти"}
{"url": "http://www.focus-news.net/news/2018/11/06/2587074/krastyu-chukalev-naim-izlozhbata-spaseni-sakrovishta-na-balgariya-predstavya-nad-300-ekponata-ot-naim-i-18-muzeya-v-stranata.html", "text": "Изложбата „Спасени съкровища на България“ представя над 300 екпоната от НАИМ и 18 музея в страната. Това каза главния ръководител на изложбата „Спасени съкровища на България“ в Националния археологически институт с музей Кръстю Чукалев, предаде репортер на  Агенция „Фокус“ . \"Предметите в нея илюстрират всички периоди в хилядолетната история на днешните български земи. Сред експонатите се открояват най-голямата досега колективна находка от медни брадви от втората половина на 5-то хил. преди Хр.“, каза той.  По думите му изложбата е плод на труда на Министерството на културата, Министерството на вътрешните работи и на един голям музеен екип от Националния археологически институт. Кръстю Чукалев отчете, че към момента можем да се наслаждаваме на артефактите като предмети, но не може да се изчерпи информацията за тяхното местонамиране и за контекста, в който са били открити.    \r\nДаяна ДЮЛГЕРОВА", "date": "2018.11.06", "title": "Кръстю Чукалев, НАИМ: Изложбата „Спасени съкровища на България“ представя над 300 екпоната от НАИМ и 18 музея в страната"}
{"url": "http://www.focus-news.net/news/2018/11/06/2587075/nikolay-zaychev-kmet-na-peshtera-sanirahme-43-zhilishtni-sgradi-za-5-miliona-leva.html", "text": "В Пещера успяхме да санираме 43 жилищни сгради за 5 милиона лева, каза за  Радио „Фокус“ – Пазарджик  кметът на Община Пещера Николай Зайчев. Той обясни, че това са едно и многофамилни сгради, а резултатът от всичко това е видим, защото тези 208 домакинства усещат предимствата на обновените си домове.  \r\n„Отделно от това сме получили целево финансиране за реконструкция на околовръстния път за около 5 милиона. Това е много важен път, защото свързва улица „Михаил Такев“ с индустриалната зона, към кръстовището за Брацигово. В момента този проект се реализира. Друг важен обект, финансиран с постановление на Министерския съвет е за трите свлачища по пътя към курорта „Свети Константин“. Там стойността е над 900 хиляди лева. Третият обект е мостът на река Пишманка в село Капитан Димитриево, който се нуждае от основен ремонт“, отбеляза Зайчев.  \r\nТой уточни, че дейностите там са започнали и до края на годината мостът ще бъде обновен. \r\nВаня НИКОЛОВА", "date": "2018.11.06", "title": "Николай Зайчев, кмет на Пещера: Санирахме 43 жилищни сгради за 5 милиона лева"}
{"url": "http://www.focus-news.net/news/2018/11/06/2587073/veliko-tarnovo-s-95-000-leva-sa-remontirani-tri-osnovni-ulitsi-v-selo-vardim.html", "text": "С 95 000 лева са ремонтирани три основни улици в село Вардим, община Свищов. По-голямата част от средствата са държавна помощ, но има и самостоятелно участие от местния бюджет, заяви в предаването „Добре дошли в Свищов“ на  Радио „Фокус“ – Велико Търново  кметът на населеното място Сенка Добрева. Тя уточни, че нов асфалт е положен на общо 4700 квадратни метра от три ключови улици. „45 хиляди лева от средствата за ремонта са част от предоставените с постановление на Министерски съвет 500 хиляди лева за ремонт на улиците в свищовските населени места, а останалите 50 хиляди са осигурени от бюджета на кметството, предвидени за текущи ремонти“, допълни Сенка Добрева. Тя уточни, че преасфалтиране не е правено от около 35 години. Освен това изрази своята благодарност към кмета на общината Генчо Генчев, с когото работи изключително ефективно, както и на народните представители Цветан Цветанов и д-р Станислава Стоянова за ангажираността им към проблемите на жителите от общината, и за съдействието им да бъдат отпуснати средствата за рехабилитация на най-компрометираните улици в свищовските села. \r\nЛуиза ТРАНЧЕВА", "date": "2018.11.06", "title": "Велико Търново: С 95 000 лева са ремонтирани три основни улици в село Вардим"}
{"url": "http://www.focus-news.net/news/2018/11/06/2587078/plovdiv-vazstanovka-presazdade-posreshtaneto-na-patriarha-na-balgarskata-literatura-ivan-vazov-v-grada-predi-98-godini.html", "text": "Възстановка пресъздаде посрещането на патриарха на българската литература Иван Вазов в Пловдив преди 98 години, предаде репортер на  Радио „Фокус”-Пловдив . Десетки пловдивчани наблюдаваха развълнувано възстановката на площад „Централен”, организирана от „Съюз Духовно възраждане-България“. \r\n„На 6 ноември през 1920 година Иван Вазов идва в Пловдив по случай неговата петдесетгодишна творческа дейност, по покана на Инициативен комитет”, разказаха организаторите на възстановката. Комисия от трима души заминава за София, за да вземе със специален вагон поета. Комисия от 50 човека заминава за Белово, за да приветства влизането на Вазов в Тракия. Влакът спира на гара Пловдив, поетът е понесен на ръце от Комитета до приготвената колесница, придружен от членовете на спортните дружества и военната музика. Шествието потегля, начело с Конната музика на трети конен полк, ескадрон от трети конен полк, духовенство и другите. Когато пристигат на площада Иван Вазов слиза от файтона и е приветстван. Той обявява, че по предложение на Недко Каблешков е внесено предложение от кмета Петър Ширев в съвета, и по решение на Общинският съвет Иван Вазов е прогласен за почетен гражданин на Пловдив. Бившата улица „Станционна” от този момент започва да носи името „Иван Вазов”. Самият Иван Вазов произнася благодарствено слово, като се обръща към гражданите на Пловдив. \r\nВсичко това бе пресъздадено на площад „Централен“, в присъствието на военни, ученици и много любопитни граждани. Каретата с поета, в чийто образ се беше превъплатил секретарят на „Съюз Духовно възраждане-България“ Георги Караджов – бивш съдия, преподавател в Пловдивски университет и режисьор, мина по цялата ул.“Иван Вазов“, след това бе посрещнат пред ДНА. След посрещането му последва програма. \r\nОт „Съюз Духовно възраждане-България“ благодарят на Община Пловдив, на пловдивския гарнизон и на всички участници в събитието, без които то не би било възможно. \r\nЦветана ТОНЧЕВА", "date": "2018.11.06", "title": "Пловдив: Възстановка пресъздаде посрещането на патриарха на българската литература Иван Вазов в града преди 98 години"}
{"url": "http://www.focus-news.net/news/2018/11/06/2587077/smolyan-zlatograd-shte-otbelezhi-tarzhestveno-106-godini-ot-osvobozhdenieto-si-na-21-noemvri.html", "text": "На 21 ноември 2018 година се навършват 106 години от Освобождението на Златоградския край от османско робство и освещаване на първото българско знаме в района. Това съобщиха от  Община Златоград . Честванията и инициативите, които ще се проведат в града, са свързани и с отбелязването на 106 години от освободителната Балканска война. Празничните мероприятия започват в 10.30 часа на централния площад в Златоград, където ще има Спортен маратон „По стъпките на Делю войвода”. От 15.30 часа ще се проведе тържествено заседание на Общински съвет Златоград, посветено на освобождението на града. От 16.30 часа на лобното място на Делю хайдутин ще бъдат поднесени венци и цветя пред паметниците и паметните плочи в града, по случай освобождението на Златоград. От 17.30 часа ще се проведе тържествен ритуал и проверка-заря, с участие на 101 Алпийски полк и представителния духов оркестър на Военновъздушните сили – град Пловдив, отново на централния площад в града.", "date": "2018.11.06", "title": "Смолян: Златоград ще отбележи тържествено 106 години от Освобождението си на 21 ноември"}
{"url": "http://www.focus-news.net/news/2018/11/06/2587082/51-kub-m-nezakonna-darvesina-e-zadarzhana-na-teritoriyata-na-regionalnite-upravleniya-po-gorite-burgas-i-stara-zagora.html", "text": "51 куб. м незаконна дървесина е задържана на територията на регионалните управления по горите Бургас и Стара Загора. Това съобщиха от пресцентъра на   Министерството на земеделието, храните и горите . Близо 9 куб. м дърва за огрев от дъб и цер са задържани при проверка вчера около 17.00 часа в землището на село Тракийци, община Средец, от горски инспектори при Регионална дирекция по горите – Бургас. Служителите констатират транспортиране с товарно превозно средство на добита дървесина от поземлен имот извън горски територии, която не е маркирана с общинска горска марка и не е придружена с превозен билет, издаден от длъжностно лице, определено от кмета на общината. Други 14.30 пространствени куб. м дърва за огрев от дъб и цер са задържани на второ превозно средство в същия район от служители на дирекцията. Дървесината отново не е маркирана с общинска горска марка и не е придружена с превозен билет. На нарушителите са съставени 4 акта по Закона за горите, като дървесината е задържана с разписки за отговорно пазене в базата за съхранение на конфискувани вещи в Държавно горско стопанство Средец. Задържани са и двете товарни превозни средства.  \r\nВ почивните дни служители на Регионална дирекция по горите - Стара Загора установиха също две по-съществени нарушения на разпоредбите на Закона за горите. В община Казанлък е задържан товарен автомобил, транспортиращ на асфалтов път 12 пространствени кубически метра незаконно добити дърва за горене от габър и дъб. За нарушението са съставени два административни акта. В същата община Казанлък, в близост до село Средногорово, проверяващите екипи установиха и транспортиране на 16 пространствени кубически метра незаконно добита дървесина от дъб. При установяване на нарушението, шофьорът на автомобила успява да избяга. По случая са уведомени органите на МВР, които са образували досъдебно производство. И двата автомобила, заедно с дървесината, превозвана в тях, са задържани от служителите на РДГ - Стара Загора. \r\nДва акта са съставени и в Държавно горско стопанство Симитли на територията на Югозападното държавно предприятие за незаконна сеч на общо 97 дъбови дървета без издадено позволително за сеч и без контролна марка. Общото количество дървесина възлиза на 16 кубически метра. Сеч на други 19 дървета от цер е констатирана в ДГС - Дупница, като на място не е открита отрязаната дървесина. При установена незаконна сеч на акация в Джерман е конфискуван половин кубик дървесина и задържан лек автомобил „Фолксваген голф”, съобщават от предприятието. \r\nОбщо над 320 хиляди достигна броят на проверките в горски територии от началото на годината, като 56 хиляди са през октомври. Продължават интензивните проверки, като вече се отчита техният превантивен ефект предвид на по-малкия общ брой установявани нарушения. Това беше съобщено на третата регулярна среща с представители на научната общност в горския сектор, проведена миналата седмица от  зам.-министъра на земеделието, храните и горите Атанас Добрев. „Горските територии в страната са над 37% от площта на страната или близо 4 250 000 хектара. Този важен национален ресурс изисква висока отговорност и при стопанисването, и при опазването”, заяви заместник-министърът, в резултат на което е и перманентният завишен контрол на територията на цялата страна.", "date": "2018.11.06", "title": "51 куб. м незаконна дървесина е задържана на територията на регионалните управления по горите Бургас и Стара Загора"}
{"url": "http://www.focus-news.net/news/2018/11/06/2587081/izpalnitelnoto-byuro-na-bsp-svika-zasedanie-na-natsionalniya-savet-na-partiyata.html", "text": "Изпълнителното бюро на БСП взе решение да свика заседание на Националния съвет на партията на 11 ноември 2018 г., от 11:00 ч. Това съобщиха от пресцентъра на  Националния съвет на партията.   Предлаганият дневен ред е: \"Бюджет - 2019\" - Алтернативата на БСП; определяне на дата и дневен ред за 49-ия конгрес; подготовка за участие в изборите за Европейски парламент, както и проект за стратегия за ляв медиен пул и развитието на в. \"Дума\".", "date": "2018.11.06", "title": "Изпълнителното бюро на БСП свика заседание на Националния съвет на партията"}
{"url": "http://www.focus-news.net/news/2018/11/06/2587062/babh-initsiira-rabotna-sreshta-s-predstaviteli-na-svinevadniya-sektor-vav-vrazka-s-epizootichnata-obstanovka-v-stranata-otnosno-afrikanskata-chuma-po-svinete.html", "text": "Във връзка с епизоотичната обстановка в страната относно заболяването африканска чума по свинете и обществената значимост на този въпрос, в началото на миналата седмица БАБХ изпрати покани към представителите на свиневъдния сектор за участие в работна група по темата. Тя ще се проведе днес в сградата на Централно управление на БАБХ в София, съобщиха от пресцентъра на  БАБХ .  \r\nВ програмата на инициираната среща са включени въпроси с висок приоритет като епизоотичината ситуация в страната и ЕС, предприетите и бъдещи мерки за овладяване на заболяването и стратегията за превенция в България, планове за спешни действия, биосигурността в свиневъдните обекти, осъществяването на контрол и практиките в подобни случаи в други страни членки на ЕС и мерките на Европейската комисия. \r\nАфриканската чума по свинете е едно от най-опасните заболявания при домашните и дивите свине поради своите високи нива на смъртност, липсата на лечение и ваксина. Болестта предизвиква значителни загуби за националната и международната търговия, поминъка на свиневъдите и ловните стопанства. \r\nМерките по отношение на заболяването са базирани изцяло на Стратегията на Европейския съюз (ЕС) за африканска чума по свинете (SANTE 7113/2015) и са насочени най-вече към дивата популация. Стратегиите за контрол в отделните държави целят  ранно откриване на болестта и прилагане на стриктни мерки за контрол и биологична сигурност в обектите с цел прекъсването на възможността за прехвърляне на заразата между дивата и питомната популация  свине в страната. Към момента АЧС е констатирана в девет държави членки: Белгия, Чехия, Полша, Естония, Латвия, Румъния, Унгарияи, Латвия, Румъния.", "date": "2018.11.06", "title": "БАБХ инициира работна среща с представители на свиневъдния сектор във връзка с епизоотичната обстановка в страната относно африканската чума по свинете"}
{"url": "http://www.focus-news.net/news/2018/11/06/2587080/gl-inspektor-angel-papalezov-gd-natsionalna-politsiya-mezhdu-25-30-hil-sa-aktivnite-imanyari-v-balgariya.html", "text": "Оперативните данни сочат, че иманярите в страната са между 25 – 30 хил. средно. Това са активните, при които тази дейност е основен приход. Това каза главен инспектор Ангел Папалезов, началник на сектор „Културно-исторически ценности“ в Главна дирекция „Национална полиция“ по време на откриване на изложба „Спасени съкровища на България“ в Националния археологически институт с музей, предаде репортер на  Агенция „Фокус“ . \"Има интуитивно иманярство, в което са включени още десетки хиляди. При тях тази дейност не е основната им цел, но все пак излизат на археологически разходки с идеята да намерят археологически ценности, и да изкарат средства от тях“, посочи той. Папалезов отчете, че по статистика на МВР, всяка година има около 120-140 досъдебни производства за незаконни археологически разкопки, незаконни сделки и незаконно притежание на исторически предмети. Според него има все повече осъдени лица, като годишно те наброяват около 40. „Наказанията не са особено тежки. Повечето присъди са глоби, пробация, но в последните две години има случаи с влизане в затвора“, посочи Папалезов. \r\nДаяна ДЮЛГЕРОВА", "date": "2018.11.06", "title": "Гл. инспектор Ангел Папалезов, ГД „Национална полиция“: Между 25-30 хил. са активните иманяри в България"}
{"url": "http://www.focus-news.net/news/2018/11/06/2587084/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Водачът на листата „Самоопределение“ Сюлейман Углянин, който победи на изборите за Национален съвет на бошняците (НСБ) отпразнува успеха в Нови Пазар като политическа победа, съдейки по виковете „Република Санджак“ на неговите поддръжници, пише  електронното издание на консервативния белградски ежедневник „Вечерне новости“ . \r\nДокато провъзгласяваше победата на своята листа, Углянин заяви пред тълпата, че бошняците все още не са решили своя статут, както и че Александър Вучич е претърпял поражение в Нови Пазар, цитира думите му веснтикът. \r\nПривържениците на НСБ прекъснаха речта на лидера си на няколко пъти, за да скандират „Република Санджак“, „Да живее знамето на Санджак“, „Сульо, ние те обичаме“, а освен това псуваха сръбския президент.  \r\nСлед оповестяването на резултатите от изборите, Углянин заяви, че НСБ е „обществено благо на бошняците“, което цели подобряване на Конституцията и гарантиране на правата им със закони. \r\nОсвен това, лидерът на листата „Самоопределение“ увери, че това са най-важните избори за бошняците от разпадането на бивша Югославия, защото те имат в Сърбия, както твърди той, „много нерешени въпроси и голям брой проблеми“. \r\nУглянин също така твърди, че Съвета има законови правомощия да решава „натрупаните проблеми“ с представители на международната общност. Той обяви, че не е доволен от това, че неговата партия не е постигнала абсолютна победа, но посочи, че ще формира мнозинство със съветниците от листата „Vakat je”. \r\n„Доволен съм, че сега имаме повече политически възможности да споделим отговорността и от това, че заедно ще имаме възможност да победим това чудовище и фашистко творение сръбската държава Сърбия, която иска да легализира геноцида и престъпленията, като средство за завладяването на територии и за решаване на политически въпроси“, заключи Углянин. \r\n„Вечерно новости“ отбелязва, че Националните съвети по принцип се занимават с грижата за културните, образователните и други права и интереси на националните малцинства в Сърбия. \r\n„Коментарите на Сюлейман Углянин, направени след победата му на изборите за НСБ са абсолютно неприемливи“, оцени председателят на Сръбската социалдемократическа партия Расим Ляич и добави, че всяка конфронтация с държавата вреди на гражданите на Санджак. \r\n***  Германия е предала на Косово оборудване и техника на стойност два милиона евро. Новината бе потвърдена от косовския премиер Рамуш Харадинай, който отбеляза също, че откриването на Иновационния парк в Призрен е доказателство за силната връзка и приятелството между Косово и Германия, пише  онлайн изданието на прищинския вестник Gazeta Express . \r\nХарадинай, придружен от членове на кабинета му, в понеделник посети германския военен лагер в Призрен. Той заяви, че трансформирането на лагера, използван от германския контингент в миротворческата мисия на КФОР, показва, че има силни приятелски връзки между Берлин и Прищина. \r\nОсвен това, министър-председателят подчерта, че косовският народ ще бъде благодарен завинаги на държавата и народа на Германия за тяхната помощ. \r\n„Оборудването и технологии на Бундесвера на стойност 2 милиона евро бяха дадени днес на Косово“, написа Харадинай във „Фейсбук“, като отбеляза още, че военният лагер ще бъде трансформиран в иновационен лагер, а над него винаги ще се вее германското знаме в знак на благодарност за помощта на Германия за Косово. \r\n***  Албанските власти се опитват да тероризират гръцкото малцинство в южната част на страната, девет дни, след като Константинос Кацифас бе екзекутиран хладнокръвно от спецчастите на албанската полиция в гръцкото селце Буларат, пише  онлайн изданието на гръцкия вестник Protothema . \r\nСпоред жителите на селото, албанската полиция е задържала много членове на малцинство, за да ги разпита, без да дава официално обяснение за действията си. \r\nСъгласно информацията от Албания, властите са нащрек заради яростта на местните гърци и се опитват да сплашат малцинството в района, както и всеки, който се опита да посети Буларат, за да ги подкрепи и да отдаде почит на семейството на Кацифас, пише вестникът. \r\nКакто отбелязва „Прототема“, според последната непотвърдена информация, която изтече от Тирана, има възможност тялото на загиналия да бъде върнато в Гърция във вторник. \r\n***  Всички основни македонски печатни са в шок от трагичен инцидент, който се е разиграл в град Гостивар в понеделник вечерта.  „Фокус“ ,  „Денешен“ ,  „Вечер“  и  „Нова Македония“  пишат ,че към 19 часа, в близост до градската болница, 17-годишно момиче от село Здуние е нападнато от бездомно куче, или глутница бездомни кучета, според различните версии, от което се защитавало и бягало, в резултат от което стигнало до края на кея, изгубило равновесие и паднало в река Вардар. Очевидци на трагедията веднага съобщили в полицията за инцидента и след тричасово издирване тялото е намерено от жители на село Балиндол около 22 часа, които веднага съобщили на правозащитните органи. \r\nОт местното полицейско управление веднага изпратили екип на мястото, извлекли тялото от водата, а лекар констатирал смъртта, след като момичето не дало признаци на живот. Агенция „Фокус“ припомня: \r\nТова далеч не е първият случай, когато глутница бездомни кучета причиняват проблеми в Македония. Например, през септември се разбра за такъв случай само, защото жертвата на глутница в Скопие беше служител на Световната Банка. Привеждаме целия материал за инцидента с видни гости на македонската столица: „Курир“ (Македония): Кучета нападнаха служител на Световната банка в Скопие, той си счупил крака при бягството, предишната им жертва е член на екипа на Йенс Столтенберг  \r\nСкопие. Служител на Световната банка, който е на посещение в мисията в Скопие е бил нападнат от глутница кучета, докато тичал на кея на река Вардар в столицата, при бягството си паднал и си счупил крака. Когато бил нападнат от кучетата, банкерът започнал да вика за помощ, но не получил такава, независимо, че в близост забелязал униформени лица, съобщава СДК.МК, пише скопското електронно издание „Курир“. \r\nСлед това потърпевшият е откаран в една от частните болници в Скопие, отбелязва изданието. \r\nОт Мисията на Световната банка в Македония са потвърдили инцидента пред СДК. \r\n„Член на екипа на световната банка, който е на посещение в Македония, беше нападнат от улични кучета на кея на Вардар, докато правел джогинг. От страх скочил от зида и си счупил крака. Сега се чувства добре, но естеството на нараняването му е такова, че му трябва време, за да оздравее“, за уточнили пред „Сакам да кажам“ от мисията на СБ в Скопие. „Световната банка съжалява за този неприятен епизод. Скопие е хубав и гостоприемен град, но смятаме, че е важно да се контролира проблема с дивите кучета в градовете по начин, който е хуманен за четириногите и който осигурява сигурност за гражданите и посетителите на града“, добавят още от СБ. \r\nСпоред очевидци, същата глутница е нападнала на кея и член на екипа на генералния секретар на НАТО Йенс Столтенберг по време на неговото двудневно посещение в Скопие на 5 и 6 септември, но той останал невредим. \r\n***", "date": "2018.11.06", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/11/06/2587079/syuleyman-uglyanin-sled-pobedata-na-izborite-v-sandzhak-sarbiya-e-chudovishte-i-fashistko-tvorenie-koeto-iska-da-legalizira-genotsida.html", "text": "Водачът на листата „Самоопределение“ Сюлейман Углянин, който победи на изборите за Национален съвет на бошняците (НСБ) отпразнува успеха в Нови Пазар като политическа победа, съдейки по виковете „Република Санджак“ на неговите поддръжници, пише  електронното издание на консервативния белградски ежедневник „Вечерне новости“ . \r\nДокато провъзгласяваше победата на своята листа, Углянин заяви пред тълпата, че бошняците все още не са решили своя статут, както и че Александър Вучич е претърпял поражение в Нови Пазар, цитира думите му веснтикът. \r\nПривържениците на НСБ прекъснаха речта на лидера си на няколко пъти, за да скандират „Република Санджак“, „Да живее знамето на Санджак“, „Сульо, ние те обичаме“, а освен това псуваха сръбския президент.  \r\nСлед оповестяването на резултатите от изборите, Углянин заяви, че НСБ е „обществено благо на бошняците“, което цели подобряване на Конституцията и гарантиране на правата им със закони. \r\nОсвен това, лидерът на листата „Самоопределение“ увери, че това са най-важните избори за бошняците от разпадането на бивша Югославия, защото те имат в Сърбия, както твърди той, „много нерешени въпроси и голям брой проблеми“. \r\nУглянин също така твърди, че Съвета има законови правомощия да решава „натрупаните проблеми“ с представители на международната общност. Той обяви, че не е доволен от това, че неговата партия не е постигнала абсолютна победа, но посочи, че ще формира мнозинство със съветниците от листата „Vakat je”. \r\n„Доволен съм, че сега имаме повече политически възможности да споделим отговорността и от това, че заедно ще имаме възможност да победим това чудовище и фашистко творение сръбската държава Сърбия, която иска да легализира геноцида и престъпленията, като средство за завладяването на територии и за решаване на политически въпроси“, заключи Углянин. \r\n„Вечерно новости“ отбелязва, че Националните съвети по принцип се занимават с грижата за културните, образователните и други права и интереси на националните малцинства в Сърбия. \r\n„Коментарите на Сюлейман Углянин, направени след победата му на изборите за НСБ са абсолютно неприемливи“, оцени председателят на Сръбската социалдемократическа партия Расим Ляич и добави, че всяка конфронтация с държавата вреди на гражданите на Санджак. \r\nПревод и редакция:", "date": "2018.11.06", "title": "Сюлейман Углянин след победата на изборите в Санджак: Сърбия е чудовище и фашистко творение, което иска да легализира геноцида"}
{"url": "http://www.focus-news.net/news/2018/11/06/2587088/kyustendil-trafikat-na-gkpp-gyueshevo-se-osashtestvyava-normalno.html", "text": "Трафикът на ГКПП – „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания.  \r\nВенцеслав ИЛЧЕВ", "date": "2018.11.06", "title": "Кюстендил: Трафикът на ГКПП \"Гюешево\" се осъществява нормално"}
{"url": "http://www.focus-news.net/news/2018/11/06/2587087/sport-arsen-venger-e-blizo-do-milan.html", "text": "Арсен Венгер е близко до това да поеме италианския гранд Милан, твърдят медиите във Франция, като „Франс футбол“ дори цитира източници, които съобщават, че договорът вече е факт. Френският специалист беше начело на Арсенал в продължение на 22 години, но е без работа от края на миналия сезон, когато напусна „артилеристите“. Грандът от Милано показва непостоянни игри, въпреки че в момента е на 4 място в Серия „А“ и това предизвиква постоянни спекулации за бъдещето на старши-треньора Дженаро Гатузо. Според информацията, Венгер ще има по-големи права от обичайното в Серия „А“ и ще работи заедно с Леонардо за трансферите в Милан.", "date": "2018.11.06", "title": "Спорт: Арсен Венгер е близо до Милан"}
{"url": "http://www.focus-news.net/news/2018/11/06/2587086/yordan-mladenov-bsp-v-alternativniya-byudzhet-sa-zalozheni-ikonomicheski-rastezh-investitsii-v-proizvodstvoto-i-merki-za-namalyavane-na-bednostta-i-neravenstvata.html", "text": "В алтернативния бюджет са заложени икономически растеж, инвестиции в производството и мерки за намаляване на бедността и неравенствата. Това  каза за  Радио „Фокус“ – Пазарджик  Йордан Младенов, депутат от „БСП за България\". По думите му социалистите няма да се регистрират, но това не е нова практика, защото през 2013 година ГЕРБ като опозиционна партия е твърдяла, че е задължение на управляващите да осигурят кворум в Народното събрание. „Вижда се, че бюджетът за 2019 година е предизборен, бюджет на оцеляването на това правителство. Вместо да се осигурят повече средства за по-бедните хора и средната класа, именно там данъците се повишават или се въвеждат допълнителни като този за старите коли“, коментира Младенов. Според него повишаването на средствата за администрацията е чисто предизборен ход. „Нямаме против да се увеличат парите за нея, но са необходими и реформи. Да се оптимизират щатовете и да не се дават излишни средства“, уточни Младенов. По думите му социалистите предлагат свой алтернативен бюджет, в който е заложен икономически растеж, инвестиции в производството и мерки за намаляване на бедността и неравенството. \r\nВаня НИКОЛОВА", "date": "2018.11.06", "title": "Йордан Младенов, БСП: В алтернативния бюджет са заложени икономически растеж, инвестиции в производството и мерки за намаляване на бедността и неравенствата"}
{"url": "http://www.focus-news.net/news/2018/11/06/2587071/dimitar-boyadzhiev-sobstvenik-na-ptitseferma-v-smolyan-osashtestvyavame-zasilen-kontrol-zaradi-opasnostta-ot-influentsa-no-e-trudno-da-se-spre-zarazata.html", "text": "Осъществяваме засилен контрол заради опасността от инфлуенца по птиците, но е трудно да се спре заразата. Това каза за  Радио „Фокус“ – Смолян  Димитър Бояджиев – собственик на единствената в област Смолян птицеферма, в която се отглеждат 100 000 кокошки, 80 000 от които носачки. Той уточни, че заразата може да дойде във фермата с храна, като основните разпространители са прелетните птици, както и наличието на инфлуенца при патиците, откъдето тръгва и към другите птици. По думите на Бояджиев заболяването не е характерно за региона на Смолян, но никой не е застрахован. Той отбеляза, че при тях постоянно се извършва вътрешен мониторинг, както и държавен. „Непрекъснато се извършва дезинфекция на всичко, което се внася в птицефермата, защото отвсякъде може да дойде заразата. Европейската директива е такава, че тези правила трябва да се спазват и в домашни условия. Молим се да не се заразят кокошките, които отглеждаме и предприемаме всички мерки, за да не се стигне дотам“, каза още Бояджиев. \r\nНели ГЕРГЬОВСКА", "date": "2018.11.06", "title": "Димитър Бояджиев, собственик на птицеферма в Смолян: Осъществяваме засилен контрол заради опасността от инфлуенца, но е трудно да се спре заразата"}
{"url": "http://www.focus-news.net/news/2018/11/06/2587089/arh-boyan-kolarov-zam-kmet-na-dobrich-predstoi-obnovyavane-na-blizo-7-km-kanalizatsionna-mrezha-v-grada-proektiraneto-e-zapochnalo.html", "text": "Предстои обновяване на близо 7 км канализационна мрежа в Добрич, проектирането е започнало. Дейностите са в рамките на лот 1 от най-мащабния интегриран проект на Община град Добрич, този за обновяване на водния сектор. Това заяви зам.-кметът с ресор „Устройство на територията“ арх. Боян Коларов, предаде кореспондент на  Радио „Фокус” – Варна . Арх. Коларов е участвал миналата седмица в работна среща в звеното за управление на проекта. Като специалист зам.-кметът подчерта, че изграждането на канализационна мрежа е много по-труден и деликатен процес в сравнение с изграждането на водопроводи. „Необходимо е спазването на всички наклони, което изисква прецизност в работата\", допълни арх. Коларов. По думите му проектирането не „върви“ гладко, налага се специалисти, експерти и отговорни места да ходят по места. „По проект канализацията на три места пресича коритото на река Добричка – на две места, и на едно – дере Сердика. „Всичко това може би нямаше да ни прави чак такова впечатление, ако не бяхме преживели наводнението през 2014 година. И сега всяко появяване на какъвто и да било обект перпендикулярно на дерето за нас е много притеснително. Така или иначе първото пресичане на река Добричка е при Битака. За там категорично се взе решението да бъде изграден така наречения дюкер. Това е нещо като сифоните на мивките\", каза още арх. Коларов. Според него канализацията ще минава отдолу под реката. „После отново ще излиза отгоре и ще си върви по естествения наклон на терена. Но може би на другите две места няма да има възможност да се изграждат дюкери и там може би ще се появят видими тръби. Въпросът е точно къде ще бъдат, за да може при следващата 50-, 100- или 1000-годишна вълна те да не се окажат непреодолима пречка и да не предизвикат изкуствено повишаване на водното равнище. Проблемът е доста неудобен. Каквото и да се случи, ние предварително ще го обявим на гражданите и всички ще знаят\", посочи той. „Така или иначе сме на фаза проектиране и има достатъчно време да вземем най-доброто решение“, коментира арх. Боян Коларов. По думите му дюкерът е хидротехническо съоръжение за прокарване на вода под пътища, реки, долини и подобни.  \r\nЖулиета НИКОЛОВА", "date": "2018.11.06", "title": "Арх. Боян Коларов, зам.-кмет на Добрич: Предстои обновяване на близо 7 км канализационна мрежа в града, проектирането е започнало"}
{"url": "http://www.focus-news.net/news/2018/11/06/2587092/varna-okrazhniyat-sad-ostavi-v-aresta-mazha-ot-kamenar-obvinen-v-pritezhanie-i-razprostranenie-na-narkotitsi.html", "text": "Варненският окръжен съд определи мярка „Задържане под стража“ на Али А. от Каменар, привлечен като обвиняем за държане с цел разпространение на различни по вид наркотични вещества. Това съобщиха от пресцентъра на  Окръжен съд – Варна . Престъплението, за което е обвинен е тежко по смисъла на закона и за него се предвижда наказание „Лишаване от свобода“ до 8 години и глоба до 20 хиляди лева. \r\nСпоред обвинението на 4 ноември тази година в частен дом в Каменар са намерени и иззети 320.58 грама марихуана и 1.95 грама производни на амфетамина. Полицията е открила и други забранени от закона вещества в автомобил на улицата пред дома на обвиняемия. Али А. е осъждан и за извършен грабеж. \r\nСъдът като разгледа събраните до момента доказателства, прецени че съществува обосновано подозрение, Али А. да е съпричастни към деянието, в което е обвинен. Съдебната инстанция прецени високата обществена опасност на деянието, както и че съществува реална опасност лицето да извърши друго подобно деяние. Събраните към момента материали, показват че дейността, в която мъжът е обвинен е развивана продължителен период от време. Поради тези изводи, Варненският окръжен съд определи спрямо 40-годишния мъж, най- тежката мярка за неотклонение „Задържане под стража“. \r\nОпределението на Окръжен съд – Варна може да бъде обжалвано и протестирано пред Апелативен съд – Варна.", "date": "2018.11.06", "title": "Варна: Окръжният съд остави в ареста мъжа от Каменар, обвинен в притежание и разпространение на наркотици"}
{"url": "http://www.focus-news.net/news/2018/11/06/2587090/veliko-tarnovo-svishtovskata-poetesa-stefaniya-tsankova-poluchi-parva-nagrada-v-devetiya-poetichen-konkurs-dobrogled-2018.html", "text": "Свищовската поетеса Стефания Цанкова получи първа награда в Деветия поетичен конкурс „Доброглед-2018”, организиран от Община Димово и читалище „Паисий Хилендарски-1927”. Това съобщиха за  Радио „Фокус“ – Велико Търново  от местната администрация. В предаването  „Добре дошли в Свищов“  отличената писателка отбеляза, че призът й е връчен за нейното стихотворение  „Необратима”. Наградата-плакет и парична сума тя получи на тържествена церемония от председателя на димовското читалище Наташа Трайкова.  Творчеството на Стефания бе представено от дъщеря й Лилиана Анатолиева, която прочете отличеното стихотворение. \r\nОсвен това свищовската авторка бе отличена и в Деветия конкурс за учени-поети,организиран от Софийски университет „Св.Климент Охридски”, Нов Български университет и Съюза на учените в България. \r\nПреди броени месеци Стефания издаде 20-тата си поред поетична книга – „Благословена с обич”, която е факт благодарение на великотърновски и  свищовски спомоществователи. \r\nНаскоро тя получи награда от Културно-просветните дружества „Ереван” за литературен принос в добросъседските отношения между България и Армения. \r\nРаботи като учител по литература, като същевременно ръководи своята младежка школа по творческо писане „Златен Търновград”. \r\nЛуиза ТРАНЧЕВА", "date": "2018.11.06", "title": "Велико Търново: Свищовската поетеса Стефания Цанкова получи първа награда в Деветия поетичен конкурс „Доброглед-2018”"}
{"url": "http://www.focus-news.net/news/2018/11/06/2587095/veliko-tarnovo-566-signalni-pisma-za-neizpravnosti-po-patishtata-e-izdala-oblastnata-direktsiya-na-mvr.html", "text": "566 сигнални писма за неизправности по пътищата е издала Областната дирекция на МВР (ОДМВР) във Велико Търново. Това съобщи на брифинг директорът на ОДМВР ст. комисар Димитър Машов, предаде репортер на  Радио „Фокус“ – Велико Търново . Писмата са съставени след извършено обследване за налична маркировка и  пътни знаци и за състоянието на пътищата, от страна на служителите на сектор „Пътна полиция“. Ст. комисар Машов подчерта,  че проверките продължават. Те се провеждат периодично. Като проблемен участък той определи кръстовището за село Горна Студена. За отстраняване на нередностите са предприети необходимите мерки. Предвижда се подмяна на пътните знаци в участъка и монтиране на знак, който указва, че пътят е с концентрация на пътнотранспортни произшествия. Ще бъде поставена и оптична маркировка. Другият проблемен участък е пътят към Прохода на Републиката.  \r\nСт. комисар Машов посочи, че са получили уверение то директора на Областно пътно управление, че нередностите в този участък ще бъдат отстранени . Става въпрос за подновяване на пътната маркировка, която на места дори липсва, както и ремонтиране на неравностите по асфалта в проблемните участъци, които често са предпоставка за пътнотранспортни произшествия. При неспазване на предписанията, ще бъдат наложени глоби, които достигат до 5000 лева. Такава глоба грози именно директора на Областно пътно управление, тъй като едно от препиванията изтича всеки момент. То касае метална шина в Прохода на Републиката, на моста преди Вонеща вода, която се е показала над асфалтовото покритие и вече има няколко случаи на спукани гуми. Още две преписания са издадени от директора на Областно пътно управление – Велико Търново. Те са във връзка с растителност, която е обхванала пътните платно. Предприети са необходимите мерки за нейното отстраняване. \r\nНадежда КРЪСТЕВА", "date": "2018.11.06", "title": "Велико Търново: 566 сигнални писма за неизправности по пътищата е издала Областната дирекция на МВР"}
{"url": "http://www.focus-news.net/news/2018/11/06/2587093/zoran-zaev-za-udavenoto-momiche-v-gostivar-tryabva-da-zalovim-kuchetata-stavat-vse-poveche.html", "text": "Премиерът на Македония Зоран Заев изрази съжаление за трагичния случай в град Гостивар, където 17-годишно момиче се удави в река Вардар, бягайки от бездомно куче, което я нападнало в градския парк. Както заяви министър-председателят, той, като бивш кмет, има личен опит в справянето с бездомните кучета. Премиерът намери проблема в законите, които, както заяви той, са прекалено сложни и трябва да се направят нови регулации, които да организират функционирането на приютите за бездомни животни, пише  македонският „Фокус“ . \r\n„Аз знам, като бивш кмет, че община Струмица плащаше огромни суми на частни компании, които организираха центрове за грижа за кучетата според стандартите. Обмисляме промяна на законодателството по гъвкав начин, който ще зачита международните стандарти и Република Македония ще може да ги прокара. В Македония има много малко такива центрове в градовете. Имаме в Скопие, но там условията са лоши и трябва да ги подобрим. Трябва да измислим начин как да се организираме и да заловим кучетата, които стават все по-вече. Държавата трябва да поеме грижите за тях“, заяви Заев.  \r\nПревод и редакция:", "date": "2018.11.06", "title": "Зоран Заев за удавеното момиче в Гостивар: Трябва да заловим кучетата, стават все повече"}
{"url": "http://www.focus-news.net/news/2018/11/06/2587091/dobrich-okrazhnata-prokuratura-predade-na-sad-kmeta-na-shabla-mariyan-zhechev-za-zloupotreba-sas-sredstva-ot-fondovete-na-evropeyskiya-sayuz.html", "text": "Кметът на Община Шабла Мариян Жечев е предаден на съд с обвинителен акт на Окръжната прокуратура в Добрич. Това съобщиха от пресцентъра на  Апелативна прокуратура - Варна . Делото за престъпление със средства от фондовете на Европейския съюз е насрочено за разглеждане на 6 декември тази година в Добричкия окръжен съд.  \r\nНа 13 ноември 2015 г. в качеството си на кмет, представляващ Община Шабла, Жечев представил неверни сведения за изпълнени строително-монтажни работи по Програмата за развитие на селските райони пред Регионалната разплащателна агенция. В заявка за окончателно плащане подсъдимият представил като изпълнени дейности, които не били извършени от избраната измежду 6 фирми като изпълнител ДЗЗД „Шабла спорт 2015“. Целта била да се получат средства в размер на 525 488 лева без ДДС, предоставени от фондовете на Европейския съюз на българската държава. Към 21 декември 2015 г. вече са били отпуснати 267 836 лева без ДДС от заявените средства.  \r\nНеизпълнените строително-монтажни работи са описани в 86 позиции в обвинителния акт на Окръжната прокуратура в Добрич. Те са били установени и при проверка на експерт и били описани детайлно в приложен контролен лист, извършена е и допълнителна проверка на място. С уведомително писмо за изплащане на средствата от държавен фонд „Земеделие“ – Разплащателна агенция, са били описани сумите, които не са били допустими за финансиране, както и е направена промяна на плащанията заради несъответствието между заложените в договора елементи на инвестицията и реално изпълнените дейности. По проекта е трябвало да бъдат изградени стадион, помощно игрище, игрище за волейбол, баскетбол и тенис, водна площ за гребни спортове, паркинг, ограда, вертикална планировка, обслужваща сграда с трибуни, СОТ и пожароизвестителна система. Някои от вече платените дейности и към момента не са изградени.  \r\nПо делото срещу действащия и в момента кмет на община Шабла са назначени 2 експертизи, разпитани са десетки свидетели. Причинените имуществени вреди се изчисляват на 267 836 лева, които не са възстановени.", "date": "2018.11.06", "title": "Добрич: Окръжната прокуратура предаде на съд кмета на Шабла Мариян Жечев за злоупотреба със средства от фондовете на Европейския съюз"}
{"url": "http://www.focus-news.net/news/2018/11/06/2587094/komisiyata-po-grazhdanski-svobodi-pravosadie-i-vatreshni-raboti-v-ep-prie-doklada-na-evrodeputata-sergey-stanishev-za-priemane-na-balgariya-v-shengen.html", "text": "Комисията по граждански свободи, правосъдие и вътрешни работи в ЕП прие с голямо мнозинство доклада на евродепутата Сергей Станишев, с който ЕП ще поиска незабавно приемане на България в Шенген с всички граници – сухопътни, въздушни и морски. Това съобщиха от  пресофиса на Сергей Станишев . Докладът беше подкрепен с 36 гласа „за“ и 4 „против“, като през декември предстои да бъде обсъден и гласуван в пленарна зала. \r\n„Бих искал да благодаря на колегите евродепутати, които заявиха категоричната си подкрепа за пълноправното членство на България в Шенген. Този доклад представлява качествено нов елемент в позициите на европейските институции по темата, тъй като отхвърля опасната идея за поетапно приемане. Оттук нататък предстои още работа, за да гарантираме одобрението на текста от Европарламента в пленарна зала – нелека задача, предвид съпротивата на много десни и крайнодесни депутати, които системно гласуват против влизането ни в Шенген“, заяви Станишев. \r\nВ доклада на Станишев се припомня, че България и Румъния са изпълнили всички критерии още през 2011 г. и се отчитат негативните последици от недопускането на двете страни да станат пълноправни членове на Шенгенското пространство. Сред тях са пропуски в информационните системи за сигурност на ЕС; значителни икономически загуби и пропуснати ползи за двете страни и за ЕС; намаляване на доверието към европейските институции заради неизпълнението на поетите ангажименти към България и Румъния. \r\n„Благодарение на серията инициативи от последната година, успяхме да върнем темата Шенген в дневния ред на ЕС. Въпросът обаче остава блокиран в рамките на Съвета – решението е само в ръцете на държавите-членки. Българското председателство беше шанс да изчистим натрупаните негативи и да си върнем изгубеното доверие, което имахме при приемането ни в ЕС през 2007 г. През юли като че ли наистина имаше положителна инерция – австрийският вътрешен министър заяви, че въпросът за нашето членство ще бъде разгледан от Съвета на вътрешните министри през октомври. Това обаче не се случи и е логично да си зададем въпроса – защо?“ \r\n„През последните години редица европейски лидери посетиха границата с Турция и привидно изразиха подкрепа, но продължават да говорят за корупция и липса на върховенство на закона, а поредицата скандали от началото на годината бият на очи и спъват всякакъв напредък. Случаите с непроверените пътници от пристигащи самолети на летището, избягалите затворници, сривът на търговския регистър, убийствата, които повдигнаха много въпроси, корупционните практики в ДАБЧ показват системни пропуски и неспособността на управляващите да убедят скептичните правителства, част от които от ЕНП, че България би била надежден партньор в Шенген. \r\nИ все пак вярвам, че този доклад може да бъде полезен инструмент в преговорите на правителството с други държави-членки – стига да не отстъпват за сухопътните граници. Тревожното е, че вместо да отстояват пълноправното членство на страната ни, все по-често чуваме одобрение за опасната идея за влизане само с въздушни граници. Това би било прецедент, който ще отложи за непределното бъдеще вдигането на контрола по икономически по-важните сухопътни граници и ще постави под въпрос участието на България в бъдещи общоевропейски системи за сигурност“, заяви Станишев.", "date": "2018.11.06", "title": "Комисията по граждански свободи, правосъдие и вътрешни работи в ЕП прие доклада на евродепутата Сергей Станишев за приемане на България в Шенген"}
{"url": "http://www.focus-news.net/news/2018/11/06/2587085/aleksandar-stamboliyski-tazi-sedmitsa-protestite-i-shestviyata-sreshtu-visokiya-standart-na-zhivot-v-balgariya-shte-prodalzhat-v-tsyalata-strana.html", "text": "Тази седмица протестите и шествията срещу високите цени и стандарт на живот в България ще продължат в цялата страна. Това каза за  Радио „Фокус“ - Пирин  председателят на Съюза на българските транспортни работници в Благоевград Александър Стамболийски. Той обясни, че на Координационен съвет вчера всички са взели решение за момента да се продължи с регионалните протести, а в зависимост от това как се развият регионалните, подготвят и национален граждански стачен комитет, който да направи и национални протести в София. „Протестите ще бъдат срещу социалното убийство на България, още повече след като вчера сутринта \"гръмнаха\" с новината за проектозакона за вдигането на застраховката „Гражданска отговорност“. Това е пълна подигравка с народа, и въпреки че за момента е спряно, ние знаем, че ще стане същото, както стана с другите законодателни предложения и ще бъде прокарано през пленарна зала“, допълни председателят на Синдиката. Александър Стамболийски заяви, че най-вероятно във всички градове в страната най-силно ще бъдат изразени протестите на 11 ноември. По думите му за град Благоевград обмислят сборният пункт да си остане Югозападен университет „Неофит Рилски“, като допълнително ще бъде уточнено в колко часа ще се проведе и от къде ще премине шествието. \r\nНатали СТЕФАНОВА", "date": "2018.11.06", "title": "Александър Стамболийски: Тази седмица протестите и шествията срещу високия стандарт на живот в България ще продължат в цялата страна"}
{"url": "http://www.focus-news.net/news/2018/11/06/2587100/veliko-tarnovo-izplashtane-na-otkup-za-kemper-na-stoynost-9000-evro-e-predotvratila-oblastnata-direktsiya-na-mvr.html", "text": "Изплащане на откуп за кемпер на стойност 9000 евро предотврати Областната дирекция на МВР (ОДМВР) – Велико Търново. Това съобщи на брифинг директорът на ОДМВР ст. комисар Димитър Машов, предаде репортер на  Радио „Фокус“ – Велико Търново . Той посочи, че превозното средство е било противозаконно отнето от лице от Павликени. Съвместно с ОДМВР – Пловдив, ОДМВР – София и Столична дирекция на вътрешните работи в петък са  проведени оперативно издирвателни мероприятия и процесуално следствени действия. Кемперът е установен в района на язовир Искър в отлично състояние, а като съпричастни за извършено деяние са задържани три лица, и трите от района на Хасково. Единият от извършителите има и предишни криминални прояви за противозаконни отнемания на моторни превозни средства,  докато другите двама – нямат. Към момента на искането на откупа те са се намирали на територията на ОДМВР – Пловдив. Ст. комисар Машов подчерта, че исканата сума е голяма поради факта, че превозното средство е изключително ново. То е произведено през 2016 година. Предстои на въпросните лица да им бъдат повдигнати обвинения. Към момента процесуално следствените действия по доказване категоричната съпричастност на лицата продължават. Директорът на ОДМВР – Велико Търново подчерта, че от 2015 година до момента не е регистриран подобен случай на територията на  областта. \r\nНадежда КРЪСТЕВА", "date": "2018.11.06", "title": "Велико Търново: Изплащане на откуп за кемпер на стойност 9000 евро е предотвратила Областната дирекция на МВР"}
{"url": "http://www.focus-news.net/news/2018/11/06/2587098/burgas-slavi-tomov-predstavya-tvorchestvoto-na-tomas-man-na-9-noemvri-v-doma-na-pisatelya.html", "text": "Бургаският писател и журналист  Слави Томов ще представи творчеството на Томас Ман в дискусионен формат на 9 ноември, от 18.00 часа в Дома на писателя. Това съобщиха от пресцентъра на  Община Бургас . Събитието е част от ноемврийската литературна програма на Общината и Бургаска писателска общност. То носи името „Обезвълшебената планина. Компаративни  hiatus-и“. Беседата няма за цел да проследява хронологично всеизвестни факти от творчеството или биографията на писателя, а по-скоро да изкара наяве и да представи чрез методите на сравнението и анализа „нови“ прочити и тълкувания. Алтернативният опит ще сблъска творчеството на Томас Ман с писатели като: Фриц Цорн, Томас Бернхард, Джеймс Балард. По време на експозето ще бъдат коментирани кореспонденцията и есетата на Томас Ман, както и част от романите му: „Буденброкови“, „Доктор Фаустус“, „Лоте във Ваймар“, „Йосиф и неговите братя“, новелите „Смърт във Венеция“ и „Марио и фокусникът“. \r\nСъбитието е с вход свободен.", "date": "2018.11.06", "title": "Бургас: Слави Томов представя творчеството на Томас Ман на 9 ноември в Дома на писателя"}
{"url": "http://www.focus-news.net/news/2018/11/06/2587096/pregled-na-mezhdunarodnite-novini-do-13-chasa-agentsiya-fokus.html", "text": "Водачът на листата „Самоопределение“ Сюлейман Углянин, който победи на изборите за Национален съвет на бошняците (НСБ) отпразнува успеха в Нови Пазар като политическа победа, съдейки по виковете „Република Санджак“ на неговите поддръжници, пише  електронното издание на консервативния белградски ежедневник „Вечерне новости“ . \r\nДокато провъзгласяваше победата на своята листа, Углянин заяви пред тълпата, че бошняците все още не са решили своя статут, както и че Александър Вучич е претърпял поражение в Нови Пазар, цитира думите му веснтикът. \r\nПривържениците на НСБ прекъснаха речта на лидера си на няколко пъти, за да скандират „Република Санджак“, „Да живее знамето на Санджак“, „Сульо, ние те обичаме“, а освен това псуваха сръбския президент.  \r\nСлед оповестяването на резултатите от изборите, Углянин заяви, че НСБ е „обществено благо на бошняците“, което цели подобряване на Конституцията и гарантиране на правата им със закони. \r\nОсвен това, лидерът на листата „Самоопределение“ увери, че това са най-важните избори за бошняците от разпадането на бивша Югославия, защото те имат в Сърбия, както твърди той, „много нерешени въпроси и голям брой проблеми“. \r\nУглянин също така твърди, че Съвета има законови правомощия да решава „натрупаните проблеми“ с представители на международната общност. Той обяви, че не е доволен от това, че неговата партия не е постигнала абсолютна победа, но посочи, че ще формира мнозинство със съветниците от листата „Vakat je”. \r\n„Доволен съм, че сега имаме повече политически възможности да споделим отговорността и от това, че заедно ще имаме възможност да победим това чудовище и фашистко творение сръбската държава Сърбия, която иска да легализира геноцида и престъпленията, като средство за завладяването на територии и за решаване на политически въпроси“, заключи Углянин. \r\n„Вечерно новости“ отбелязва, че Националните съвети по принцип се занимават с грижата за културните, образователните и други права и интереси на националните малцинства в Сърбия. \r\n„Коментарите на Сюлейман Углянин, направени след победата му на изборите за НСБ са абсолютно неприемливи“, оцени председателят на Сръбската социалдемократическа партия Расим Ляич и добави, че всяка конфронтация с държавата вреди на гражданите на Санджак. \r\n***  Изборите за Конгрес в САЩ едва ли ще внесат яснота по въпроса за възможна нормализация на руско-американските отношения, а засега няма такива тенденции, заяви пред журналистите прессекретарят на руския президент Дмитрий Песков, цитиран от  ТАСС . \r\n„Мислим, че няма смисъл да се заблуждаваме и да предполагаме, че тези (избори) ще внесат някаква яснота ( в това, как ще се развиват руско-американските отношения). Засега не се наблюдават никакви видими тенденции за нормализация“, заяви говорителят на Кремъл. \r\nВ отговор на въпрос, ще следят ли в Кремъл хода на изборите за Конгрес в САЩ, Песков отбеляза, че съответстващите данни се следят по медиите. „Затова, разбира се, ние така или иначе ще гледаме“, каза Песков. \r\n***  Албанските власти се опитват да тероризират гръцкото малцинство в южната част на страната, девет дни, след като Константинос Кацифас бе екзекутиран хладнокръвно от спецчастите на албанската полиция в гръцкото селце Буларат, пише  онлайн изданието на гръцкия вестник Protothema . \r\nСпоред жителите на селото, албанската полиция е задържала много членове на малцинство, за да ги разпита, без да дава официално обяснение за действията си. \r\nСъгласно информацията от Албания, властите са нащрек заради яростта на местните гърци и се опитват да сплашат малцинството в района, както и всеки, който се опита да посети Буларат, за да ги подкрепи и да отдаде почит на семейството на Кацифас, пише вестникът. \r\nКакто отбелязва „Прототема“, според последната непотвърдена информация, която изтече от Тирана, има възможност тялото на загиналия да бъде върнато в Гърция във вторник. \r\n***  Германия е предала на Косово оборудване и техника на стойност два милиона евро. Новината бе потвърдена от косовския премиер Рамуш Харадинай, който отбеляза също, че откриването на Иновационния парк в Призрен е доказателство за силната връзка и приятелството между Косово и Германия, пише  онлайн изданието на прищинския вестник Gazeta Express . \r\nХарадинай, придружен от членове на кабинета му, в понеделник посети германския военен лагер в Призрен. Той заяви, че трансформирането на лагера, използван от германския контингент в миротворческата мисия на КФОР, показва, че има силни приятелски връзки между Берлин и Прищина. \r\nОсвен това, министър-председателят подчерта, че косовският народ ще бъде благодарен завинаги на държавата и народа на Германия за тяхната помощ. \r\n„Оборудването и технологии на Бундесвера на стойност 2 милиона евро бяха дадени днес на Косово“, написа Харадинай във „Фейсбук“, като отбеляза още, че военният лагер ще бъде трансформиран в иновационен лагер, а над него винаги ще се вее германското знаме в знак на благодарност за помощта на Германия за Косово. \r\n***  Всички основни македонски печатни са в шок от трагичен инцидент, който се е разиграл в град Гостивар в понеделник вечерта.  „Фокус“ ,  „Денешен“ ,  „Вечер“  и  „Нова Македония“  пишат ,че към 19 часа, в близост до градската болница, 17-годишно момиче от село Здуние е нападнато от бездомно куче, или глутница бездомни кучета, според различните версии, от което се защитавало и бягало, в резултат от което стигнало до края на кея, изгубило равновесие и паднало в река Вардар. Очевидци на трагедията веднага съобщили в полицията за инцидента и след тричасово издирване тялото е намерено от жители на село Балиндол около 22 часа, които веднага съобщили на правозащитните органи. \r\nОт местното полицейско управление веднага изпратили екип на мястото, извлекли тялото от водата, а лекар констатирал смъртта, след като момичето не дало признаци на живот. Агенция „Фокус“ припомня: \r\nТова далеч не е първият случай, когато глутница бездомни кучета причиняват проблеми в Македония. Например, през септември се разбра за такъв случай само, защото жертвата на глутница в Скопие беше служител на Световната Банка. Привеждаме целия материал за инцидента с видни гости на македонската столица: „Курир“ (Македония): Кучета нападнаха служител на Световната банка в Скопие, той си счупил крака при бягството, предишната им жертва е член на екипа на Йенс Столтенберг  \r\nСкопие. Служител на Световната банка, който е на посещение в мисията в Скопие е бил нападнат от глутница кучета, докато тичал на кея на река Вардар в столицата, при бягството си паднал и си счупил крака. Когато бил нападнат от кучетата, банкерът започнал да вика за помощ, но не получил такава, независимо, че в близост забелязал униформени лица, съобщава СДК.МК, пише скопското електронно издание „Курир“. \r\nСлед това потърпевшият е откаран в една от частните болници в Скопие, отбелязва изданието. \r\nОт Мисията на Световната банка в Македония са потвърдили инцидента пред СДК. \r\n„Член на екипа на световната банка, който е на посещение в Македония, беше нападнат от улични кучета на кея на Вардар, докато правел джогинг. От страх скочил от зида и си счупил крака. Сега се чувства добре, но естеството на нараняването му е такова, че му трябва време, за да оздравее“, за уточнили пред „Сакам да кажам“ от мисията на СБ в Скопие. „Световната банка съжалява за този неприятен епизод. Скопие е хубав и гостоприемен град, но смятаме, че е важно да се контролира проблема с дивите кучета в градовете по начин, който е хуманен за четириногите и който осигурява сигурност за гражданите и посетителите на града“, добавят още от СБ. \r\nСпоред очевидци, същата глутница е нападнала на кея и член на екипа на генералния секретар на НАТО Йенс Столтенберг по време на неговото двудневно посещение в Скопие на 5 и 6 септември, но той останал невредим. \r\n***  Във „Фейсбук“ страницата „Справедливост за Никола Груевски“ е обявен мирен протест в подкрепа на бившия премиер пред сградата на Основния съд в Скопие в сряда от 19 часа, пише  скопското електронно издание „Либертас\" . \r\n„Уважаеми граждани, членове на ВМРО-ДПМНЕ, македонци и македонки, братя и сестри, цяла Македония е свидетелка на несправедливостта срещу бившия премиер Никола Груевски. Бързите присъди в съкратени срокове имат за цел единствено вкарването в затвора на Никола Груевски. \r\nЗа тази цел се призовават всички граждани на Република Македония на 07.11.2018 година (сряда) от 19 часа на мирен граждански протест за справедливост за Никола Груевски пред сградата на Основния съд Скопие 1! \r\nКогато несправедливостта е на власт, непокорството е единственият път към справедливостта“, гласи призивът в социалната мрежа. \r\nИначе, отбелязва „Либертас“, за сряда е насрочено заседанието на парламентарната комисия, която трябва да разгледа въпроса за свалянето на депутатския имунитет на Груевски. В понеделник той получи решението, с което го информират официално, че е отхвърлена молбата му за отлагане на излежаването на присъдата. Оттогава за бившия премиер тече тридневен срок, в който той може да обжалва, а в четвъртък трябва да се яви в затвора в Шуто Оризари. \r\n***  Президентът на САЩ Доналд Тръмп заяви, че не е сигурен дали ще се срещне с руския лидер Владимир Путин по време на визитата си в Париж следващата седмица, но със сигурност ще проведе среща с него на срещата на върха на Г-20 в Аржентина в края на месеца, предава  Reuters . „Все още не сме уговорили нищо. Не знаем дали това ще е правилното място. Ще бъда в Париж по други причини. Но ще имаме среща на Г-20“, заяви Тръмп. \r\n„Не съм сигурен дали ще имаме среща в Париж. Вероятно няма да има“, уточни държавният глава на САЩ. \r\nБританската агенция припомня, че Тръмп и Путин планираха да проведат двустранна среща в Париж на 11 ноември, където ще бъдат на празненствата по случая 100-годишнината от края на Първата световна война. \r\nКакто отбелязва „Ройтерс“, говорителят на Кремъл Дмитрий Песков по-рано заяви, че президентите ще се срещнат във френската столица, но няма да имат „продължителен“ разговор, а по скоро ще говорят „на крак“, за да уточнят подробностите за бъдеща среща. Същото каза и съветникът по национална сигурност на Белия Дом Джон Болтън, който уточни, че предмет на дискусиите между държавните глави в Париж ще е поканата на Тръмп към Путин да посети Вашингтон. \r\n***  Бившият директор на германското вътрешно разузнаване Ханс-Георг Маасен незабавно ще бъде принудително пенсиониран в резултат от „неприемливите“ му изказвания, обяви министърът на вътрешните работи на Германия Хорст Зеехофер, цитиран от  европейската редакция на Politico . \r\nРешението дойде, след като миналия месец Маасен си позволи да разкритикува „левите радикални сили“ в Германската социалдемократическа партия (ГСДП) – младши коалиционен партньор в правителството на Ангела Меркел и защити предишните си „спорни“ констатации за демонстрациите в Кемниц през август, пише изданието. \r\n„В съдържанието на тази реч... имаше неприемливи формулировки“, заяви Зеехофер на пресконференция. „В тази светлина, надеждното сътрудничество между него и мен, както и всички други участващи, повече не е възможно“. \r\nПоста на Маасен като председател на Федералната служба за защита на Конституцията (BfV) първо бе поставен под въпрос, когато той директно оспори думите на Ангела Меркел, че е имало „преследване на чужденци“ в Кемниц след убийството на млад германец от двама бежанци, припомня Politico. \r\nБившият директор на вътрешното разузнаване също постави под съмнение автентичността на видео, показващо как местен мъж преследва бежанец – но, според медията, не е успял да подкрепи твърденията си. \r\nPolitico отбелязва, че изявленията му са създали напрежение в германската управляваща коалиция, като членовете на ГСДП са призовали за моменталното му уволнение, а Зеехофер е застанал зад него. Първоначалното решение на правителството да го прехвърли на други позиция във вътрешното министерство, която е и по-добре платена, предизвика жестоки критики и коалиционните партньори поискаха той да бъде преместен отново, но на позиция, на която ще взима също толкова пари, колкото е взимал на първата си длъжност. \r\nОттогава той продължи да служи като председател на Комисията за защита на Конституцията, докато не бъде намерен заместник. \r\nВ своя реч миналия месец пред колегите си от разузнавателните агенции на европейските страни, Маасен заяви, че „радикални“ членове на ГСДП са видели в коментарите му за Кемниц шанс да провокират разрив в коалицията. Той също говори за „идеалистични, наивни и левичарски, привързани към чужденците, политики в сигурността“, а освен това отново потвърди думите си, че не е имало никакво „преследване“ на чужденци в Кемниц, пише Politico. \r\n„Преживях много германски медийни манипулации и руски дезинформации“, посочи Маасен, според стенограма от изказването му. „Но фактът, че политиците и медиите свободно измислиха „преследване на хора“, или най-малкото разпространиха фалшивата информация без да я проверят, за мен беше ново ниво на дезинформирането в Германия“. \r\nЗеехофер, от своя страна, заяви, че е „разочарован“ от Маасен и че бившият му заместник ще поеме длъжността председател на BfV, докато не бъде избран такъв. \r\n***  В коментар за плана на гръцкото правителство да ревизира Конституцията, архиепископ Йероним призова премиера на страната Алексис Ципрас да изясни какво е предложението му за установяване на „религиозен неутралитет“ на държавата и какви всъщност ще са промените в отношенията между църквата и държавата, пише  онлайн изданието на вестник Kathimerini . \r\n„Коалицията на радикалната левица“ (СИРИЗА) миналата седмица финализира предложенията си за промяна на 23 члена от Основния закон, включително „признаване на религиозен неутралитет на държавата“, както и гарантиране на правото на гражданите да избират директно президент на Гърция, когато парламента не успее да го направи. \r\n„Ще трябва да изясним първо какво се има предвид по религиозен неутралитет. Вярвам, че ще се отдаде такава възможност и аз ще съдействам“, заяви Йероним в понеделник след съвещание на Светия Синод на Гръцката православна църква“. \r\n„Не знам какво има предвид премиерът; той ще ни каже“, продължи предстоятелят на Гръцката църква. \r\nАрхиепископът добави, че предпочита германския модел, където държавата е „религиозно неутрална“ и „помага на Църквата“. \r\n„Бих искал да живея в Германия и да бъда религиозно неутрален“, заяви той. \r\nЛидерът на основната опозиционна партия „Нова Демокрация“ Кириакос Мицотакис трябва да представи предложенията на фракцията за конституционни промени след среща на парламентарната група във вторник. \r\nОпозицията отправи критики за момента, когато се прави ревизията, като обвини правителството, че я използва, за да „прикрие политическата си деградация и упадъка, до който е доведе страната“. \r\nПарламентарният дебат за промени в Конституцията започва на 14 ноември. \r\nНародното събрание ще решава също и за крайния срок, който да бъде даден на Комитета за ревизия на Конституцията – органът, отговорен за проучването на предложените поправки, да представи своя доклад. \r\n*** Австрийският Канцлер подчерта, че единственият начин Сърбия да влезе в Европейския съюз е да завърши диалога с Косово, предава  скопското електронно издание „МКД“ . \r\n„Явява се уникална възможност историята да остане история и да тръгнем заедно към бъдещето“, заяви Курц в Белград на съвместна пресконференция със сръбския президент Александър Вучич. \r\nАвстрийският канцлер подчерта, че влизането на Сърбия в ЕС е възможно само ако има решение в диалога между Белград и Прищина и заради това тези преговори трябва да бъдат завършени успешно. \r\n„Много се надявам този успех да бъде постигнат, понеже съм убеден, че този регион заслужава да бъде част от Европейския съюз“, заяви Курц и добави, че Съюза ще бъде завършен, когато Западните Балкани и Сърбия станат част от него. \r\n***", "date": "2018.11.06", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/11/06/2587083/d-r-daniel-denev-odbh-varna-nyama-registrirani-ognishta-na-zabolyavaneto-influentsa-po-ptitsite-v-oblastta.html", "text": "На територията на Варненска област няма регистрирани огнища на заболяването инфлуенца по птиците. Това каза в интервю за  Радио „Фокус“ – Варна  д-р Даниел Денев, началник на отдел „Здравеопазване на животните“ към Областната дирекция по безопасност на храните (ОДБХ) във Варна. Той заяви, че епизоотичната обстановка по отношение на заболяването инфлуенца по птиците в областта е спокойна. Предприети са необходимите мерки за недопускане разпространението на инфекцията в региона на Варненска област предвид близостта ни с област Добрич, където имаше констатирани огнища на заболяването, както и заради останалите огнища на инфлуенца в страната. „Предвид случаите на инфлуенца в страната има заповед на изпълнителния директор от май 2018 година за засилени проверки и пробовземане във всички птицевъдни обекти  на територията на страната. Това е по програма за самоконтрол, като през 21 дни собствените на обекти са длъжни да изследват птиците. Ние контролираме изпълнението на тази заповед, към настоящия момент всички обекти в областта са тествани и нямаме положителни резултати“, заяви д-р Денев. \r\nТой посочи също, че в Областната дирекция по безопасност на храните са регистрирани 16 обекта за отглеждане на водоплаващи птици – патици. Д-р Денев допълни, че на територията на областта има регистрирани още 3 обекта за отглеждане на кокошки носачки, 3 обекта за отглеждане на бройлери за угояване, 2 обекта за родителски стада за кокошки – бройлери, както и две люпилни за кокошеви птици. Д-р Денев подчерта, че се извършват регулярно проверки по отношение на заболяването инфлуенца по птиците. \r\nТой съобщи още, че ветеринарни лекари извършват проверки за спазване на изискванията за биосигурност в птицевъдните обекти. Д-р Денев подчерта, че към момента няма констатирани нарушения от страна на собствениците на птицевъдни обекти, които са регистрирани на територията на областта. „Официалните ветеринарни лекари от отдел „Здравеопазване на животните“ регулярно извършват проверки за спазване на изискванията за биосигурност, за начина, по който са изградени обектите, за повишаване на мерките за биосигурност, спазва ли се рутинното пробовземане от страна на собствениците за самоконтрол. Официалните лекари по програмата за надзор на високопатогенната инфлуенца по птиците също вземат проби за доказване на отсъствие или наличие на това заболяване“, допълни д-р Денев. \r\nИнфлуенцата по птиците е силно заразно вирусно заболяване по домашните и дивите птици, характеризиращо се с тежки неврологични нарушения, хеморагична диатеза и лезии по различните органи и системи, което може да доведе до 100% смъртност при кокошевите птици. \r\nМарияна ВАЛЕНТИНОВА", "date": "2018.11.06", "title": "Д-р Даниел Денев, ОДБХ - Варна: Няма регистрирани огнища на заболяването инфлуенца по птиците в областта"}
{"url": "http://www.focus-news.net/news/2018/11/06/2587099/kyustendil-21-godishen-e-zadarzhan-v-dupnitsa-za-pritezhanie-na-strakove-kanabis.html", "text": "21-годишен е задържан за притежание на стръкове канабис. Това съобщиха от пресцентъра на  МВР . При извършена проверка от дома му е иззет сноп от стръкове канабис, видът на наркотичното вещество е установен с полеви наркотест. 21-годишният мъж ще остане 24 часа в полицейския арест. По случая е започнато досъдебно производство в РУ - Дупница, уведомен е дежурен прокурор.", "date": "2018.11.06", "title": "Кюстендил: 21-годишен е задържан в Дупница за притежание на стръкове канабис"}
{"url": "http://www.focus-news.net/news/2018/11/06/2587101/korneliya-ninova-bsp-parite-koito-boyko-borisov-e-osaden-da-mi-plati-da-gi-prevede-po-smetka-na-edno-semeystvo-na-dete-s-uvrezhdane.html", "text": "Желая парите, които Бойко Борисов е осъден да ми плати, да ги преведе по сметка на едно семейство на дете с увреждане“. Това написа във \"Фейсбук\" лидерът на БСП Корнелия Нинова, съобщиха от пресцентъра на  Националния съвет на БСП . Тя добавя, че  името и сметката ще изпрати писмено на премиера.", "date": "2018.11.06", "title": "Корнелия Нинова, БСП: Парите, които Бойко Борисов е осъден да ми плати, да ги преведе по сметка на едно семейство на дете с увреждане"}
{"url": "http://www.focus-news.net/news/2018/11/06/2587097/s-kvorum-ot-122-narodni-predstaviteli-zapochna-plenarnoto-zasedanie-na-koeto-shte-badat-glasuvani-na-parvo-chetene-proektobyudzhetite-na-nzok-i-doo-za-2019-g.html", "text": "С кворум от 122 народни представители започна пленарното заседание, на което ще бъдат гласувани на първо четене проектобюджетите на Националната здравноосигурителна каса и на  държавното обществено осигуряване за 2019 г., предаде репортер на  Агенция „Фокус“ . \r\nВчера от БСП обявиха, че няма да се регистрират в зала, защото проектобюджетът на кабинета е предизборен, но ако управляващите осигурят кворум, левицата ще участва в дебата с алтернативния си бюджет. \r\nЦветилена СИМЕОНОВА", "date": "2018.11.06", "title": "С кворум от 122 народни представители започна пленарното заседание, на което ще бъдат гласувани на първо четене проектобюджетите на НЗОК и ДОО за 2019 г."}
{"url": "http://www.focus-news.net/news/2018/11/06/2587104/rakovodstvoto-na-pp-abv-shte-dade-preskonferentsiya-na-7-noemvri.html", "text": "На 7 ноември 2018 г. ръководството на ПП АБВ ще даде пресконференция. Това съобщиха от пресцентъра на  ПП АБВ . Събитието ще се проведе от 11.00 часа в централата на партията на ул. „Врабча“ 23. На пресконференцията ще бъдат обсъдени заплахите за България от разваляне на Договора за ликвидиране на ракетите със среден обсег на действие. Участие ще вземат председателят на ПП АБВ Румен Петков и представители на ръководството на партията.", "date": "2018.11.06", "title": "Ръководството на ПП АБВ ще даде пресконференция на 7 ноември"}
{"url": "http://www.focus-news.net/news/2018/11/06/2587107/prezidentat-rumen-radev-balgarskite-antarkticheski-ekspeditsii-vazpitavat-i-novo-otnoshenie-v-mladite-hora-kam-badeshteto-na-planetata.html", "text": "За двадесет и седми път нашите антарктици се отправят на научен поход към Южния полюс, за да предизвикат човешките възможности в едни крайно екстремни условия и да разширят познанието ни за света. Това заяви президентът Румен Радев, който прие днес на „Дондуков“ 2 членовете на 27-ата българска антарктическа експедиция, дни преди изследователите да заминат за българската изследователска база „Св. Климент Охридски“ на о-в Ливингстън, съобщиха от  Прессекретариата на държавния глава .  \r\nНа церемония в Гербовата зала на „Дондуков\" 2 президентът поздрави полярниците и по традиция връчи националното знаме на ръководителя на експедицията проф. Христо Пимпирев. Румен Радев подчерта, че българските изследователи на ледения континент винаги могат да разчитат на подкрепата на президентската институция. Програмата на българските учени за настоящия полярен сезон включва проучвания в областта на климатичните промени и изследвания на биологията в крайбрежната зона на Южния океан до българската база.  \r\n„Изследването на Антарктида отдавна не е само любопитство и екзотика – това е вече необходимост“, посочи държавният глава и напомни, че леденият континент е барометър за глобалните климатични промени, начин да познаем по-добре миналото ни, но и ключ към разгадаването на нашето бъдеще.  \r\nМожем само да се гордеем, че българската държава и българските учени проявиха далновидност и стратегическо мислене, за да може днес България да има своя антарктическа база, свой Антарктически институт, да имаме авторитет на държава, която е сред пионерите в проучванията на този толкова важен за човечеството континент, каза държавният глава. Румен Радев благодари на посланиците на Аржентина, Бразилия, Испания и Португалия за съвместната работа на експедициите от различните държави.   \r\n„Знанията за Антарктида и нейните загадки привличат все повече млади хора и това наистина е бъдещето - да възпитаваме поколения, които да имат ново мислене за бъдещето на планетата“, заяви в словото си Румен Радев.  \r\n„Ние винаги сме следвали нашата мисия, с която да покажем, че България е уважавана полярна нация и винаги през годините сме имали подкрепата на президентската институция в трудни условия“, заяви в отговор проф. Христо Пимпирев. „Горди сме, че нашата полярна база е център на научни изследвания от цял свят, а нашите учени са ценени от своите колеги от други експедиции “, посочи още на церемонията проф. Пимпирев.", "date": "2018.11.06", "title": "Президентът Румен Радев: Българските антарктически експедиции възпитават и ново отношение в младите хора към бъдещето на планетата"}
{"url": "http://www.focus-news.net/news/2018/11/06/2587105/kyustendil-namalyava-broyat-na-krazhbite-v-malkite-naseleni-mesta-na-teritoriyata-na-oblastta.html", "text": "Намалява броят на кражбите в малките населени места на територията на област Кюстендил. Това съобщиха за  Радио „Фокус” – Кюстендил  от пресцентъра на Областна дирекция на МВР – Кюстендил. Извършените престъпления в малките и отдалечени населени места са 365 за деветте месеца на годината,  от тях са разкрити  147, като за същия период на  2017 година са били извършени 459 престъпления, снижението е значително. На територията на областта работят мобилни екипи от полицейски служители, които посещават малките и отдалечени села. Целта на тези екипи, провежданите срещи, е противодействие на конвенционалната престъпност в малките населени места. Постигнато е оптимално полицейско присъствие там и това се отразява на резултатите. Създадена е по-добра комуникация с представителите на местната власт. \r\nВенцеслав ИЛЧЕВ", "date": "2018.11.06", "title": "Кюстендил: Намалява броят на кражбите в малките населени места на територията на областта"}
{"url": "http://www.focus-news.net/news/2018/11/06/2587102/volen-siderov-pp-ataka-imahme-zasedanie-na-obedineni-patrioti-vsichko-e-nared-za-momenta-nyama-predpostavki-za-naprezhenie.html", "text": "Просто имахме заседание на \"Обединени патриоти\", решихме да е в Министерски съвет, защото обстановката е по-тържествена. Това каза пред журналисти лидерът на ПП „Атака“ Волен Сидеров във връзка със срещата на ПГ на „Обединени патриоти“ в Министерски съвет, предаде репортер на  Агенция \"Фокус\" .  \r\n„Доведох колегите тук, защото има много интересни творби на Димитър Гюдженов и на Никола Танев. Да видят, че в тази сграда има много добри картини, да видят малко изкуство“, каза той.  \r\n\"Нищо специално, нищо интересно. Просто имахме заседание на групата и решихме да е тук, защото обстановката е по-тържествена\", допълни Сидеров. На въпрос върви ли диалогът в групата, той отговори: \"Да, върви\". Сидеров обясни, че не изпитва съмнения за събирането на кворум за днешното парламентарно заседание.  \r\n„Всичко е наред, за момента няма предпоставки за напрежение. Имахме заседание на парламентарната група и затова решихме да е тук“, изтъкна той.   \r\nДаяна ДЮЛГЕРОВА", "date": "2018.11.06", "title": "Волен Сидеров, ПП \"Атака\": Имахме заседание на \"Обединени патриоти\" - всичко е наред, за момента няма предпоставки за напрежение"}
{"url": "http://www.focus-news.net/news/2018/11/06/2587106/zapochna-natsionalno-tristepenno-komandno-shtabno-kompyutarno-podpomagano-uchenie-esen-2018.html", "text": "Национално тристепенно командно-щабно компютърно подпомагано учение „Есен - 2018” се провежда в периода 5 - 9 ноември 2018 г. в Националния военен учебен комплекс „Чаралица” и в пунктовете за постоянна дислокация на военните формирования в осем гарнизона в страната. Това съобщиха от пресцентъра на  Министерство на отбраната . \r\nОфицер, планиращ учението, е началникът на отбраната генерал Андрей Боцев, а офицер, провеждащ учението, е заместник-началникът на отбраната генерал-лейтенант Димитър Илиев. Директор на учението е бригаден генерал Маргарит Михайлов, директор на Дирекция „Операции и подготовка”. \r\nУчението се провежда по сценарий, описващ възникване на криза между фиктивни съседни държави, използвайки реалната територия на Република България. \r\nВ него участват повече от 650 военнослужещи от Министерството на обраната, структурите на пряко подчинение на министъра на отбраната, Съвместното командване на силите (СКС), командванията на видовете въоръжени сили, 68-ма бригада „Специални сили“, Щабния елемент за интегриране на силите на НАТО, щабове и формирования от СКС и видовете въоръжени сили. \r\nЦелта на учението е повишаване на сглобеността и оперативната съвместимост на участващите структури и щабове, готовността им да планират и провеждат операция по защита на суверенитета и териториалната цялост на Република България, както и проверка на готовността за въвеждане на сили на НАТО на територията на Република България. За провеждане на учението се използва изградената комуникационно-информационна система на Министерството на отбраната и Българската армия, която предоставя единна среда за обмен на информация между участниците от пунктове за управление и формированията в районите за постоянна дислокация. Благодарение на мрежовите WEB приложения се постига единно разбиране на обстановката и повишаване надеждността на системата за командване и управление.", "date": "2018.11.06", "title": "Започна национално тристепенно командно-щабно компютърно подпомагано учение „Есен - 2018”"}
{"url": "http://www.focus-news.net/news/2018/11/06/2587108/normalno-se-osashtestvyava-preminavaneto-na-avtomobili-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването на автомобили през граничните пунктове „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Без проблеми се осъществява преминаването и през останалите гранични пунктове на българо-гръцката граница. \r\nНели ГЕРГЬОВСКА", "date": "2018.11.06", "title": "Нормално се осъществява преминаването на автомобили през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/11/06/2587110/plovdiv-zaradi-avarien-remont-na-magistralen-vodoprovod-shte-bade-ogranicheno-dvizhenieto-po-ul-dame-gruev-na-7-noemvri.html", "text": "Заради авариен ремонт на магистрален водопровод ще бъде ограничено движението по ул. „Даме Груев” на 7 ноември между улиците „Иван Гарванов“ и „Братя Бъкстон“. Това съобщиха за  Радио „Фокус“ - Пловдив  от ОП „Организация и контрол на транспорта“. Ограничението е валидно за 7 ноември в интервала от 09.30 часа до 16.00 часа. Променя се и маршрутът на автобусите по линия  №37 от вътрешноградския транспорт.", "date": "2018.11.06", "title": "Пловдив: Заради авариен ремонт на магистрален водопровод ще бъде ограничено движението по ул. „Даме Груев” на 7 ноември"}
{"url": "http://www.focus-news.net/news/2018/11/06/2587113/gd-granichna-politsiya-bez-problemi-se-osashtestvyava-preminavaneto-na-avtomobili-prez-vsichki-granichni-kontrolno-propuskatelni-punktove-v-stranata.html", "text": "Без проблеми се осъществява преминаването на автомобили през всички гранични контролно-пропускателни пунктове в страната. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 13.30 часа.", "date": "2018.11.06", "title": "ГД „Гранична полиция“: Без проблеми се осъществява преминаването на автомобили през всички гранични контролно-пропускателни пунктове в страната"}
{"url": "http://www.focus-news.net/news/2018/11/06/2587112/dha-turtsiya-novi-aresti-na-gyulenisti-v-armiyata-tozi-pat-na-mushkata-sa-12-sluzhiteli-ot-zhandarmeriyata.html", "text": "Главната републиканска прокуратура в Анкара и издала заповеди за арест на 12 военнослужещи в системата на Главното командване на жандармерията, заподозрени за връзки с т.нар. „Терористична организация на гюленистите/Паралелна държавна структура” (ФЕТО/ПДС), предаде информационната агенция ДХА. Двама от тях са старши лейтенанти, четирима – лейтенанти, а останалите шестима – подофицери. Екипи на Отдела за борба с тероризма на Анкарската дирекция по сигурността са заловили част от заподозрените, останалите са се укрили и в момента се издирват. От всичките 12 жандармеристи седем са на активна служба, а останалите пет военнослужещи преди това са отстранени от длъжност заради разследване, посочва още ДХА. \r\nПревод и редакция:", "date": "2018.11.06", "title": "ДХА: Турция: Нови арести на „гюленисти” в армията – този път на мушката са 12 служители от жандармерията"}
{"url": "http://www.focus-news.net/news/2018/11/06/2587111/kyustendil-8500-tona-sol-i-13-000-tona-pyasak-sa-neobhodimi-za-poddarzhaneto-na-republikanskata-patna-mrezha-v-oblastta.html", "text": "8500 тона сол и 13 000 тона пясък са необходими за поддържането на републиканската пътна мрежа в област Кюстендил. Това съобщиха за  Радио „Фокус” – Кюстендил  от пресцентъра на Агенция „Пътна инфраструктура“ (АПИ). В разчетите са добавени и 34 тона химически вещества. Агенция „Пътна инфраструктура“ е предприела необходимите действия за удължаване на срока на договора с дружеството за пътно поддържане, отговарящо за републиканската мрежа в област Кюстендил, до приключване на обществените поръчки за избор на изпълнители за следващите 5 години. Тръжната процедура за Югозападен район, в който е и област Кюстендил, е спряна поради обжалване пред Комисията за защита на конкуренцията. Договорът с пътноподдържащата фирма на Автомагистрала „Струма“ в участъка на територията на област Кюстендил е в сила до 2022 година. По данни на агенцията пътноподдържащите фирми са готови да реагират при влошаване на времето и да обработят настилките, за да се осигури безопасното пътуване на шофьорите. По опорните пунктове има нужните количества сол, пясък, химикали и машини за посрещане на първия сняг. Директорите на пътните управления следят метеорологичните прогнози по райони и ще предприемат необходимите действия за обработка на настилките в участъците, където има предпоставки за хлъзгавост и заледявания по усойните места. В момента се провеждат регионалните работни съвещания, в които участват представители на АПИ, Главна дирекция (ГД) „Национална полиция“, ГД „Пожарна безопасност и защита на населението“, Изпълнителна агенция „Автомобилна администрация“ и на пътноподдържащите дружества. \r\nОт пресцентъра на АПИ съобщиха също, че е започнало освежаване на осевата линия по републиканските пътища от първи и втори клас в областта. За повишаване безопасността на движение през зимните месеци в момента се изкърпва настилката в отделни пътни отсечки, почистват се отводнителните съоръжения и се отстранява растителността в обхвата на пътя за подобряване видимостта на шофьорите. Положена е хоризонтална маркировка на третокласната пътна отсечка III-602 Горна Козница – Коркина – Мала Фуча – Бабино – Бобов дол от път ІІІ-602. Предстои да се освежи осевата линия по първокласните и второкласните пътища в област Кюстендил и да се възстановят деформираните и увредените от пътни произшествия мантинели. Агенция „Пътна инфраструктура“ призовава шофьорите да започнат подготовката на автомобилите си и да сменят летните гуми със зимни. Да карат внимателно и със съобразена скорост, да спазват правилата за движение, необходимата дистанция и да не предприемат резки маневри. \r\nВенцеслав ИЛЧЕВ", "date": "2018.11.06", "title": "Кюстендил: 8500 тона сол и 13 000 тона пясък са необходими за поддържането на републиканската пътна мрежа в областта"}
{"url": "http://www.focus-news.net/news/2018/11/06/2587115/ombudsmanat-maya-manolova-strashno-mnogo-hora-minaha-prez-priemnata-vav-vlaka-sofiya-varna-imame-nad-100-120-zhalbi.html", "text": "Страшно много хора минаха през приемната във влака София - Варна, имаме над 100 - 120 жалби. Това заяви омбудсманът Мая Манолова при пристигането на бързия влак за Варна, където организира приемна, предаде репортер на  Радио „Фокус“ - Шумен . „Страшно много хора минаха през това купе, с целия спектър от проблеми, които тормозят българските граждани - банки, частни съдебни изпълнители, хора с увреждания, неплатени заплати, домашно насилие и много други. „Важното е че на част от хората успяхме да съобщим добри новини - че всички деца сираци ще получават подкрепа от държавата от 1 януари. За хората без заплати вече има механизъм чрез който Фондът за гарантиране на вземанията да им плати обезщетения, просто трябва да накараме институциите да си свършат работата, за да се създадат условията, предвидени в закона“, каза Мая Манолова. Тя посочи, че хората имат очаквания. „Те искат не само да ги изслушаме, но и да им решим проблемите. Сигурна съм, че няма да ги подведем“, каза още Манолова. \r\nИвелина ИВАНОВА", "date": "2018.11.06", "title": "Омбудсманът Мая Манолова: Страшно много хора минаха през приемната във влака София - Варна, имаме над 100 - 120 жалби"}
{"url": "http://www.focus-news.net/news/2018/11/06/2587118/sport-lionel-mesi-rezerva-sreshtu-inter-tazi-vecher.html", "text": "Лионел Меси ще остане на резервната скамейка на Барселона в тазвечершното гостуване на Интер на стадион „Сан Сиро“ в Милано от груповата фаза на Шампионската лига, което е с начален час от 22 часа българско време. Каталунските медии предвиждат, че състава на испанския гранд ще е същия като този срещу Райо Валекано от Примера Дивисион. Аржентинецът се възстановява, след като си счупи ръката в мача срещу Севиля от испанското първенство. Двубоят между Интер и Барселона е решаващ за класирането в група B на най-авторитетния европейски клубен турнир, в която начело са испанците с пълен актив от 9 точки, следвани от миланския гранд с 6 точки, а на трето и четвърто място са Тотнъм и ПСВ Айндховен с по 1.", "date": "2018.11.06", "title": "Спорт: Лионел Меси резерва срещу Интер тази вечер"}
{"url": "http://www.focus-news.net/news/2018/11/06/2587103/emanyuel-makron-nuzhna-e-istinska-evropeyska-armiya-za-zashtita-ot-rusiya-i-dori-sasht.html", "text": "Президентът на Франция Еманюел Макрон призова във вторник за създаване на „истинска европейска армия“, за да може континента да се защитава от Русия и дори САЩ, като това се случва, докато светът отбелязва 100-годишнината от края на Първата световна война, съобщава  AFP . \r\nМакрон, който настоява за създаване на общи въоръжени сили на Европейския съюз, откакто дойде на власт, подчерта, че Европа трябва да намали зависимостта си от американската военна мощ, особено, след като президентът на САЩ Доналд Тръмп обяви, че вади страната от договор за ограничаване на ядреното оръжие от Студената война. \r\n„Трябва да се защитаваме от Китай, Русия и дори САЩ“, заяви френският държавен глава пред радио Europe 1. \r\n„Когато виждам, че президентът Тръмп обявява, че излиза от голям договор за разоръжаване, подписан след европейската ракетна криза през 80-те, си мисля, кой е основната жертва? Европа и нейната сигурност“, обясни държавният глава. \r\n„Няма да защитим европейците, освен ако не решим да имаме истинска Европейска армия“, увери още той в интервюто, записано в понеделник вечерта във Вердюн, където е в рамките на обиколката си на Западния фронт от времената на Първата световна война. \r\nИзправен пред „Русия, която е на нашите граници и показа, че може да бъде заплаха“, Макрон посочи: „Имаме нужда от Европа, която може да се защитава по-добре сама, без да зависи изключително от САЩ“. \r\nПрез миналата година ЕС стартира съвместен фонд за отбрана в размер на няколко милиарда евро, предназначен да развие военния капацитет на Европа и да направи континента по-стратегически независим, отбелязва „Франс прес“. \r\nФранция също оглавява създаването на сила от девет страни, предназначена да бъде в състояние бързо да създаде съвместна военна операция, да евакуира от военна зона или да окаже помощ при природно бедствие, добавя още френската агенция. \r\n\"Мирът в Европа е несигурен\", заяви Макрон пред „Европа1“. \r\n\"Бяхме засегнати от опити за проникване в кибер пространството и многобройни интервенции в нашите демокрации\", каза той, очевидно, визирайки Русия. \r\nТой също така предупреди за \"авторитарните сили, които се възстановяват и преуспяват на границите на Европа\". \r\nМакрон предупреди за нарастващия национализъм, докато се готви да посрещне десетки световни лидери, включително Тръмп и руския президент Владимир Путин, в неделя, за да отбележи 100 години от края на Първата световна война. \r\nДържавният глава повтори предупреждението си във вторник, че е поразен от сходствата между днешния свят и финансовата криза и \"национализмът, който играе върху страховете на хората\" от 30-те години на миналия век. \r\n\"Мирът и благоденствието, на които Европа се радва от 70 години, са златен момент в нашата история\", каза той, като предупреди, че това е изключение, а не правило. \r\n„От хилядолетия, това никога не е траело толкова дълго“, посочи президентът на Франция Еманюел Макрон. \r\nПревод и редакция:", "date": "2018.11.06", "title": "Еманюел Макрон: Нужна е истинска европейска армия за защита от Русия и дори САЩ"}
{"url": "http://www.focus-news.net/news/2018/11/06/2587120/ministar-nikolina-angelkova-v-intervyu-pred-national-geographic-balgarskiyat-turizam-e-v-podem-nad-30-e-rastat-na-chuzhdestranni-turisti-samo-za-3-godini.html", "text": "Българският туризъм е в подем, ръстът на туристическите визити на чужденци за периода януари-септември 2018  г. е 31% спрямо същия период три години по-рано. Това заяви министърът на туризма Николина Ангелкова в интервю за National Geographic в Лондон в рамките на международното туристическо изложение WTM – най-голямото в света за професионалисти, съобщиха от пресцентъра на  Министерство на туризма . Тя изрази удовлетворението си, че резултатите бележат устойчив тренд на нарастване след създаване на Министерството на туризма като самостоятелна институция. Министър Ангелкова посочи, че образът на България като дестинация е претърпяла забележителна трансформация, която се развива по иновативен път и в активно партньорство с всички заинтересовани фактори - публични, частни, неправителствени. Този устойчив напредък трябва да се разбира като инвестиция за растежа на дестинацията като целогодишен маршрут и за благосъстоянието на местните общности.  \r\nОсвен инвестиционната карта за туризма у нас, която надграждаме с втори етап за конкретни проекти по региони, създаваме условия за насърчаване на различни видове туризъм с фокус не само върху морския и зимния, но и много специализирани услуги, за които подготвихме тематични дестинации – балнео- и СПА, културно-исторически, винен, гурме и пр. Градският туризъм също е в експанзия заради улеснените авиовръзки и усилията за популяризиране на огромното материално и духовното наследство на България от минали епохи, коментира още българският министър на туризма. Екипът на National Geographic е изразил интерес да направи ключово проучване на българското културно-историческо наследство с фокус върху съкровищата, открити по българските земи.", "date": "2018.11.06", "title": "Министър Николина Ангелкова в интервю пред National Geographic: Българският туризъм е в подем, над 30% е ръстът на чуждестранни туристи само за 3 години"}
{"url": "http://www.focus-news.net/news/2018/11/06/2587122/aktsenti-v-predavaneto-chasat-na-karlovo-po-radio-fokus-plovdiv.html", "text": "Със заповед на министъра на културата Куршум джамия в Карлово вече е паметник на културата с национално значение. Наскоро там приключи третият етап от археологическите разкопки. В предаването „Часът на Карлово” по  Радио „Фокус”-Пловдив  ще разберем повече за разкритото там и за идеите на Общината за този паметник на културата. За това ще ни разкаже зам.-кметът Антон Минев.  \r\nЩе чуем пподробности и за направеното от Община Карлово за село Розино, където в началото на месеца бе открита обновената и модернизирана сграда на детската градина. Там са предоставени съвременни условия на обучение, подобрена е енергийната ефективност на сградата. Повече ще научим от зам.-кмета на Карлово Данка Люртова и от кмета на Розино Ангел Шаламанов. \r\nВ края на предаването ще чуем Цветина Захарлиева, която ще ни разкаже за проекта „Да продължим доброто дело“, който Община Карлово реализира в периода 1 юли 2016-1 ноември 2018 г. с финансовата подкрепа на Европейския социален фонд. По проекта се предлагат комплексни социални услуги на деца на възрастоват 0-7 години и техните семейства от уязвими групи на територията на 0бщина Карлово. Цветина Захарлиева е координатор на социалния център, който организираше различни социално-адаптивни мероприятия за децата-потребители на услугите с оглед по-добрата им интеграция. Предаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.11.06", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2018/11/06/2587119/parlamentat-sabra-kvorum-i-prodalzhava-s-glasuvaneto-na-byudzheta-na-nzok-za-2019-godina.html", "text": "Парламентът продължава с гласуването на бюджета на НЗОК за 2019 година, предаде репортер на  Агенция „Фокус“ . След поименната проверка по настояване на ПГ на ГЕРБ в зала бяха установени 129 народни представители, при необходими 121 за кворум. \r\nБиляна ИВАНОВА", "date": "2018.11.06", "title": "Парламентът събра кворум и продължава с гласуването на бюджета на НЗОК за 2019 година"}
{"url": "http://www.focus-news.net/news/2018/11/06/2587121/d-r-daniela-daritkova-gerb-mezhdu-dvete-cheteniya-na-byudzheta-na-nzok-shte-preosmislim-nyakoi-neshta-kato-tsentraliziranata-strukturata-na-tsentrovete-za-transfuzionna-hematologiya.html", "text": "Между двете четения на бюджета на НЗОК ще преосмислим някои неща като централизираната структурата на центровете за трансфузионна хематология. Това каза депутатът от ГЕРБ и председател на парламентарната здравна комисия д-р Даниела Дариткова по време на обсъждането на бюджета на Националната здравноосигурителна каса за 2019 г., предаде репортер на  Агенция „Фокус“ . \r\nТя припомни финансовите параметри на бюджета на НЗОК и обясни, че те са най-важното нещо при обсъждането му. „Като позитив в този бюджет е детайлното описване на отделните разходи. Новото е възможността да се използват отделните сметки на НЗОК в БНБ, в които има над 50 млн. лв.“, обясни д-р Дариткова.  \r\nТя посочи като позитивен аспект, че се разширява обхватът на дейностите, които се заплащат с трансфер от бюджета на Министерството на здравеопазването, за да се гарантира достъп до терапии на неосигурени български граждани. „А няма да се дава пакет, както е в т.нар. алтернативния бюджет, който чухме от БСП. Моля ви колеги много внимателно да обмисляте предложенията си, защото в този случай неосигурените не се подтикват да се осигуряват и така се дава шанс и на другите да си помислят защо да се осигуряват“, коментира още депутатът от ГЕРБ. \r\n„Много важен елемент на промените е въвеждането на обмен на данни за нуждите на медицинската експертиза – нещо, което ще повиши ефективността и ще намали злоупотребите в тази сфера“, каза още тя и като позитивен аспект от промените посочи и поддържането на електронен здравен запис на всеки гражданин.  \r\n“Смятам, че е позитивно и определянето на срокове за създаването на правила за добра медицинска и дентална практика, както и създаването на медицински стандарт. Категорично сме търсили диалог и сме чули всички мнения в обсъждането на бюджета. Това е видно и от дискусиите, които провеждахме досега, поискани са и становища от всички заинтересовани страни“, каза още д-р Дариткова. \r\nТя посочи, че затова заедно с Министерството на здравеопазването и НЗОК поема ангажимент между първо и второ четене да се ревизират предложенията, които се смятат за неприемливи. „Смятам, че не би следвало да се централизира структурата на центровете за трансфузионна хематология. Смятам, че изградената децентрализирана система в момента отговаря на изискванията и на ангажиментите, които изпълняват тези центрове. От друга страна, смятам, че ще бъде тежко административно натоварване, ако новосъздадената агенция за медицински надзор изисква задължително прелицензиране на лечебните заведения. Трябва да се даде възможност за електронен обмен на документи между агенцията и лечебните заведения. Готови сме да внесем и предложения, които ще дадат възможност да се ограничат правомощията на Надзорния съвет на НЗОК по отношение на прехвърлянето на средства от един параметър на бюджета в друг. Именно запазването на тези параметри на бюджета ще гарантира ефективното им разходване в интерес на изпълнителите на медицинска помощ“, обясни д-р Дариткова. По думите ѝ трябва да се преосмисли и въведеното в някои параграфи предварително изпълнение. \r\nЦветилена СИМЕОНОВА", "date": "2018.11.06", "title": "Д-р Даниела Дариткова, ГЕРБ: Между двете четения на бюджета на НЗОК ще преосмислим някои неща като централизираната структурата на центровете за трансфузионна хематология"}
{"url": "http://www.focus-news.net/news/2018/11/06/2587123/burgas-okrazhnata-prokuratura-vnese-iskane-za-postoyanen-arest-na-shofyora-blasnal-dve-zheni-v-karnobat.html", "text": "Окръжната прокуратура внесе искане за постоянен арест на шофьора, блъснал две жени в Карнобат. Това съобщиха от пресцентъра на  Окръжна прокуратура - Бургас . Прокуратурата в Бургас внесе в съда искане за налагане на мярка за неотклонение „Задържане под стража“ спрямо Алекс Д. Той е обвинен за това, че на 03 ноември 2018 г. в град Карнобат при управление на моторно превозно средство, допуснал пътно транспортно произшествие като загубил контрол над автомобила и по непредпазливост причинил смъртта  на две жени. \r\nОкръжен съд – Бургас е насрочил заседанието си за 15.00 часа днес.", "date": "2018.11.06", "title": "Бургас: Окръжната прокуратура внесе искане за постоянен арест на шофьора, блъснал две жени в Карнобат"}
{"url": "http://www.focus-news.net/news/2018/11/06/2587116/po-predlozhenie-na-pg-na-gerb-v-parlamenta-zapochna-poimenna-proverka.html", "text": "По предложение на ПГ на ГЕРБ в парламента започна поименна проверка за кворум, предаде репортер на  Агенция „Фокус“ . В началото на заседанието в пленарна зала се регистрираха 122 народни представители, при необходими 121 за кворум. Депутатите от ПГ на ДПС влязоха след първата регистрация за започване на пленарното заседание. От ПГ на БСП бяха в зала, но не се регистрираха. В пленарна зала на гласуването присъстват здравният министър Кирил Ананиев, управителят на НЗОК д-р Дечо Дечев и зам.-министърът на здравеопазването и председател на Надзорния съвет на НЗОК Жени Начева. Комисиите по здравеопазване, бюджет и финанси и икономическа политика и туризъм представиха докладите си за бюджета на НЗОК за 2019 година.  \r\nБиляна ИВАНОВА", "date": "2018.11.06", "title": "По предложение на ПГ на ГЕРБ в парламента започна поименна проверка"}
{"url": "http://www.focus-news.net/news/2018/11/06/2587125/veliko-tarnovo-215-kriminalni-prestapleniya-sa-izvarsheni-prez-oktomvri-na-teritoriyata-na-oblastta.html", "text": "215 криминални престъпления са извършени през месец октомври на територията на област Велико Търново. Това съобщи на брифинг директорът на Областна дирекция на МВР (ОДМВР) – Велико Търново ст. комисар Димитър Машов, предаде репортер на  Радио „Фокус“ – Велико Търново . Той посочи, че за същия период на миналата година са регистрирани 290 престъпления. Наблюдава се спад със 75. Средно на ден през месеца са били регистрирани около 6,94 криминални престъпления, докато през 2017 година този показател е бил 9,35 престъпления. Ст. комисар Машов отбеляза, че нивото на разкриваемост през 2018 е малко по-ниско спрямо 2017 година. През октомври са разкрити 70 престъпления или 32,56% от регистрираните, а през 2017 година са разкрити 144 престъпления или 49,66%. Разкритите през отчетния период престъпления, регистрирани през предходни месеци на тази година или през предходни години, са 52. Установени са 120 лица, извършители на престъпения, докато през същия период на 2017 година те са установени 188.  \r\nДиректорът на ОДМВР – Велико Търново посочи, че през отчетния период е регистрирано едно умишлено убийство, което е разкрито. Става дума за извършеното такова в село Хотница. През същия период на 2017 година има един случай на убийство, който също е разкрит. Няма регистрирани грабежи през месеца, докато през октомври 2017 година има извършени три грабежа. Кражбите са 63, като ракзриваемостта им е 47,62%, или разкрити са общо 30 от тях. През 2017 са регистрирани 88 кражби, от които са разкрити 50, или 6,82%. Не са регистрирани и телефонни измами. По думите на ст. комисар Димитър Машов това се дължи на новосформираната група за противодействие на телефонните измами към сектор „Криминална полиция“. Извършените противозаконни отнемания през месец октомври са три. През периода са регистрирани 14 престъпления, свързани с наркотици. От тях са разкрити четири. Ст. комисар Машов посочи, че за останалата част от производствата са установени извършители и се чакат експертизи, като на по-късен етап те ще бъдат привлечени в качеството на обвиняеми. За същия период на 2017 година са били регистрирани 35 престъпления, от които са разкрити 20 или 57,14%. Установени са и пет лица, които са управлявали МПС след употреба на наркотични вещества. Палежите през този месец са четири, като през същия месец на 2017 година са били два. \r\nНадежда КРЪСТЕВА", "date": "2018.11.06", "title": "Велико Търново: 215 криминални престъпления са извършени през октомври на територията на областта"}
{"url": "http://www.focus-news.net/news/2018/11/06/2587109/d-r-daniel-denev-odbh-varna-nyama-konstatirani-neregistrirani-ptitsevadni-obekti-v-oblastta.html", "text": "Няма констатирани нерегистрирани птицевъдни обекти във Варненска област. Това каза в интервю за  Радио „Фокус“ – Варна  д-р Даниел Денев, началник на отдел „Здравеопазване на животните“ към Областната дирекция по безопасност на храните (ОДБХ) във Варна, във връзка с огнищата на заболяването инфлуенца по птиците в страната. Д-р Денев посочи, че санкции са предвидени в Закона за ветеринарномедицинската дейност. „Ако се констатира такъв обект за отглеждане на птици, глобата за физически лица е до 1 000 лева, а за юридически лица – до 2 000 лева. Ако собственикът не може да докаже произхода на птиците или на птиците не са извършени всички предвидени профилактични мероприятия, се стига и до унищожаване на животните, като собственикът не подлежи на обезщетение от страна  на държавата“, заяви д-р Денев. Той подчерта, че заболяването инфлуенца по птиците се предизвиква от вирус, който е изключително изменчив в природата.  \r\n„Констатираните серотипове, които циркулират в страната и предизвикват огнища и епизоотии, са от типа H5 и H7. Не е доказан случай на заболяване на човек от тези два субтипа. Считаме, че няма пряка опасност за здравето на хората, но те трябва да спазват нормите за добри хигиенни практики, да има добра термична обработка на птичето месо и продуктите от тях. В областта епизоотичната обстановка по отношение на заболяването инфлуенца по птиците е спокойна. „Бдителността ни остава засилена и остра поради случаите на инфлуенца в страната“, добави д-р Даниел Денев. \r\nМарияна ВАЛЕНТИНОВА", "date": "2018.11.06", "title": "Д-р Даниел Денев, ОДБХ – Варна: Няма констатирани нерегистрирани птицевъдни обекти в областта"}
{"url": "http://www.focus-news.net/news/2018/11/06/2587127/d-r-svetlan-dermendzhiev-mbal-sveti-georgi-plovdiv-okolo-17-mln-dushi-ot-naselenieto-na-stranata-stradat-ot-alergichni-bolesti.html", "text": "Относително и приблизително можем да твърдим, че около 1,5 млн.-1.7 млн. души от населението на страната страдат от алергични болести, като най-често алергично заболяване е алергичният ринит и като второ по честота се нарежда бронхиалната астма. Това каза за  Радио „Фокус“-Пловдив  доц. д-р Светлан Дерменджиев, началник на Отделение по професионални болести в УМБАЛ „Свети Георги“-Пловдив. По думите му от алергичен ринит страдат предимно млади хора в ученическа възраст и в млада зряла възраст, когато започва професионална реализация на младежите и девойките.  Според него алергиите през есента са такива, каквито са през цялата година.  \r\n„Става въпрос за обостряне на най-често срещаните алергични заболявания, които са бронхиалната астма и алергични ринити. Обострянето е свързано със свръхчувствителността на пациентите, които имат вече такава изявена клинично или неизявена, ако са по-млади към определени алергени, които могат да бъдат от най-различно естество. За сезонно обостряне може да се говори тогава, когато пациентът е свръхчувствителен към някои полени, чийто биологичен цикъл на развитие е свързан с доминиране и достигане на върхова експозиция през есенния сезон. Това са обикновено някои дървесни видове полени, тревни полени,плевели и др. По отношение на този тип свръхчувствителност може да се изтъкне факта, че амброзията, която се причислява към групата на алергените от плевелен произход, е с максимален интензитет на развитие и разпространение през септември, октомври и ноември степента на сенсибилизация започва да намалява. Съответно през пролетта и лятото биологичният цикъл на развитие на дървета и треви от различните видове е различен и тогава се изявяват и се обострят през тези сезони същите тези заболявания, при които е установена свръхчувствителност към съответния биологичен вид“, каза още доц. д-р Светлан Дерменджиев.   \r\nПо думите му симптомите на най-често срещаните в клиничната практика алергични болести, каквито са алергичният ринит и бронхиалната астма, са разнообразни. „Когато говорим за разпространение на алергичните болести в България, трябва да имаме предвид, че тези заболявания се нареждат сред често срещаните такива изобщо. В зависимост от това кой тип алергично възпаление преобладава формите на алергичния ринит обикновено са две. При първия тип, който по клинична характеристика често се оприличава по типа на пациенти с капещи носове и кихащи, най-честите симптоми са обилната водниста секреция от носа, кихането, което понякога може да бъде взривно, експлозивно, многократно и сърбеж в носа. При втория тип преобладава т.нар. назална конгестия, при която водещият симптом е запушеният нос. В зависимост от продължителността на клиничната изява на симптомите алергичните ринити според съвременната класификация се разделят на две основни групи. При първата симптомите са за алергии, които се появяват през определен сезон. При втория симптомите са целогодишни. Факторите, които могат да обострят симптомите при ринита, са много и разнообразни. Тези, които протичат по типа на поленовия ринит обикновено обострянето им се свързва с активната експозиция на полените и които предимно имат сезонен характер. При другите форми и други фактори извън алергичните могат да доведат до ринит, т.е. ринитът може да бъде както алергичен, така и неалергичен. В този смисъл са познати много форми на неалергични форми на ринита. Примерно процесът на хормонална преустройка на организма в периода на пубертета, при жените по време на бременност, употребата на редица медикаменти от различни фармакологични форми води до появата на т.нар. медикаментозни форми на заболяването“, каза още доц. д-р Светлан Дерменджиев.  \r\nТой обясни, че когато алергологът е затруднен в диагностиката, в определянето на типа на ринита да пита активно пациента си какви медикаменти е използвал или какви лекарства приема в момента и съответно да направи справка за фармакологичните ефекти на съответното лекарство, тъй като има някои медикаменти, които водят до медикаментозен ринит. Същото се отнася до една особена група ринити, която е свързана с употребата на наркотични средства. Към тази група спада т.нар. кокаинов ринит.  „Диагностиката и лечението на алергичния ринит е задача, която се извършва от специалистите алерголози и специалистите „Уши, нос, гърло“. Първите лекари, които се сблъскват с пациентите с алергичен ринит, са личните лекари. Редно е те да насочат пациентите към специалист по „Алергология“ или „Уши, нос, гърло“ и те да предприемат съответните стъпки за уточняване етиологията, типа на ринита и неговото лечение“, каза още доц. д-р Светлан Дерменджиев. Съществуват два основни метода на лечение - специфичната имунотерапия и фармакотерапията. \r\nМария РУСЕВА", "date": "2018.11.06", "title": "Д-р Светлан Дерменджиев, МБАЛ „Свети Георги“-Пловдив: Около 1.7 млн. души от населението на страната страдат от алергични болести"}
{"url": "http://www.focus-news.net/news/2018/11/06/2587114/d-r-georgi-mitev-odbh-burgas-na-teritoriyata-na-oblastta-ima-6-ptitsevadni-obekta-za-otglezhdane-na-kokoshki-i-broyleri.html", "text": "На територията на област Бургас има 6 птицевъдни обекта от типа „кокошеви“. Това каза за  Радио „Фокус“ – Бургас  д-р Георги Митев, директор на Областна дирекция по безопасност на храните (ОДБХ) – Бургас. По думите му три от тези шест обекта са за отглеждане на кокошки-носачки, а другите – за бройлери. „В единия от птицевъдните обекти за кокошки-носачки има 860 броя птици, в другия – 1056 броя, а в третия – 32 000 птици“, отбеляза още д-р Митев. Той добави, че на територията на областта има и четири обекта за отглеждане на патици мюлари.  \r\n„Приблизителната бройка в два от обектите е 8900, а другите два обекта са за гушене на патки, където броят на птиците е около 2000. Там птиците престояват само 12 дни“, каза още Митев. Той заяви също, че собствениците на птицевъдни обекти, които отглеждат до 100 броя възрастни птици, трябва да ги регистрират като тип „заден двор”. „Всички животни се обхождат по наредба и има санкции за тези, които не са регистрирани“, посочи още директорът на ОДБХ – Бургас. По думите му предприетите превантивни мерки срещу инфлуенцата по птиците са свързани със строг контрол над биосигурността и наблюдение на всеки практикуващ лекар, обхождащ тези обекти. \r\nМария ГЕОРГИЕВА", "date": "2018.11.06", "title": "Д-р Георги Митев, ОДБХ – Бургас: На територията на областта има 6 птицевъдни обекта за отглеждане на кокошки и бройлери"}
{"url": "http://www.focus-news.net/news/2018/11/06/2587117/veliko-tarnovo-komisiyata-za-zashtita-na-konkurentsiyata-zapochva-proverka-za-kartel-na-pazara-za-goriva-v-oblastta-tsenata-e-namalyala-s-11-stotinki-sled-protesta.html", "text": "Комисията за защита на конкуренцията започва проверка за наличие на картел на пазара за горива във Великотърновска област. Държавният орган се е самосезирал след проведения протест срещу високите цени във Велико Търново в края на миналата седмица. Това стана ясно на пресконференция на организаторите на протеста, предаде репортер на  Радио „Фокус“ – Велико Търново . Пламен Копанов, един от инициаторите на мирния митинг, обобщи, че в него са се включили около 300 души – хора с различни интереси и професии. Това, което ги е обединило, е било недоволството срещу високите цени. След протеста цената на горивата в региона е намаляла с 11 стотинки. Към вчерашна литър дизел е струвал 2.41 лв.  \r\n„Според нас наличието на такива картели необосновано поддържа едни високи цени в съответни региони. Не е нормално във всички вериги във Велико Търново цената да беше 2.54 лв., докато в градове, които са съвсем близо и логистичните разходи по отношение на превоза да са еднакви, цената да беше под 2.30 лв. Говоря за Горна Оряховица, Севлиево, Павликени. Цените паднаха с близо 11 ст. при еднакви борсови равнища“, обобщи още Пламен Копанов. Костадин Бояджиев, друг от организаторите и  експерт по проектиране и програмиране, представи анализ, според който борсовите цени, на които се купува и внася суров петрол, не са се променяли от шест месеца. Въпреки това цената за крайния потребител е различна.  \r\n„Идеята ни е държавата чрез Комисия за защита на конкуренцията, която е единствения компетентен орган, да контролира картелите и при евентуално наличие на споразумение, да се налагат санкции“, категоричен бе Пламен Копанов. Протестиращите от старата столица ще изпратят призив за законодателни промени в Наказателния кодекс, които да предвиждат наказание за организиране на картели и участието в такива. Те ще бъдат адресирани до председателя на Народното събрания, министър – председателя на България, президента и омбудсмана. Ако исканията не бъдат изпълнени великотърновци призовават и за национален протест. Всеки, който иска да ги подкрепи, може да пише на e-mail адрес: protest_goriva@abv.bg. Там може да се включи и в подписката против високите цени на горивата, която е подкрепена от около 500 души и също ще бъде изпратена до отговорните държавни институции. \r\nЛуиза ТРАНЧЕВА", "date": "2018.11.06", "title": "Велико Търново: Комисията за защита на конкуренцията започва проверка за картел на пазара за горива в областта, цената е намаляла с 11 стотинки след протеста"}
{"url": "http://www.focus-news.net/news/2018/11/06/2587129/dobrich-okrazhniyat-sad-postanovi-prokuraturata-da-izplati-5-000-lv-na-mazh-zaradi-neosnovatelno-povdignato-obvinenie.html", "text": "Обезщетение от 5 000 лева дължи прокуратурата на мъж от Добрич заради незаконно обвинение, реши Окръжният съд. Това съобщават от пресцентъра на  Окръжен съд - Добрич . Съдебният акт е постановен по дело, образувано по Закона за отговорността на държавата и общините за вреди, въз основа на искова молба, подадена от 53-годишния мъж от Добрич. В нея той настоява за обезщетение от 150 000 лв. за нанесените му неимуществени вреди в резултат на незаконно обвинение в извършване на данъчно престъпление и документна измама, като сочи, че наказателното производство срещу него е започнало през 2008 г. и е продължило 8 години, преди да бъде прекратено поради недоказаност на обвинението. Окръжният съд приема за справедливо мъжът да получи 5000 лв. и е отхвърлил като неоснователна претенцията за разликата над посочения размер. В мотивите за решението си съдът посочва, че наказателното производство е било образувано през 2008 г., но първоначално разследването се е водело срещу „неизвестен извършител“. Първото привличане на ищеца в качеството му на обвиняем датира от октомври 2011 г., а освен това в определени периоди производството е било разглеждано от различни съдебни инстанции. Въз основа на горното съдът прави заключението, че досъдебното производство, за срочното приключване на което отговаря Прокуратура, е продължило общо 3 години и 1 месец (около 37 месеца). В решението се отбелязва, че сам по себе си този срок за разследване на тежко престъпление не е прекомерен, но в случая съдът го приема за такъв поради факта, че по-голямата част от доказателствата са били събрани преди привличането на ищеца като обвиняем, а след това е имало големи периоди, в които процесуално-следствени действия не са били извършвани, въпреки продължаването на сроковете за разследване. При тези съображения Окръжният съд счита за установен факта на незаконно обвинение, прекомерната продължителност на досъдебното производство, по време на което мъжът е бил отстранен от работа и негативните му преживявания в този период. Съдът намира за недоказани твърденията на ищеца за разгласяване на факти относно обвинението и поставянето му в социална изолация, както и че сочени от него заболявания се намират в пряка причинно-следствена връзка с незаконното обвинение. Въз основа на изложеното Окръжен съд - Добрич постановява решение, с което осъжда Прокуратурата на България да плати 5000 лева на мъжа заради незаконното му обвинение за период от 37 месеца. Сумата представлява обезщетение за нанесените му в периода неимуществени вреди - психически и емоционални страдания, негативни душевни преживявания и дискомфорт, и прекратяване на трудовото му правоотношение вследствие на неоснователното обвинение. Прокуратурата дължи и законната лихва върху посочената сума, считано от датата на прекратяване на воденото наказателното производство срещу ищеца – 22 ноември 2016 г., до окончателното ѝ изплащане. Решението на Окръжен съд - Добрич не е окончателно и може да бъде атакувано пред Апелативен съд - Варна.", "date": "2018.11.06", "title": "Добрич: Окръжният съд постанови прокуратурата да изплати 5 000 лв. на мъж заради неоснователно повдигнато обвинение"}
{"url": "http://www.focus-news.net/news/2018/11/06/2587128/burgas-11-mesetsa-zatvor-s-3-godishen-izpitatelen-srok-poluchi-angliyskiyat-turist-koyto-napadna-chovek-v-kk-slanchev-bryag.html", "text": "11 месеца затвор с 3-годишен изпитателен срок получи английският турист, който нападна човек в к.к. Слънчев бряг. Това съобщиха от пресцентъра на  Районна прокуратура - Несебър  . Наложеното условно наказание от 11 месеца „Лишаване от свобода“ на британския поданик Дани К. е отложено с 3 години изпитателен срок, след като той е признал вината си за това, че на 06 септември 2018 г. в к.к. Слънчев  бряг, общ. Несебър, чрез удари с юмрук в лицето, причинил на Цветан П. лека телесна повреда. Той е признал вината си и за това, че на същата дата и същото място, чрез удар по лявата странична повърхност на главата и чрез изритване с крак  в десния глезен, причинил на Красимир И., по хулигански подбуди, лека телесна повреда, изразяваща се в болка и страдание, без разстройство на здравето. \r\nДани К. е признал вината си и за това, че на същата дата и място, по хулигански подбуди, чрез захапване със зъби на втори пръст на дясната длан, довело до разкъсани рани и чрез нанасяне на удари  и ритници в областта  на главата и тялото, причинил лека телесна повреда на Кенеди Р., изразяваща се  в разстройство на здравето. \r\nНаложеното наказание е общо за трите престъпни деяния. Споразумението, което е одобрено от Районен съд – Несебър, е окончателно и има сила на влязла в законова сила осъдителна присъда.", "date": "2018.11.06", "title": "Бургас: 11 месеца затвор с 3-годишен изпитателен срок получи английският турист, който нападна човек в к.к. Слънчев бряг"}
{"url": "http://www.focus-news.net/news/2018/11/06/2587130/kathimerini-savmestnite-gratsko-amerikanski-ucheniya-v-zaliva-suda-sa-znak-za-silnite-vrazki-mezhdu-sasht-i-gartsiya.html", "text": "Съвместните учения на специалните частни на Гърция и САЩ и упражненията с най-съвременните образци на военната техника са индикация за силните връзки между Гърция и САЩ, заяви говорителят на Командването на силите за специални операции на САЩ (USSOCOM) в Европа майор Майкъл Вайсман пред  вестник Kathimerini . \r\nВайсман говори след последния кръг на обучението на гръцки офицери от военноморския флот и бреговата охрана от USSOCOM в залива Суда, на остров Крит, които са част от ежегодни учения между двете страни. \r\nПо думите на американския офицер, ученията с кораба от вида CCM Mk1 по покана на Гърция са „знак за силни двустранни отношения и за възможностите за бъдещо сътрудничество и маневри“ \r\nПревод и редакция:", "date": "2018.11.06", "title": "Kathimerini: Съвместните гръцко-американски учения в залива Суда са знак за „силните“ връзки между САЩ и Гърция"}
{"url": "http://www.focus-news.net/news/2018/11/06/2587133/kyustendil-praznichna-sveta-liturgiya-shte-bade-otsluzhena-v-hram-sv-vmchk-mina-na-11-noemvri.html", "text": "Празнична света Литургия ще бъде отслужена в храм „Св. вмчк Мина“ на 11 ноември. Това съобщиха от пресцентъра на  Община Кюстендил . В чест на почитания на 11 ноември свети великомъченик Мина, ще бъде отслужена празнична света Литургия в едноименния храм и осветен курбан за здравето на всички кюстендилци. В 12.00 часа на 11 ноември 2018 г. в двора на храм - паметник „Свети великомъченик Мина“ ще бъде раздадена по една порция от 300 грама от осветеното ястие на 500 човека.  \r\nОт храма молят миряните да носят собствен съд.", "date": "2018.11.06", "title": "Кюстендил: Празнична света Литургия ще бъде отслужена в храм „Св. вмчк Мина“ на 11 ноември"}
{"url": "http://www.focus-news.net/news/2018/11/06/2587132/prof-hristo-bondzholov-rektor-na-vtu-vyarvam-che-i-v-badeshte-shte-nosim-gordo-pametta-ot-minaloto-i-shte-zaveshtaem-tova-koeto-nie-samite-pravim-na-nashite-sledovnitsi.html", "text": "55 години от своето основаване отбеляза Великотърновски университет (ВТУ) „Св. св. Кирил и Методий“, предаде репортер на  Радио „Фокус“ – Велико Търново . На тържествено събрание – концерт в Аулата на висшето учебно заведение приветствие отправи ректорът проф. Христо Бонджолов. В словото си той отбеляза, че макар и млад, всъщност университета е духовен наследник на средновековната Търновска книжовна школа и връзката между епохите е всъщност жаждата на народа за знание, просвета и образование, която остава непроменена през вековете. „Трябва да отдадем почит на основателя на този университет проф. Александър Бурмов, който е първия ректор, затова тази година, отбелязвайки 55 години от създаването на университета с неговите деца и внуци посадихме един дъб до паметника на Св. „Патриарх Евтимий“, да го има заедно с университета, да векува заедно с него и с нашите следовници. Няма да изброявам всички, нито мога да го направя, оставили трайна диря в историята на нашия университет, само ще кажа, че всички те минали за малко или по-дълго през университета, са оставили своята диря. Сигурен съм в успеха на университета, вярвам, че ще носим гордо паметта от миналото и ще завещаем това, което ние самите правим на нашите следовници“, каза още в своето приветствие ректора на ВТУ. \r\nПразникът бе уважен от почетния доктор на висшето учебно заведение проф. Андрей Пантев, зам.-кметът на община Велико Търново проф. Георги Камарашев, делегации от университетите в Ниш, Букурещ и Битоля, представители на институции, общественици, преподаватели, студенти.  Академично слово за духовността и приноса на Великотърновския университет през изминалите 55 години произнесе проф. Андрей Пантев. \r\nВ Аулата на Великотърновската  Алма матер се състоя и церемония по връчване на почетни плакети по повод годишнината, на държавни институции в знак на благодарност и признателност за тяхната подкрепа през изминалите 55 години. Сред имената на тези, които ще получат почетни плакети от ректора на университета, са президентът Румен Радев, председателя на 44-то Народно събрание Цвета Караянчева, мин.-председателя Бойко Борисов,  Красимир Вълчев, министър на образованието и науката, инж. Даниел Панов, кмет на община Велико Търново и др. \r\nПоследва празничен концерт на „Биг бенд“ Велико Търново с диригент маестро Владимир Бошнаков и студентите от специалност Педагогика на обучението по музика. \r\nМария НЕДЕВА", "date": "2018.11.06", "title": "Проф. Христо Бонджолов, ректор на ВТУ: Вярвам, че и в бъдеще  ще носим гордо паметта от миналото и ще завещаем това, което ние самите правим, на нашите следовници"}
{"url": "http://www.focus-news.net/news/2018/11/06/2587134/korneliya-ninova-bsp-shte-obzhalvam-reshenieto-na-sada-po-deloto-s-boyko-borisov.html", "text": "Ще обжалвам решението на съда по делото с Бойко Борисов. Това каза пред журналисти в парламента председателят на БСП Корнелия Нинова, след като Софийският градски съд отхвърли исковете за обезщетение, заведени от Бойко Борисов и Корнелия Нинова, предаде репортер на  Агенция „Фокус“ . \r\n„Имаме на първа инстанция решение по нашия съдебен спор с г-н Борисов. И тъй като доста време аз давах отговори и обяснявах някакви неща, сега искам аз да задавам въпроси. А те са – първо, да чуя всички говорители, които много гръмко твърдяха, че съм била член на СДС и даже и зам.-министър на Иван Костов, ги питам какво ще направят сега. В съдебното решение тези обвинения са определени така: „неистинност на приписваните обстоятелства“, „по делото липсват данни ищцата Корнелия Нинова действително някога да е била член на СДС“. Надявам се, че този разговор е приключил. И ги питам тези хора сега как се чувстват. Защото по делото са проведени експертизи, изслушани са свидетели и изводът е следният – \"няма данни да е била някога каквото и да е в СДС“, коментира Нинова. \r\nТя припомни, че е завела това дело срещу Борисов и за определението „Г-жа Лъжа“. „Което след него се повтаряше многократно от много активисти на ГЕРБ. Заключението на съда в днешното решение е следното – че това обвинение е „безлично, абстрактно, безадресно“, „касае се за жена политик, но не и за Корнелия Нинова“. Значи всяка жена политик в България може да се чувства \"Г-жа Лъжа\", но аз да не се чувствам така – това е изводът на съда. Надявам се да спрат и с „Г-жа Лъжа“, каза още лидерът на БСП. \r\n„На основание на тези мотиви на съда ще обжалвам решението, защото заключението е, че и двете неща – неистинните твърдения, че съм била в СДС и безадресното \"Г-жа Лъжа\", не би трябвало да са ми причинили обида или притеснения. Но при такива ясни мотиви нямам друг избор, освен да обжалвам това решение на втора инстанция“, каза още Нинова.  \r\nТя припомни, че сумата, която е присъдена Борисов да ѝ плати като разноски по делото, ще бъде преведена на семейство с дете с увреждане. Средствата са в размер на 1680 лв. \r\n„Съдът отхвърли иска от страна на Борисов към мен за думите „Крадецът вика: „Дръжте крадеца“, като се е позовал, че това е цитиране на българска поговорка и не е моя обида към него“, каза още Корнелия Нинова. \r\nЦветилена СИМЕОНОВА", "date": "2018.11.06", "title": "Корнелия Нинова, БСП: Ще обжалвам решението на съда по делото с Бойко Борисов"}
{"url": "http://www.focus-news.net/news/2018/11/06/2587135/veliko-tarnovo-nad-270-kg-tyutyun-bez-aktsiz-e-izzet-v-oblastta-prez-oktomvri.html", "text": "Над 270 кг тютюн без акциз е иззет от великотърновските полицаи през месец октомври. Това съобщи на брифинг директорът  на Областната дирекция на МВР – Велико Търново ст. комисар Димитър Машов, предаде репортер на  Радио „Фокус“ – Велико Търново . Той посочи, че през отчетения период са регистрирани пет преписки и досъдебни производства по линия акцизни стоки, като повечето от тях са за държане на тютюн  без платен акциз. Общо иззетото количество тютюн е 271,748 кг. Ст. комисар Машов припомни, че на 23 октомври в град Долна Оряховица е извършена проверка от служители на РУ Горна Оряховица, при който е установено,  че лице на 65 години от Долна Оряховица държи 270 кг. суха листна маса, с мирис на тютюн, без заплатен акцизен бандерол. На лицето е повдигнато обвинение, а  количеството тютюн е иззето. \r\nСт. комисар Димитър Машов съобщи, че общо през месец октомври са регистрирани 42 икономически престъпления. През същия период на миналата година те са били 39. „Наблюдава се устойчивост в престъпленията. Нивото на разкриваемост през 2018 година е малко по-ниско в сравнение с това през 2017 година, като са разкрити 6 престъпления или 14,29% срещу 12 или 30,77% престъпения. На по-късен етапа могат да бъдат разкрити още престъпления“, отбеляза директорът на ОДМВР – Велико Търново. \r\nНадежда КРЪСТЕВА", "date": "2018.11.06", "title": "Велико Търново: Над 270 кг тютюн без акциз е иззет в областта през октомври"}
{"url": "http://www.focus-news.net/news/2018/11/06/2587126/parlamentat-reshi-da-ne-se-priznavat-transportnite-razhodi-za-denya-na-deputatite-koito-ne-sa-prisastvali-na-poimennata-proverka.html", "text": "По предложение на председателя на правна комисия и депутат от ПГ на ГЕРБ Данаил Кирилов парламентът реши на депутатите, които не са присъствали на поименната проверка, да не се признават транспортните разходи по бюджета на Народното събрание, предаде репортер на  Агенция „Фокус“ . „За“ предложението гласуваха 100 народни представители, 6 бяха „против“, а 16 се въздържаха. \r\nБиляна ИВАНОВА", "date": "2018.11.06", "title": "Парламентът реши да не се признават транспортните разходи за деня на депутатите, които не са присъствали на поименната проверка"}
{"url": "http://www.focus-news.net/news/2018/11/06/2587137/sport-maurisio-pochetino-otkazal-na-real-madrid-tvardyat-angliyskite-medii.html", "text": "Треньорът на Тотнъм Маурисио Почетино е отказал предложение на Реал Мадрид да стане треньор на отбора, твърдят английските медии, сред които Sky Sports и The Sun. Според информацията, испанският гранд е предложил 15 милиона евро годишна заплата на аржентинеца, който обаче отказал предложението. Реал продължава да търси старши-треньор след уволнението на Хулен Лопетеги миналата седмица. Сантяго Солари бе назначен за временен наставник на клуба, докато президентът Флорентино Перес намери подходящ вариант за постоянен треньор.", "date": "2018.11.06", "title": "Спорт: Маурисио Почетино отказал на Реал Мадрид, твърдят английските медии"}
{"url": "http://www.focus-news.net/news/2018/11/06/2587131/dots-georgi-yordanov-bsp-nyama-da-podkrepim-byudzheta-na-nzok-sadebni-iskove-mogat-da-blamirat-izpalnenieto-mu.html", "text": "Няма да подкрепим предлагания закон за бюджета на НЗОК. Не искаме да влизаме в ситуация, когато съдебни искове ще бламират изпълнението на закона. Това каза депутатът от ПГ на БСП и зам.-председател на здравна комисия доц. Георги Йорданов в дебатите по първото четене на бюджета на НЗОК за 2019 година, предаде репортер на  Агенция „Фокус“ . „НЗОК ще изплаща само тези дейности, които са извършени от лекар само с един трудов договор, това не нарушава ли Кодекса на труда“, коментира той. „Големият въпрос е дали това няма да предизвика поредица от искове, които могат да доведат до бламиране, ако не на целия закон за бюджета на НЗОК, то поне на определени части от него“, заяви Георги Йорданов. „В бюджета на НЗОК въобще не може да се говори за разрешение за нови болници от Народното събрание“, обяви депутатът от ПГ на БСП. „Наистина се предвижда увеличение по бюджета на НЗОК, но в същото време не сме наясно какво става с плащанията, които Касата дължи“, посочи Георги Йорданов. Според него нещо много важно, което трябва да намери решението си, е изплащането на спечелените искове от болници за надлимитна дейност. \r\nБиляна ИВАНОВА", "date": "2018.11.06", "title": "Доц. Георги Йорданов, БСП: Няма да подкрепим бюджета на НЗОК, съдебни искове могат да бламират изпълнението му"}
{"url": "http://www.focus-news.net/news/2018/11/06/2587136/dobrich-studenti-ot-ikonomicheski-universitet-vav-varna-posetiha-obshtina-kavarna.html", "text": "Студенти от Икономически университет във Варна посетиха Община Каварна. Това съобщиха от пресцентъра на  Общината . Групата от 40 студенти беше водена от гл. ас. д-р Анна Господинова при Катедра „Икономика и управление на строителството\". Срещата беше открита от кмета на Общината Нина Ставрева и екипа ѝ. Студентите от специалностите „Строителен бизнес и предприемачество\", „Недвижими имоти и инвестиции“ и магистри в специалност „Строително предприемачество“ отправиха въпроси и към главния архитект Камен Жейнов. Дискутирани бяха проблемите при изготвяне на Общ устройствен план и защитените зони.  \r\nОбщина Каварна съдейства активно за развитието на младите специалисти и дава възможност на студентите да се запознаят с работния процес в администрацията. Пример за добра практика в тази сфера са стажовете на студенти от Икономически университет – Варна  в Общината.", "date": "2018.11.06", "title": "Добрич: Студенти от Икономически университет във Варна посетиха Община Каварна"}
{"url": "http://www.focus-news.net/news/2018/11/06/2587140/blagoevgrad-grabezh-v-zalozhna-kashta-e-izvarshen-v-oblastniya-grad-izdirvat-se-izvarshitelite.html", "text": "Грабеж в заложна къща е извършен в Благоевград. Това каза за  Радио „Фокус“-Пирин  Йорданка Шаркова, говорител на Областна дирекция на МВР Благоевград. Сигнал за инцидента е подаден около 12.00 часа, като на този етап няма информация грабежът да е въоръжен.  \r\nЗасилено е полицейското присъствие на входа и изхода на града, тъй като се издирват извършителите. \r\nЛора КАЛЧЕВА", "date": "2018.11.06", "title": "Благоевград: Грабеж в заложна къща е извършен в областния град, издирват се извършителите"}
{"url": "http://www.focus-news.net/news/2018/11/06/2587141/tass-parlamentat-na-bavariya-preizbra-markus-zyoder-za-premier.html", "text": "Парламентът на германската провинция Бавария преизбра Маркус Зьодер от Християнсоциалния съюз (ХСС) за министър-председател на областта, предава  ТАСС . \r\n„За“ това решение са гласували 110 депутати, докато „против“ са се изказали 89. Трима депутати са се въздържали. \r\nРуската агенция припомня, че в средата на октомври в Бавария се проведоха регионални избори, на които победи ХСС на Хорст Зеехофер. Въпреки че консерваторите заеха първо място те загубиха мнозинството си в местния парламент и бяха принудени да търсят партньор за коалиция. В крайна сметка те намериха такъв в лицето на друга дясна партия – „Свободните избиратели“. \r\nЗьодер зае длъжността премиер на Бавария през март 2017 година, сменяйки на поста Зеехофер, който остана председател на ХСС и оглави Министерството на вътрешните работи на Германия. \r\nПревод и редакция:", "date": "2018.11.06", "title": "ТАСС: Парламентът на Бавария преизбра Маркус Зьодер за премиер"}
{"url": "http://www.focus-news.net/news/2018/11/06/2587139/toplofikatsiya-sofiya-zapochva-poetapno-puskane-na-otoplenieto-v-stolitsata-ot-7-noemvri.html", "text": "„Топлофикация София” започва от 7 ноември 2018 г., поетапно пускане на отоплението в столицата, след като нормативно определените за това метеорологични условия вече са налице. Според тях новият отоплителен сезон стартира при три последователни дни със средноденонощна температура по-ниска от +12 градуса и прогноза за трайно застудяване.  Това съобщиха от пресцентъра на  дружеството . Приоритетно ще бъде пуснато парното в детските градини, учебните и здравните заведения. Следват жилищните сгради във всички райони, административните и стопанските сгради. \r\nОт особена важност преди пускането на парното е клиентите да приключат всички ремонти по вътрешната отоплителна мрежа и да запълнят източените инсталации. В сградите, в които това условие не е изпълнено,  няма да има техническата възможност парното да бъде пуснато. Необходимо е и вентилите на радиаторите да бъдат отворени на максимална степен, за да не се налага допълнително обезвъздушаване. Също така е важно електронните уреди за дялово разпределение да бъдат проверени. В случай, че дисплеят им е угаснал, абонатите трябва незабавно да потърсят съдействие от топлинния си счетоводител.  \r\n„Топлофикация София” ЕАД дава възможност на клиентите, които желаят включване на отоплението в сградата на по-късен етап, да подадат заявление в обслужващия ги топлорайон заедно с подписано за целта решение от общото събрание на етажната собственост. \r\nЗа допълнителна информация във връзка с началото на отоплителния сезон и за всякакви въпроси гражданите могат да потърсят съдействие на телефона за обслужване на клиенти -  0 700 11 111.", "date": "2018.11.06", "title": "„Топлофикация София” започва поетапно пускане на отоплението в столицата от 7 ноември"}
{"url": "http://www.focus-news.net/news/2018/11/06/2587124/redzhep-taiyp-erdogan-sanktsiite-sreshtu-iran-tselyat-da-razrushat-svetovniya-balans.html", "text": "Президентът на Турция Реджеп Таийп Ердоган заяви, че санкциите на САЩ срещу Иран „не са правилни“, пише  електронното издание на турския консервативен ежедневник Yeni Safak . \r\nСлед среща на парламентарната група на управляващата „Партия на справедливостта и развитието“, Ердоган заяви пред репортерите: „Ние не намираме санкциите за правилни. Защото нашето мнение е, че тези санкции целят да разрушат световния баланс“. \r\nТурският лидер подчерта, че американските санкции срещу Техеран противоречат на международното право и дипломацията. \r\n„Ние не искаме да живеем в империалистки свят“, добави той. \r\nИзданието припомня, че в понеделник Вашингтон въведе нови санкции срещу енергийния и банковия сектор на Иран. Повече от 700 физически и юридически лица бяха включени в черния списък на САЩ, включително 50 банки и техните вътрешни и външни дъщерни дружества. Американското правителство предостави на Китай, Гърция, Индия, Турция, Италия, Япония, Южна Корея и Тайван 180-дневно изключение за вноса на петрол от Иран, което успокои тревогите на глобалните пазари, че наличността на суровината ще намалее рязко. Съвместните гранични патрули на САЩ и сирийските кюрди са неприемливи \r\nЕрдоган заяви, че съвместните патрули на формирования на САЩ и кюрдските „Сирийски демократични сили“ (СДС) по турско-сирийската граница са неприемливи и че очаква американският президент Доналд Тръмп да ги спре. \r\n„Йени Шафак“ посочва, че президентите на САЩ и Турция трябва да се срещнат през почивните дни в Париж и по този повод турският президент е коментирал, че ще обсъди с американския лидер този въпрос, който може да предизвика „сериозни негативни развития“ по границата. \r\n„Йени Шафак“ обяснява, че СДС е доминирана от сирийските кюрдски „Отряди за народна самоотбрана“ (YPG/ОНС), които са военното крило на партия Демократически съюз (PYD) – издънка на „Работническата партия на Кюрдистан“ (ПКК). Турция постигна исторически резултати срещу тероризма \r\nТурция е постигнала исторически успехи срещу терористичните групировки под негово управление, заяви Ердоган. \r\n„Турция постигна исторически резултати срещу терористичните групировки, банди и наркотрафиканти и всички други действия, целящи постигането на мир през нашето управление (от 2002 година)“, констатира държавният глава в изказване пред парламентарната група на ПСР. \r\nПревод и редакция:", "date": "2018.11.06", "title": "Реджеп Таийп Ердоган: Санкциите срещу Иран целят да разрушат световния баланс"}
{"url": "http://www.focus-news.net/news/2018/11/06/2587143/dobrich-v-kavarna-shte-bade-predstavena-knigata-kamino-patyat-na-zavrashtaneto-na-tihomir-ivanov.html", "text": "В Каварна ще бъде представена книгата „Камино: Пътят на завръщането” на Тихомир Иванов. Това съобщиха от пресцентъра на  Общината . Събитието ще се проведе на 15 ноември от 17.30 часа в заседателната зла на Община Каварна. Книгата е любопитна както заради самото приключение, така и с прецизния документален разказ за всички реалности на Ел Камино: особеностите на т.нар. Френски маршрут, изминатите километри, географските и исторически забележителности.  \r\nТихомир Иванов е роден през 1985 година в Чирпан. Има бакалавърска степен по телевизионна журналистика от СУ „Св. Климент Охридски“ и магистърска степен „продуцент в екранните изкуства“ от НАТФИЗ. Към момента на излизането на книгата му „Камино: Пътят на завръщането“ Тихомир Иванов учи психология в Пловдивския университет „Паисий Хилендарски“.", "date": "2018.11.06", "title": "Добрич: В Каварна ще бъде представена книгата „Камино: Пътят на завръщането” на Тихомир Иванов"}
{"url": "http://www.focus-news.net/news/2018/11/06/2587149/dobrich-praznikat-na-selo-balgarevo-shte-bade-otbelyazan-sas-sabor-na-8-noemvri.html", "text": "Най-голямото и китно село в община Каварна - Българево, ще отбележи своя празник на 8 ноември. Това съобщиха от пресцентъра на  Община Каварна . Съборът ще започне в 10.00 часа на площада в селото. Първи на сцената ще излязат домакините от Фолклорна група „Перуника“ при НЧ „Народен Будител-1940“ - село Българево. Програмата ще продължи с Фолклорен танцов ансамбъл „Бизоне“ град Каварна с ръководител Стела Йорданова и гост-хореограф Стоян Господинов, с участието на 10-годишната Пресиана Деянова ученичка в СУ „Стефан Караджа“ и народната певица от град Варна Стели Йорданова.", "date": "2018.11.06", "title": "Добрич: Празникът на село Българево ще бъде отбелязан със събор на 8 ноември"}
{"url": "http://www.focus-news.net/news/2018/11/06/2587148/kyustendil-4-500-leva-se-otpuskat-ot-obshtinskiya-byudzhet-za-podpomagane-na-zhiteli-na-obshtinata-s-ostri-zdravoslovni-problemi.html", "text": "4 500 лева се отпускат от общинския бюджет за подпомагане на жители на община Кюстендил с остри здравословни проблеми. Това съобщиха за  Радио „Фокус” – Кюстендил  от Общински съвет – Кюстендил. Решението е гласувано от общинските съветници, по предложение на Постоянната комисия по здравеопазване, социални дейности и жилищна политика. Сумата се разпределя между шестима души, съобразно техните нужди. Част от средствата ще бъдат изплатени от бюджета на Община Кюстендил, параграф „Обезщетения и помощи по решение на Общински съвет”, след предоставянето на финансови документи за извършена оперативна намеса, а други ще се използват под надзора на социален работник. Подпомогнатите лица са на възраст от 21 до 91 години. \r\nВенцеслав ИЛЧЕВ", "date": "2018.11.06", "title": "Кюстендил: 4 500 лева се отпускат от общинския бюджет за подпомагане на жители на общината с остри здравословни проблеми"}
{"url": "http://www.focus-news.net/news/2018/11/06/2587144/d-r-nigyar-dzhafer-dps-tryabva-da-se-varne-obshtestveniyat-harakter-na-nzok.html", "text": "Трябва да се върне общественият характер на НЗОК, прехвърлянето на все повече дейности там, включително такива изричен ангажимент на държавата - е грешка. Това каза депутатът от ПГ на ДПС и член на Комисията по здравеопазване д-р Нигяр Джафер в дебатите по първото четене на бюджета на НЗОК за 2019 година, предаде репортер на  Агенция „Фокус“ . „През Преходните и заключителни разпоредби се правят фундаментални структурни промени, които централизират вземането на решения. Концентрират властта в едни структури в ръцете на много малко хора“, обяви тя. „Правите опит за трайно свръхконцентриране, за прелицензиране на корупцията в здравеопазването“, се обърна д-р Джафер към управляващите. Според нея в бюджета на НЗОК има сбъркана порочна законодателна процедура, а целта е прозрачна - да се избегне и да се смачка дебатът. „Нали бяхте за дебат, нали бяхте за консенсус? Защо не го потърсите, преди да предложите промените?“, попита Нигяр Джафер. „Имитацията на дебат е имитация на активност. Имитацията на активност е имитация на консенсус, а това не е ли имитация на реформа“, попита още тя. \r\nБиляна ИВАНОВА", "date": "2018.11.06", "title": "Д-р Нигяр Джафер, ДПС: Трябва да се върне общественият характер на НЗОК"}
{"url": "http://www.focus-news.net/news/2018/11/06/2587146/prokuror-ivan-geshev-razkrita-e-nepoznata-do-sega-izmama-chrez-internet-platforma-za-natrupvane-na-milioni-za-kratak-period.html", "text": "Разкрита е непозната измама чрез интернет платформа да се натрупат милиони за кратък период. Това съобщи на брифинг в Съдебната палата заместник-главният прокурор Иван Гешев, предаде репортер на  Агенция \"Фокус\".  „Поредното дело без съпоставка, поне в българската история. Това е едно от многото такива дела, в които се показва смисълът от съществуването на специализирани структури. Общо взето класическа измамна схема, която се възползва от новите технологии и е адаптирана към тях. Кръгът от пострадали потенциално лица е неограничен“, допълни той. „Създават се колцентрове с множество служители и свързани към тях интернет платформи. Обикновено голяма част от тях не са запознати по същество с целта на извършваната дейност. Служителите звънят на възможни клиенти през интернет телефония и номера, който излиза на клиента, обикновено изглежда сякаш е от английски номер. Предлага се по телефона инвестиции на борсите и всякакви други платежни инструменти. „Клиентът“ превежда определена сума пари на интернет платформата. В тези колцентрове има цял отдел, който разхвърля сумите в различни банкови сметки в света, тоест не остават в България. Създава се представа на клиента как той печели страшно много пари. Но изцяло виртуални. В един момент се оказва, че борсата се е сринала за този продукт и трябва да дадеш още пари. И така докато не се откажеш. Когато тръгнеш да се отказваш или разбереш, че е някаква измамна схема, нямаш обратна връзка, за да се свържеш с човека, който ти се е обадил. Хора от колцентровете, които осъзнават, че това е по същество измамна схема, веднага се уволняват“, съобщи още Гешев. “Създадени са два колцентъра в България и се ръководят от чужденци - израелски, сръбски и български гражданин. Те са фактически организаторите на тази схема. Резултатът е това, че по наши изчисления най-вероятно щетата е в размер на милиони левове. Друг е въпросът, че за да докажем пострадали лица, някой трябва да се оплаче. По разбираеми причини част от хората, защото не искат да се занимават или за тях сумите са малки, или ги е срам, не се оплакват. Засега имаме 17 пострадали. Сигурни сме, че този кръг ще се разширява и че става въпрос за стотици пострадали. В хода на разследването се вижда разширяване на тази мрежа – създаване на колцентрове в Сърбия и Македония“, допълни прокурор Гешев.  \r\nТеодора ПАТРОНОВА", "date": "2018.11.06", "title": "Прокурор Иван Гешев: Разкрита е непозната до сега измама чрез интернет платформа за натрупване на милиони за кратък период"}
{"url": "http://www.focus-news.net/news/2018/11/06/2587145/veliko-tarnovo-132-patnotransportni-proizshestviya-sa-registrirani-na-teritoriyata-na-oblastta-prez-oktomvri.html", "text": "132 пътнотранспортни произшествия са регистрирани на територията на област Велико Търново през месец октомври. Това съобщи на брифинг директорът на Областна дирекция на МВР – Велико Търново ст. комисар Димитър Машов, предаде репортер на  Радио „Фокус“ – Велико Търново . Той посочи, че през същия период на изминалата година инцидентите на пътя са били 126. Тежките през октомври тази година са 25 срещу 23 за 2017 година. Загиналите са двама при четирима за миналата година, а ранените са 34, докато през 2017 година са били 31. През отчетения период най-много пътнотранспортни произшествие са станали във Велико Търново – 11 и в Стражица – три.  \r\nКато основни причини за произшествията се посочва вина на водача и лошите пътните условия. В населените места са настъпили 71 пътнотранспортни произшествия, докато извън населените места те са 61. Осем от регистрираните тежки пътнотранспортни произшествия са в населени места, а 17 – извън тях. При катастрофи извън селата и градовете са загинали двама души и са ранени 24, а ранените в населените места са 10. Ст. комисар Димитър Машов посочи, че най-много пътнотранспортни произшествия са станали в Прохода на Републиката – 11, при които има петима ранени, на гл. път София – Варна – 9 с двама загинали и петима ранени, на гл. път Русе – Габрово – 9 с двама ранени.  През месеца са съставени 99 акта и 5953 фиша. През месец октомври има издадени 3660 електронни фиша на стойност 682 190 лева. Платени то тях са 130 фиша на стойност 21 700 лева. \r\nСт. комисар Машов съобщи, че от началото на годината на територията на областта са регистрирани общо 1226 пътнотранспортни произшествия, при 1174 за същия период наминалата година. От тях тежките са 197, при 157 за 2017 година. Загинали са 22 души, докато миналата година жертвите са били 20. Ранените са 241 срещи 2013 за миналата година. \r\nОт началото на година са съставени общо 8617 акта и  54 492 фиша. Издадените електронни фиша са 28 958 на стойност 4 939 860 лева. Платени от тях са 7 156 електронни фиша на стойност 1 159 620. Директорът на Областната дирекция на МВР – Велико Търново посочи, че връчването на електронни фишове продължава. \r\nТой съобщи, че за годината са проведени  722 специализирани полицейски операции по безопасност на движението, като  122 от тях са по метода широкообхватен контрол. \r\nНадежда КРЪСТЕВА", "date": "2018.11.06", "title": "Велико Търново: 132 пътнотранспортни произшествия са регистрирани на територията на областта през октомври"}
{"url": "http://www.focus-news.net/news/2018/11/06/2587142/korneliya-ninova-bsp-neregistriraneto-ni-za-kvorum-prodalzhava-parite-ne-ni-interesuvat-no-tova-e-dokazatelstvo-che-gerb-e-partiya-koyato-narushava-vsichki-zakoni.html", "text": "Нерегистрирането ни за кворум продължава - парите не ни интересуват, но това е още едно доказателство, че ГЕРБ е партия, която нарушава всички закони в страната. Това каза пред журналисти в парламента председателят на БСП Корнелия Нинова, предаде репортер на  Агенция „Фокус“ . \r\nНа въпрос как ще коментира това, че депутатите от БСП няма да получат надници от днешното пленарно заседание и дали ще ги компенсира по някакъв начин, Нинова отговори: „Нерегистрирането ни за кворум продължава така, както сме го обявили. Няма как с нашите гласове и давайки кворум, да се приeмат решения, с които ние не сме съгласни. Например, да се увеличават данъците на старите коли, на дрехите втора употреба, да не се увеличават социални плащания. Просто не може нашите гласове да са основание за приемането на тези решения в зала. И продължаваме“. \r\nТя посочи, че винаги, когато народните представители от ПГ на „БСП за България“ отсъстват от заседания, не получават заплати за тези дни. „Когато отсъстват нашите депутати и пътуват в страната, за да си представяме „Визия за България“, те не натоварват българските данъкоплатци с излишни плащания към тях. И смятаме, че така е морално и нормално“, обясни Нинова. „Парите не ни интересуват. Така или иначе сме казали, че когато отсъстваме, не искаме заплати и не ги получаваме - вече 2 месеца. Но начинът, по който това се прави, е още едно доказателство, че ГЕРБ е партия, която нарушава всички правила и закони в страната“, коментира още тя. \r\nПопитана как се издържат депутатите без заплати, тя отговори, че това се случва с остатъка. „От партийната каса не им даваме никакви пари“, заяви лидерът на БСП. \r\nНинова обясни, че на предстоящия пленум в неделя няма да се обсъждат промени в устава на партията. \r\nЦветилена СИМОЕНОВА", "date": "2018.11.06", "title": "Корнелия Нинова, БСП: Нерегистрирането ни за кворум продължава - парите не ни интересуват, но това е доказателство, че ГЕРБ е партия, която нарушава всички закони"}
{"url": "http://www.focus-news.net/news/2018/11/06/2587151/posmartno-pande-eftimov-be-udostoen-s-orden-stara-planina-vtora-stepen.html", "text": "Посмъртно Панде Ефтимов бе удостоен с орден „Стара планина“ втора степен, предаде репортер на  Агенция „Фокус“ . Отличието бе връчено от държавния глава Румен Радев на сина на Панде Ефтимов – Наум по време на тържествена церемония в Гербова зала.  \r\nСъгласно указ на президента Румен Радев посмъртно се награждава Панде Сотиров Ефтимов с орден „Стара планина“ втора степен за изключително големите му заслуги за популяризиране на българската история през периода на войните за национално обединение и за съхраняване на българщината в Република Македония. Указът е издаден в София на 21 юни 2018 г.  Кой беше Панде Ефтимов   \r\nПанде Сотиров Ефтимов е роден на 15 март 1932 г. в село Претор, Преспанска околия. Внук е на революционера и виден деятел на ВМРО Панде Суджов в Долна Преспа, убит от сръбската жандармерия на 22 март 1927 г. В спомените на Иван Михайлов се твърди, че е убит от свръхдоза морфин, инжектирана му от сръбски лекари, след раняване.  \r\nПо време на образованието си, Панде Ефтимов, както сам казва е учил на български, на албански, на италиански и на сръбски език. Завършва Педагогика и Филология в Скопие през 1956 г. Заради отказа си да се отрече, че е българин по произход е арестуван през 1957 г. и е в затвор до 1961 г. За втори път е арестуван през 1971 г. и лежи в затвора до 1974 г. Участва в създаването на редица патриотични организации в Македония, както и при формирането на ВМРО-ДПМНЕ през 1990 г. Организатор е на поставянето на паметната плоча на Мара Бунева на брега на река Вардар, на отбелязването на годишнините на Тодор Александров, на подполковник Борис Дрангов и на други български национални герои, родени и свързани с Македония. Активен член е на Българският културен клуб. Автор е на книги с поезия и разкази. Награждаван е с български ордени и медали. Българското му гражданство е възстановено през 2007 г.  \r\nУмира на 13 август 2017 г. – на 85 години, след продължително боледуване.  Панде Ефтимов бе един от най-големите пазители на българщината в Македония.   \r\nДеница КИТАНОВА", "date": "2018.11.06", "title": "Посмъртно Панде Ефтимов бе удостоен с орден „Стара планина\" втора степен"}
{"url": "http://www.focus-news.net/news/2018/11/06/2587150/prof-andrey-pantev-ako-ima-nyakakvo-otritsanie-na-nay-golemiya-defitsit-v-nasheto-kulturno-istorichesko-nasledstvo-tova-e-priemstvenostta.html", "text": "Ако има някакво отрицание на най-големия дефицит в нашето културно-историческо наследство, това е  приемствеността. Това каза почетният доктор на Великотърновския университет проф. Андрей Пантев в академичното си слово по повод отбелязването на 55-годишнината от създаването на висшето учебно заведение, предаде репортер на  Радио „Фокус“ – Велико Търново . \r\nТой отбеляза, че не е случаен фактът, че именно на историческия хълм „Света гора“ възниква университет, където има книжовна школа от Търново до Килифарево. \r\n„Заедно с малко народности по света сме обявени за хора на книгата, не случайно този университет е хуманитарен и не случайно в него е осъществен един душевен пир на духовността, не толкова като религиозно понятие, а като вътрешно усещане, културна идентификация , като своеобразна симбиоза между нашето минало, настояще, да се надяваме и бъдеще. Говорим за университет, който за кратко време създаде равен престиж  на столичния университет,  а и малко повече. Една историческа репутация има стойност само тогава, когато има съвременни потвърждения. Може да не бъдем толкова велики като нашите прадеди, но трябва нещо от тази биологична и идейна кръв да тече в нас, иначе май сме скъсали онази пъпна връв на историческа приемственост, за която вече стана дума. Така че, духовността, която разпръсква този университет, означава и надскачане на границите на материалния свят“, каза проф. Андрей Пантев. \r\nМария НЕДЕВА", "date": "2018.11.06", "title": "Проф. Андрей Пантев: Ако има някакво отрицание на най-големия дефицит в нашето културно-историческо наследство, това е  приемствеността"}
{"url": "http://www.focus-news.net/news/2018/11/06/2587154/inzh-doncho-atanasov-shte-e-otgovornik-v-agentsiya-patna-infrastruktura-po-signala-na-bsp.html", "text": "Председателят на УС на Агенция „Пътна инфраструктура“ инж. Светослав Гласов възложи със заповед на инж. Дончо Атанасов да предприеме всички необходими действия, свързани с внесеното от депутати от БСП искане за извършване на полеви изпитвания на настилката на участъци от републиканските пътища. Това съобщиха от пресцентъра на  Агенция „Пътна инфраструктура“ . На инж. Атанасов е възложена цялостната организация и координация на работата по сигнала. \r\nИнж. Атанасов е определен за отговорник, тъй като освен член на УС на АПИ с ресор по поддържане на републиканската пътна мрежа, той е дългогодишен служител на пътната администрация. На различни позиции през годините е участвал в изграждането и поддържането на републиканските пътища. В периода 2008-2009 г. инж. Атанасов е директор на дирекция „Оперативен контрол и управление на риска“, от ноември 2013 г. е член на УС на АПИ, а от декември 2016 г. до 26 юни 2018 г. е председател на УС на АПИ.", "date": "2018.11.06", "title": "Инж. Дончо Атанасов ще е отговорник в Агенция „Пътна инфраструктура“ по сигнала на БСП"}
{"url": "http://www.focus-news.net/news/2018/11/06/2587152/kyustendil-masovi-proverki-na-velosipedisti-i-karutsi-se-izvarshvat-v-ramkite-na-aktsiya-zima-v-oblastta.html", "text": "Масови проверки на велосипедисти и каруци се извършват в рамките на акция „Зима” в област Кюстендил. Това каза пред  Радио „Фокус” – Кюстендил  Радослав Боюклийски, началник на сектор „Пътна полиция” в Областна дирекция на МВР – Кюстендил. По думите му в първия етап на акцията, който продължава до 11 ноември, е насочен към превенция на поведението на водачите на пътни превозни средства – основно велосипеди и каруци. Глобата за велосипеди без светлоотразителни елементи е 50 лв. Ако не се бутат велосипеди по тротоарите и при преминаване през пешеходна пътека, санкцията за нарушителите е 20 лв. При движение без светлоотразителна жилетка при намалена видимост нарушителите ще трябва да заплатят 10 лв. При каруците ще се следи за тяхната изправност, регистрация, наличие на светлоотразители и светлоотразителна жилетка на водача на превозното средство с животинска тяга. \r\nВенцеслав ИЛЧЕВ", "date": "2018.11.06", "title": "Кюстендил: Масови проверки на велосипедисти и каруци се извършват в рамките на акция „Зима” в областта"}
{"url": "http://www.focus-news.net/news/2018/11/06/2587153/prezidentat-rumen-radev-ubeden-sam-che-pande-eftimov-shte-ostane-redom-do-pleyadata-buditeli-i-machenitsi-koito-makedoniya-ot-vekove-dava-na-nashiya-narod.html", "text": "Убеден съм, че Панде Ефтимов ще остане редом до плеядата будители и мъченици, които Македония от векове дава на нашия народ. Това каза държавният глава Румен Радев по време на официалната церемония, на която президентът удостои изтъкнати българи с държавни отличия, предаде репортер на  Агенция „Фокус“.  \"През 2017 г. си отиде Панде Ефтимов. Той се превърна в един от носителите на свободния творчески дух за цели поколения. Неслучайно е наричан пазителят, не само на българската искра в Македония, но и на духовното единство на хората от двете страни на границата. Той беше достоен защитник на българското име в най-тежките времена на срамно и жестоко посегателство“, заяви държавният глава. „Панде Ефтимов не доживя своето отличие, но за мен е чест да го връча в присъствието на неговите близки, на неговите съратници“, каза още държавният глава и изброи хората от инициативния комитет за неговото награждаване. \r\nДеница КИТАНОВА", "date": "2018.11.06", "title": "Президентът Румен Радев: Убеден съм, че Панде Ефтимов ще остане редом до плеядата будители и мъченици, които Македония от векове дава на нашия народ"}
{"url": "http://www.focus-news.net/news/2018/11/06/2587147/varna-okrazhnata-prokuratura-povdigna-obvinenie-na-shofyora-bez-knizhka-koyto-blasna-baletista-ot-varnenskata-opera-i-izbyaga-ot-myastoto-na-intsidenta.html", "text": "Окръжната прокуратура повдигна обвинение на шофьора без книжка, който блъсна балетиста от Варненската опера и избяга от мястото на инцидента. Това съобщиха от пресцентъра на  Апелативна прокуратура - Варна . С обвинителен акт на Прокуратурата във Варна на съд е предаден 25-годишният Петър Здр., който като неправоспособен водач на автомобил с висока скорост е причинил смъртта на балетиста от варненската опера 38-годишния Мартин Ч. и избягал от местопроизшествието. Междувременно днес състав на Варненския апелативен съд потвърди определението на първата съдебна инстанция, която взе мярка за неотклонение „Задържане под стража“ на 25-годишния Петър.  \r\nОт обвинителния акт на Окръжната прокуратура във Варна по тежкия пътен инцидент, завършил с комбинирана черепно-мозъчна травма, довела до смъртта на Мартин, става ясно, че неправоспособният Петър е шофирал преди катастрофата с 114.6 км в час в оживен район по бул. „Приморски“ на 10 септември вечерта, а в момента на удара в тялото на балетиста скоростта на автомобила му е била 77 км в час. Подсъдимият никога не е притежавал шофьорска книжка и за това е бил санкциониран. Управлявал е автомобила си без очила, въпреки че от детската си възраст е бил с далекогледство и е трябвало да носи очила както за близко, така и за далечно разстояние.   \r\nСлед пътнотранспортното произшествие Петър напуска мястото и се укрива от органите на реда. Не е бил открит на адреса на родителите си на 10 септември, където е бил адресно регистриран, и е обявен за общодържавно издирване. Една на следващия ден след разговор с адвокат той се явил в ОД на МВР. Междувременно подал заявление за регистрация на друг адрес, на който живеел негов приятел, у когото оставал понякога да нощува. Живеещите там не познават подсъдимия Петър. Съседите от адреса на родителите му го описват като агресивен младеж, който след забележки за вдигане на шум отмъщавал чрез увреждане на автомобилите им, за което е бил заведен на отчет като непълнолетен.  \r\nКокаин и канабис е открила съдебно-химическата експертиза в кръвните проби на Петър Здр. Наличието на метаболит на тетрахидроканабинол и на бензоилекгонин в кръвните му проби доказват вредната употреба на забранените от закона високорискови вещества. В хода на разследването за извършено престъпление по член 343, ал. 3, буква „б“ от НК подсъдимият се е възползвал от правото си да не дава показания.  \r\nПредстои делото срещу 25-годишния Петър Здр. да бъде насрочено за разглеждане във Варненския окръжен съд. Ако вината му бъде призната от съда, наказанието за извършеното престъпление е лишаване от свобода от 3 до 15 години.", "date": "2018.11.06", "title": "Варна: Окръжната прокуратура повдигна обвинение на шофьора без книжка, който блъсна балетиста от Варненската опера и избяга от мястото на инцидента"}
{"url": "http://www.focus-news.net/news/2018/11/06/2587157/balgarski-poshti-ead-vazmozhno-e-zabavyane-v-obrabotkata-i-dostavkata-na-pratki-v-belgiya-zaradi-rotatsionna-stachka-koyato-zasyaga-vsichki-poshtenski-uslugi.html", "text": "Пощенският оператор в Белгия уведомява, че в периода 7 - 13 ноември 2018 г. е обявена ротационна стачка, която силно ще засегне всички пощенски услуги. Това съобщиха от пресцентъра на  „Български пощи“ ЕАД . Клиентите на „Български пощи“ ЕАД ще бъдат уведомени за развитието на ситуацията чрез сайта на дружеството.", "date": "2018.11.06", "title": "„Български пощи“ ЕАД: Възможно е забавяне в обработката и доставката на пратки в Белгия заради ротационна стачка, която засяга всички пощенски услуги"}
{"url": "http://www.focus-news.net/news/2018/11/06/2587155/prokuror-vanya-hristeva-zadarzhani-sa-tri-litsa-za-rakovodeneto-na-izmamna-shema-chrez-internet-platforma.html", "text": "Задържани са три лица за ръководенето на измамна схема чрез интернет платформа. Това съобщи прокурор Ваня Христева на брифинг в Съдебната палата, предаде репортер на  Агенция „Фокус“ . „В момента обвиняемите са с мярка \"задържане под стража\".  Извършени са множество претърсвания, включително на офиси и жилищни помещения“, добави тя. „Към настоящия момент пострадалите са 17 души, но обърнете внимание, че става дума за генериране на значителни финансови ресурси. Към настоящия момент причинените вреди на тези 17 пострадали лица са в значителен размер над 300 хиляди евро, над 80 хиляди щатски долара и над 60 хиляди лева в общ размер. В случая не може да не направи впечатление начинът, по който е извършена престъпната дейност – тези лица са били старателно заблуждавани, посредством създаването на едно впечатление, че те наистина търгуват с такива финансови инструменти на борсата и по този начин са били стимулирани, за да правят многократно преводи като обратната връзка е било невъзможно да бъде осъществена. В крайна сметка се стига дотам, че „клиентите“ изчерпват финансовия си ресурс и нямат опция за обратна комуникация и за възвръщане на каквито и да било финансови средства“, допълни прокурорът.", "date": "2018.11.06", "title": "Прокурор Ваня Христева: Задържани са три лица за ръководенето на измамна схема чрез интернет платформа"}
{"url": "http://www.focus-news.net/news/2018/11/06/2587138/veliko-tarnovo-do-20-po-visoki-tseni-na-taksitata-v-grada-predvizhdat-ot-bransha-do-kraya-na-godinata.html", "text": "До 20% по-високи цени на такситата във Велико Търново предвиждат от бранша до края на годината. Предложението ще бъде внесено до дни в Община Велико Търново, съобщи пред журналисти Димитър Христов, представител на таксиметрово сдружение „Боляри“, предаде репортер на  Радио „Фокус“ – Велико Търново . По думите му основната причина за исканото повишение са скъпите горива в региона, но има и други фактори, които оказват влияние. Като такъв той посочи високият общински данък от 500 лв., който бе въведен преди две години.  \r\n„При нас най-много се отразяват цените на горивата, защото ние изцяло зависим от тях. Ние сме транспорт и като не заредиш колата не можеш да извършваш дейност. Това ще се отрази на тарифата за крайния потребител. И в момента няма много хора в Търново, градът се опразни, колегите се чудят дали да се отказват. Общинският данък е много висок – 500 лв. Не може да се кара така, по този начин“, обясни Димитър Христов. \r\nПо думите му увеличението в тарифите трябва да бъде въведено до края на календарната година или поне такива ще са условията, които ще предложат от сектора. \r\nЛуиза ТРАНЧЕВА", "date": "2018.11.06", "title": "Велико Търново: До 20% по-високи цени на такситата в града предвиждат от бранша до края на годината"}
{"url": "http://www.focus-news.net/news/2018/11/06/2587161/dobrich-politsiyata-izdirva-59-godishniya-rumen-yordanov-raychev-koyto-e-v-neizvestnost-ot-31-oktomvri.html", "text": "Полицията издирва 59-годишния Румен Йорданов Райчев от Добрич, който е в неизвестност от 31 октомври. Това съобщиха от  ОДМВР - Добрич . По данни на близките, Румен е напуснал дома си на 31 октомври 2018 г. и от тогава е в неизвестност. Райчев е висок около 168 см, със слабо телосложение и кафеви очи. Придвижва се със личния си автомобил марка „Фолксваген”, модел „Голф 3” с регистрация ТХ1070МХ. \r\nОДМВР - Добрич умолява всички, които имат информация къде може да бъде открит, да сигнализират на телефон 112 или в най-близкото полицейско управление.", "date": "2018.11.06", "title": "Добрич: Полицията издирва 59-годишния Румен Йорданов Райчев, който е в неизвестност от 31 октомври"}
{"url": "http://www.focus-news.net/news/2018/11/06/2587158/evropeyskiyat-parlament-evrodeputatite-nastoyavat-za-barzo-prisaedinyavane-na-balgariya-i-rumaniya-kam-shengenskoto-prostranstvo.html", "text": "•         Проверките на румънските и българските сухопътни, морски и въздушни граници с държавите от Шенген трябва да бъдат премахнати;  \r\n•         Текущите гранични проверки имат отрицателно икономическо въздействие;  \r\n•         Хърватия също трябва да се присъедини към Шенген, веднага щом бъдат изпълнени необходимите критерии.  \r\nМинистрите на ЕС трябва да допуснат възможно най-бързо България и Румъния до Шенгенското пространство без граничен контрол колкото се може по-бързо, настоя комисията по граждански свободи, правосъдие и вътрешни работи, съобщава пресслужбата на Европейския парламент. \r\nЕвродепутатите отново призоваха министрите на ЕС да вземат бързо и категорично решение за присъединяването на България и Румъния като пълноправни членове на Шенгенското пространство.  \r\nТе подчертават, че подходът в две стъпки - първо приключване на проверките на вътрешните морски и въздушни граници, последвано от спиране на проверките на вътрешните сухопътни граници - би представлявал редица рискове и би могъл да окаже отрицателно въздействие върху бъдещото разширяване на Шенгенското пространство. Следователно решението трябва да бъде взето под формата на единен правен акт, казват евродепутатите.  \r\nЧленовете на ЕП призовават министрите на ЕС да вземат решение за присъединяването на Хърватия към Шенген, веднага щом Хърватия успешно изпълни необходимите критерии.  \r\nОтрицателни последици от проверките на вътрешните граници  \r\nЧленовете на комисията по граждански свободи подчертават, че Шенгенското пространство е уникално споразумение и едно от най-големите постижения на ЕС. Отлагането на пълното присъединяване на България и Румъния доведе до негативни последици не само за двете страни, но и за ЕС като цяло.  \r\nЕвродепутатите подчертават също така, че поддържането на вътрешен граничен контрол или повторното му въвеждане в Шенгенското пространство подкопава доверието на гражданите в европейските институции и интеграцията. Той също има отрицателно икономическо въздействие върху вътрешния пазар на ЕС и износа и вноса от и за България и Румъния.  \r\nТе също така подчертават, че разширяването на Шенгенското пространство или свободното движение на гражданите на ЕС не трябва да бъдат негативно засегнати от липсата на напредък в други политики на ЕС като политиката за убежище и миграцията  \r\nЦитат  \r\nДокладчикът Сергей Станишев (С&Д, България) заяви: \"Днес комисията по граждански свободи потвърди, че България и Румъния трябва да станат пълноправни членки на Шенгенското пространство и отхвърлиха частичното присъединяване първо чрез въздушни и морски граници, и евентуално после чрез сухопътни граници. Този \"двуетапен\" подход създава опасен прецедент, който не само не притежава правно основание, но и води до редица икономически, социални и политически недостатъци за ЕС. \"  \r\nСледващи стъпки  \r\nПроектодокладът беше приет с 36 гласа \"за\", 4 гласа „против“ и 1 \"въздържал се\". Очаква се Парламентът да гласува доклада през декември.  \r\nБързи факти  \r\nПарламентът даде зелена светлина на България и Румъния да се присъединят към Шенгенското пространство през юни 2011 г. и няколко пъти повтори позицията си след законодателната резолюция. \r\nПонастоящем България и Румъния прилагат частично достиженията на шенгенското право и на границите на двете страни се извършват проверки. Окончателното решение дали двете страни могат да станат част от Шенгенското пространство трябва да бъде взето единодушно в Съвета от министрите на ЕС.", "date": "2018.11.06", "title": "Европейският парламент: Евродепутатите настояват за бързо присъединяване на България и Румъния към Шенгенското пространство"}
{"url": "http://www.focus-news.net/news/2018/11/06/2587160/yambol-prevantivni-merki-za-osiguryavane-pozharna-bezopasnost-i-deystviya-pri-uslozhneni-zimni-usloviya-sa-predpisani-v-dve-zapovedi-na-kmeta-georgi-slavov.html", "text": "Превантивни мерки за осигуряване пожарна безопасност и действия при усложнени зимни условия са предписани в две заповеди на кмета на Ямбол Георги Славов. Предписанията са във връзка с настъпващия есенно-зимен сезон. Това съобщиха от пресцентъра на  Община Ямбол . \r\nВсички административни и стопански обекти, училища и детски градини, културни институти, учреждения и ведомства следва да проверят годността и техническото състояние на отоплителните уреди и проведат инструктажи на целия личен състав. Забранява се използването за отопление на нестандартни и технически неизправни или необезопасени уреди и електронагреватели, както и изхвърлянето на горящи предмети и сгурия в контейнерите за смет. Разпоредено е да се извърши проверка на пожарната безопасност на комините и електрическите инсталации в сградите и обектите, както и стриктно да се спазва изискването за изключване на електрическите уреди след приключване на работното време в офиси, складове, търговски, производствени и други пожароопасни обекти. \r\nЗа подготовка за работа при зимни условия ръководителите на фирми, учреждения и ведомства трябва да организират окомплектоването на екипи от хора, също и техниката, които ще бъдат ангажирани при усложнена обстановка. Трябва да се осигури и поддържа резерв от ГСМ, луга, пясък, топло облекло и други материални средства. Издадени са предписания към електро и газо- разпределителните дружество, „ВиК“, Центъра за спешна помощ, Напоителни системи и др. Ръководителите на дружества, учреждения, обществени организации и търговски обекти, както и собствениците и наемателите на сгради имат задължение да отстраняват снега по тротоарите, ледените висулки и опасните натрупвания на сняг по покривите.", "date": "2018.11.06", "title": "Ямбол: Превантивни мерки за осигуряване пожарна безопасност и действия при усложнени зимни условия са предписани в две заповеди на кмета Георги Славов"}
{"url": "http://www.focus-news.net/news/2018/11/06/2587156/d-r-kalin-popovski-obedineni-patrioti-shte-podkrepim-byudzheta-na-nzok-no-predi-vtoro-chetene-shte-predlozhim-promeni-nay-veche-za-klinichnite-pateki.html", "text": "Ще подкрепим бюджета на НЗОК, но преди второ четене ще предложим промени най-вече за клиничните пътеки. Това каза народният представител от ПГ на „Обединени патриоти“ д-р Калин Поповски по време на обсъждането на бюджета на Националната здравноосигурителна каса за 2019 г., предаде репортер на  Агенция „Фокус“ . \r\n„Групата на „Обединени патриоти“ ще подкрепи бюджета на НЗОК като обща философия. Може би преди второ чете ще искаме на ниво група един разговор с управителя на НЗОК и с министъра за някои неща, както и коментар на някои текстове от преходните и заключителните разпоредби. Защото има някои текстове, които трябва да бъдат избистрени преди второ четене“, каза още д-р Поповски. \r\nТой посочи, че средствата, отделени за здравеопазване, продължават да се движат около 4 - 4,5% от БВП. „Съотношенията вътре също за леко загадъчни, защото болничното здравеопазване все още не може да достигне 50% от сборния бюджет на Касата, въпреки увеличението от около 180 млн. лв. Така не можем да стигнем в едно обозримо бъдеще до остойностяване на клиничните пътеки, което всички искаме да се случи. Но с това процентно разпределение няма да го постигнем скоро. И това ще бъде една от основните теми, които ще коментираме преди второ четене“, каза още депутатът от „Обединени патриоти“. \r\nД-р Поповски коментира, че Националното дружество по акушерство и гинекология ще внесе предложение да се направи отделна клинична пътека за цезарово сечение. „И тя да е по-скъпа от нормалното раждане, както е в нормалния свят“, каза още той. \r\nЦветилена СИМЕОНОВА", "date": "2018.11.06", "title": "Д-р Калин Поповски, „Обединени патриоти“: Ще подкрепим бюджета на НЗОК, но преди второ четене ще предложим промени най-вече за клиничните пътеки"}
{"url": "http://www.focus-news.net/news/2018/11/06/2587162/kyustendil-27-sluchaya-na-zarazni-zabolyavaniya-sa-registrirani-za-edna-sedmitsa-v-oblastta.html", "text": "27 случая на заразни заболявания са регистрирани за седмица в област Кюстендил. Това съобщи за  Радио „Фокус” – Кюстендил  д-р Илияна Кръстева, директор на Дирекция „Надзор на заразните болести” към Регионална здравна инспекция – Кюстендил. Най – голям е броят на случаите на ентероколит – 15. повече заболели, в сравнение с миналата седмица, има от варицела и туберкулоза. Осем са случаите на варицела, при пет за предходната седмица. С един повече са случаите на туберкулоза. Заболелите тази седмица са двама души. Двама души са заболели от Хепатит А. Седмичната заболяемост от остри респираторни заболявания е 46,71  на десет хиляди души, спрямо 56,54 през предходната седмица. \r\nВенцеслав ИЛЧЕВ", "date": "2018.11.06", "title": "Кюстендил: 27 случая на заразни заболявания са регистрирани за една седмица в областта"}
{"url": "http://www.focus-news.net/news/2018/11/06/2587166/vitseprezidentat-iliyana-yotova-shte-uchastva-v-otkrivaneto-na-forum-za-trudovata-meditsina-na-7-noemvri.html", "text": "На 7 ноември 2018 г. от 9.30 часа в зала 6 на Националния дворец на културата вицепрезидентът Илияна Йотова ще открие Първи конгрес по трудова медицина и експертиза на работоспособността с международна конференция по проекта „ЕПСИЛОН“. Това съобщиха от  Прессекретариата на държавния глава . Големият научен форум с широко международно участие ще се проведе под патронажа на вицепрезидента. Основни организатори са Българското академично дружество по трудова медицина и Факултетът по обществено здраве при Медицински университет - София.", "date": "2018.11.06", "title": "Вицепрезидентът Илияна Йотова ще участва в откриването на форум за трудовата медицина на 7 ноември"}
{"url": "http://www.focus-news.net/news/2018/11/06/2587165/predsedatelyat-na-pp-abv-rumen-petkov-zapali-svesht-v-pamet-na-patriarh-maksim.html", "text": "Председателят на ПП АБВ Румен Петков запали свещ в памет на Негово Светейшество патриарх Максим. Това съобщиха от пресцентъра на  ПП АБВ . В катедралния храм „Александър Невски“ Петков се помоли за мир и покой на душата му.  \r\nНа днешния ден преди шест години почина патриарх Максим, глава на Българската православна църква. Той носи титлата „Патриарх Български и митрополит Софийски“ от 1971 г. до смъртта си. Негово Светейшество беше начело на Българската православна църква 41 години (1971-2012). Той е най-дълго управлявалият БПЦ патриарх.", "date": "2018.11.06", "title": "Председателят на ПП АБВ Румен Петков запали свещ в памет на патриарх Максим"}
{"url": "http://www.focus-news.net/news/2018/11/06/2587159/veselin-mareshki-volya-nay-veroyatno-na-parvo-chetene-shte-se-vazdarzhim-v-glasuvaneto-na-byudzheta-na-nzok.html", "text": "Разколебани сме и най-вероятно на първо четене ще се въздържим да подкрепим бюджета на НЗОК. Това каза лидерът на „Воля“ Веселин Марешки в дебатите по първото четене на бюджета на НЗОК за 2019 година, предаде репортер на  Агенция „Фокус“ . „Ще търсим корекция между първо и второ гласуване“, обяви той. „Преди повече от година алармирахме за проблемите в Агенцията за българите в чужбина. Никой не ни обърна внимание и сега „берем плодовете““, коментира Веселин Марешки. „Публична тайна е как лечебните заведения целенасочено задлъжняват“, обяви лидерът на „Воля“. Според него ползите от поправките в Преходните и заключителни разпоредби на бюджета на НЗОК ще бъде за тези, които са натрупали вземания от приватизирани лечебни заведения. „Алармираме от рано, за да не се стига догодина да започнат арести по болниците, които са реализирали схемата\", заяви Веселин Марешки. \r\nБиляна ИВАНОВА", "date": "2018.11.06", "title": "Веселин Марешки, „Воля“: Най-вероятно на първо четене ще се въздържим в гласуването на бюджета на НЗОК"}
{"url": "http://www.focus-news.net/news/2018/11/06/2587170/sliven-kmetat-stefan-radev-shte-uchastva-v-kongresa-na-evropeyskata-narodna-partiya-v-helzinki.html", "text": "Кметът на Сливен Стефан Радев ще участва в конгреса на Европейската народна партия в Хелзинки. Това съобщиха от пресцентъра на  Община Сливен . \r\nКонгресът на Европейската народна партия ще се проведе във финландската столица Хелзинки на 7 и 8 ноември. Работата на конгреса ще протече в няколко пленарни заседания, в които ще участват премиерите на страните от Евросъюза, включително и българският премиер Бойко Борисов. Около две хиляди души от над 40 страни са поканени във форума, на който ще присъства и кметът на община Сливен Стефан Радев, който използва годишния си отпуск, за да посети Финландия. \r\nВ рамките на конгреса се очаква партията да избере водещия си кандидат за евроизборите догодина.", "date": "2018.11.06", "title": "Сливен: Кметът Стефан Радев ще участва в конгреса на Европейската народна партия в Хелзинки"}
{"url": "http://www.focus-news.net/news/2018/11/06/2587168/plovdiv-otkriha-razshirenata-i-modernizirana-sgrada-detskata-gradina-v-selo-rozino.html", "text": "Откриха разширената и модернизирана сграда детската градина в село Розино, община Карлово. Това съобщи за  Радио „Фокус”-Пловдив  кметът на селото Ангел Шаламанов. На откриването е присъствал кметът на Карлово д-р Емил Кабаиванов, заместник-кметовете Данка Люртова и Антон Минев, секретарят на община Карлово Стефан Стефанов, общински съветници, директори на училища и детски градини, жители на селото. Водосвет за здраве и благоденствие на децата и техните родители е отслужил енорийският свещеник Делян Петков. \r\nРазширението и модернизацията на ДГ „Ана Козинарова“, филиал в село Розино се осъществиха по проект „Мерки за повишаване качеството на средата на обучение в общински училища и детски градини в Карлово и филиали“, финансиран от Оперативна програма „Региони в растеж 2014-2020“, съфинансиран от Европейския съюз чрез Европейския фонд за регионално развитие. След изпълнението на проекта филиалът на детското заведение е напълно обновен, разширен  и модернизиран. Предоставени са съвременни условия на обучение, подобрена е енергийната ефективност на сградата. \r\nПо думите на кмета Шаламанов детската градина е била включена в проекта през 2016 година и тази година вече се открива обновената сграда. В нея се възпитават 103 деца. „За да обхванем всички деца в селото ни е необходима още една такава сграда”, каза кметът. Около 70 деца от селото пътуват в Клисура, тъй като местата не достигат. Село Розино е на челно място по прираст на населението много, заради доброто му разположение. В училището там се учат 472 деца. Около 100 ученика пътуват и в Клисура. „Следващата стъпка  е изграждане на физкултурен салон на училището”, каза Шаламанов. Обектът е бил резервен в инвестиционната програма на община Карлово, но не са останали средства за него. \r\nБлизо 5000 са жителите на населеното място към днешна дата. \r\nОсновният поминък на хората е розопроизводството. „Наложително е още по-засилено полицейско присъствие, за да няма проблеми с престъпността”, смята кметът. В момента в централната част на селището има 24-часово видеонаблюдение. Нови 24 камери ще бъдат разположени в Розино по новия проект на община Карлово. \r\nЦветана ТОНЧЕВА", "date": "2018.11.06", "title": "Пловдив: Откриха разширената и модернизирана сграда детската градина в село Розино"}
{"url": "http://www.focus-news.net/news/2018/11/06/2587163/prezidentat-rumen-radev-vrachi-orden-stara-planina-na-prof-chavdar-slavov-i-veselin-nikolov.html", "text": "Президентът Румен Радев връчи орден „Стара планина“ на проф. Чавдар Славов и Веселин Николов, предаде репортер на  Агенция „Фокус“ . Проф. д-р Чавдар Славов бе отличен за неговите изключително големи заслуги за медицинската наука и практика в България и за съществените му постижения в областта на урологията. Проф. Славов е доктор на медицинските науки и е един от най-изтъкнатите уролози в България. Въвежда в урологичната практика над 10 диагностични и над 15 оперативни методики, разработва 320 научни труда, 146 монографии и учебници, 13 рационализации и изобретения.  \r\nС орден „Стара планина“ първа степен президентът Радев удостои и Веселин Николов за изключително големите му заслуги в областта на културата и изкуството. Веселин Николов е създател на музикална формация „Бели, зелени, червени“, която е важна част от историята на на българското джазово изкуство. Дейността на групата включва многобройни концерти, представяне на българската джазова  музика на най-престижните фестивали.  \r\nПо време на церемонията президентът заяви: „Демографските предизвикателства превърнаха здравето на българите в обща кауза за цялата нация. За това се радвам, че днес сред наградените е проф. д-р Чавдар Славов – едно от водещите имена в областта на урологията в България и специалист на световно ниво“, каза Румен Радев.  \r\n„Казват, че там , където думите не успяват, говори музиката. Ако днес ние българите успяваме да разбираме езика на джазовата музика, това до голяма степен се дължи на безспорната дарба и амбицията на Веселин Николов“, допълни държавният глава.  \r\nПроф. Чавдар Славов благодари за отличието. „Орден „Стара планина“ е най-високата правителствена оценка. Бих искал да благодаря и на министър Ананиев и на неговия кабинет, който ме номинира отново за това високо отличие“, каза проф. Славов. Той благодари и от името на българските лекари. \r\nДеница КИТАНОВА", "date": "2018.11.06", "title": "Президентът Румен Радев връчи орден „Стара планина“ на проф. Чавдар Славов и Веселин Николов"}
{"url": "http://www.focus-news.net/news/2018/11/06/2587171/sport-shpigel-ulichi-manchestar-siti-v-izmama-vav-vrazka-s-pravilata-za-finansov-fearpley.html", "text": "Манчестър Сити и техните спонсори са манипулирали контракти, за да заобиколят правилата на УЕФА за финансов феърплей, твърди немското списание „Дер Шпигел“, което основава обвиненията си на документи, които са видени лично от техни източници. Подобни обвинения отправи и президентът на испанската футболна федерация Хавиер Требас през миналата година, но от европейската футболна централа заявиха, че няма да разследват клуба, собственост на Катар. Сега обаче става въпрос за конкретен случай, в който непредвиденото уволнение на Роберто Манчини през 2013 година довежда до дупка от 10 милиона лири в бюджета, които, според информацията, са покрити със средства на шейх Мансур, предени чрез фиктивен рекламен договор с друга арабска компания.", "date": "2018.11.06", "title": "Спорт: „Шпигел“ уличи Манчестър Сити в измама във връзка с правилата за финансов феърплей"}
{"url": "http://www.focus-news.net/news/2018/11/06/2587172/kmetat-na-svishtov-gencho-genchev-shte-predstavi-pred-azerbaydzhanski-kompanii-dunavskiya-park-za-ikonomichesko-razvitie.html", "text": "По покана на посланика на Азербайджан в България д-р Наргиз Гурбанова кметът на Свищов Генчо Генчев и председателят на Общинския съвет д-р Кристиян Кирилов ще представят Общината на бизнес форум и търговска мисия с участието на азербайджански компании, съобщиха от пресцентъра на  Община Свищов . \r\nБизнес форумът, който е в рамките на V среща на Съвместната комисия по търговско-икономическо и научно-техническо сътрудничество между Република Азербайджан и Република България, ще се проведе на 7 ноември в  София. Участието на представители на Общината във форума и търговската мисия ще предостави възможност за провеждане на индивидуални разговори с представители на азербайджански компании и обсъждане на възможностите за бизнес партньорства. Промотирането на Дунавската зона за развитие и възможностите, които може да предложи като икономическо-технологичен обществен парк ще е акцентът в представянето на община Свищов.", "date": "2018.11.06", "title": "Кметът на Свищов Генчо Генчев ще представи пред азербайджански компании Дунавския парк за икономическо развитие"}
{"url": "http://www.focus-news.net/news/2018/11/06/2587164/ministar-kiril-ananiev-mezhdu-parvo-i-vtoro-chetene-shte-izslushame-vsichki-predlozheniya-za-promeni-v-byudzheta-za-nzok-i-shte-vklyuchim-tezi-koito-sa-priemlivi.html", "text": "Между първо и второ четене ще изслушаме всички предложения за промени в бюджета за НЗОК и ще включим тези, които са приемливи. Това каза министърът на здравеопазването Кирил Ананиев по време на обсъждането на бюджета на Националната здравноосигурителна каса за 2019 г., предаде репортер на  Агенция „Фокус“ . Министър Ананиев благодари на всички народните представители, които са се изказали. „Считам, че предложенията в бюджета са целесъобразни, правилни и по време на дебатите между първо и второ четене някои от тях ще бъдат приети, защото водят до по-добра ефективност на здравната система. Имаше и мнения, с които не съм съгласен и те не отговарят на политиката, която си е поставило министерството и правителството като цяло. Обръщам се към всички изказващи се и всички, които искат да направят предложения, да ги направят пред Комисията по бюджет и финанси след първо гласуване и там отново ще обясня кои са приемливи и ще ги включим в бюджета и кои считам, че не са приемливи и не водят до реформиране на системата“, обясни здравният министър. \r\nПо отношение на финансовите показатели Ананиев посочи, че счита, че предвиденият ръст за 2019 г. в размер на 490 млн. лв. ще създаде условия НЗОК заедно със съсловните организации да намерят най-справедливото и балансирано решение по отношение на всички здравноосигурителни плащания. „И така да решим проблема за подобряване на качеството и достъпа на българските граждани до здравеопазване. Не е вярно, че няма показатели за измерване на качеството, даже вървим до такива, които да измерват индивидуалните нужди на всеки пациент. Така е съвместно с НЗОК и съсловните организации ще работим по този въпрос по изготвянето на анекса, с който ще се решат тези неща“, обясни министърът на здравеопазването. \r\nЦветилена СИМЕОНОВА", "date": "2018.11.06", "title": "Министър Кирил Ананиев: Между първо и второ четене ще изслушаме всички предложения за промени в бюджета за НЗОК и ще включим тези, които са приемливи"}
{"url": "http://www.focus-news.net/news/2018/11/06/2587175/117-zhalbi-ot-grazhdani-e-priela-ombudsmanat-maya-manolova-v-mobilnata-si-priemna-vav-vlaka-ot-sofiya-kam-varna.html", "text": "117 жалби от граждани е приела омбудсманът Мая Манолова по време на импровизираната приемна, която проведе във влака от София до Варна. Общественият защитник пристигна във Варна в 14.30 часа, предаде репортер на  Радио „Фокус“ – Варна . По думите й реално и повече хора са се качили по време на пътуването, за да се срещнат с нея. „Факт е, че си обичаме работата, но днес имахме възможност да се убедим, че и хората ни обичат“, коментира Манолова.  \r\nСпоред нея в жалбите е присъствал целият спектър от проблеми, които тормозят българските граждани. Основно гражданите са я търсили във връзка с кредити, банки, частни съдебни изпълнители, продажба на кредити от банки на колекторски фирми. Много жалби са свързани с ТЕЛК и промяната в медицинската експертиза, които оставят хората с по-малък процент и съответно без възможност за пенсии. Коментирани са също проблеми със сега действащата асистентска услуга в страната. На място хората са споделяли примери как общините си измислят всякакви условия, само и само да не предоставят услугата личен асистент. Мая Манолова, обаче, увери, че това ще се промени от следващата година със Закона за личната помощ. \r\nДиана СТОЕВА", "date": "2018.11.06", "title": "117 жалби от граждани е приела омбудсманът Мая Манолова в мобилната си приемна във влака от София към Варна"}
{"url": "http://www.focus-news.net/news/2018/11/06/2587176/nikolay-hadzhiev-odmvr-blagoevgrad-v-momenta-varvi-planiraneto-na-ohranata-prez-zimniya-sezon-v-bansko.html", "text": "В момента върви планирането на охраната през зимния сезон в Банско. Това каза за  Радио „Фокус“-Пирин  Николай Хаджиев, директор на Областна дирекция на МВР (ОДМВР)-Благоевград. „Банско е най-големият зимен курорт в България. Редица мерки ще бъдат предприети през зимния сезон по обезпечаване му - от декември до март месец следващата година. По думите му мерките ще бъдат въведени от 8 декември - студентския празник.  \r\n„Предстоят и няколко сериозни мероприятия от ранга на кръгове на Световната купа по ски алпийски дисциплини. Това ще изиска от нас сериозна организация и мерки. По всяка вероятност пак ще процедираме по същия начин, по който процедираме през последните два сезона“, отбеляза Обсъжда се идеята за увеличаване на КПП-та, за да може да се обхване по- голяма територия- изходите за Разлог, както и пътя за Баня и Белица. „По този начин ще можем да обхванем по- голям периметър. По последни данни, всяка година се увеличава броят на туристите, а там където има повече туристи, има и повече посещаемост. Така се увеличава и контингента на противоправни деяния“, каза още Хаджиев. \r\nЛора КАЛЧЕВА", "date": "2018.11.06", "title": "Николай Хаджиев, ОДМВР-Благоевград: В момента върви планирането на охраната през зимния сезон в Банско"}
{"url": "http://www.focus-news.net/news/2018/11/06/2587178/ministar-temenuzhka-petkova-dogovorat-za-dostavka-na-gaz-ot-shah-deniz-2-ima-klyuchovo-znachenie-za-nashite-energiyni-prioriteti.html", "text": "Договорът между Булгаргаз и SOCAR за доставка на 1 млрд. куб. м газ от находището Шах Дениз 2 от 2020 г. има ключово значение за осъществяване на нашите приоритети в енергийната област. Това каза министърът на енергетиката Теменужка Петкова по време на откриването на петото заседание на междуправителствената българо-азербайджанска комисия за икономическо сътрудничество, което се провежда в София, съобщиха от пресцентъра на  Министерство на енергетиката . Съпредседател на комисията от българска страна е министър Петкова, а от азербайджанска – министърът на селското стопанство на Република Азербайджан Инам Каримов.    \r\nМинистър Петкова увери участниците в заседанието в активните усилия на българското правителство за осигуряване на диверсификация на газовите доставки чрез изграждане на междусистемните връзки със съседните държави. „Ключово значение сред тях има интерконекторът с Гърция, чиято реализация вече е необратим процес\", посочи Петкова. Тя допълни, че всички основни тръжни процедури в момента са в ход, така че връзката да бъде въведена в търговска експлоатация през 2020 г., когато се очакват и първите количества природен газ от Азербайджан. Тези доставки ще задоволят около 30% от потреблението в България, което е сериозен дял и ще повиши значително енергийната сигурност на страната. \r\nМинистър Петкова отбеляза и възможностите за участие на SOCAR в битовата газификация в България като елемент от задълбочаващите се взаимноизгодни двустранни контакти в областта на енергетиката. \r\n„Откритата в началото на тази година пряка въздушна линия между двете държави също е фактор за задълбочаване на търговските връзки\", подчерта енергийният министър. Тя отбеляза широкото поле за ръст на взаимния стокообмен, който е увеличен през 2017 г. спрямо 2016 г. с повече от 38%.  \r\nВ рамките на заседанието двамата съпредседатели на комисията Теменужка Петкова и Инам Каримов проведоха двустранна среща и обсъдиха и други сектори с потенциал за задълбочаване на взаимните контакти между България и Азербайджан. „Нашата страна има дългогодишни традиции в областта на селското стопанство, хранително-вкусовата промишленост, туризма\", отбеляза министър Петкова. По думите ѝ това са области с потенциал за развитие, за които можем да организираме двустранен бизнес-форум, за да насърчим контактите на фирмено равнище.   \r\nМинистър Петкова подчерта пред своя гост и добрите макроикономически показатели на страната – България е една от водещите държави от ЕС, които очакват ръст на БВП около 4% през тази година. „Данъците в страната са сред най-ниските в ЕС, което ни прави атрактивна инвестиционна дестинация\", каза още тя.", "date": "2018.11.06", "title": "Министър Теменужка Петкова: Договорът за доставка на газ от Шах Дениз 2 има ключово значение за нашите енергийни приоритети"}
{"url": "http://www.focus-news.net/news/2018/11/06/2587167/ministar-kiril-ananiev-veche-se-yavyava-i-treti-zdravnoosiguritelen-model-debatat-v-rabotnite-grupi-e-mnogo-seriozen.html", "text": "Вече се явява и трети здравноосигурителен модел. Дебатът в работните групи е много сериозен. Това каза здравният министър Кирил Ананиев преди гласуването на първо четене на бюджета на НЗОК, предаде репортер на  Агенция „Фокус“ . „Бюджетът на НЗОК е стъпил на създадената традиция в годините назад. Той е преходен, който може би ще бъде последен преди влизането на новия здравноосигурителен модел“, коментира той. „Предлагаме с Преходните и заключителни разпоредби да решим няколко неща, необходими за въвеждането на новия здравноосигурителен модел“, обясни здравният министър и допълни, че промените целят да се създаде средата, необходима за безпрепятствено влизане на новия здравноосигурителен модел, който и да е той. „За да бъдат успешни промените, всички „препъни камъчета“ да бъдат премахнати“, каза още Кирил Ананиев. \r\nБиляна ИВАНОВА", "date": "2018.11.06", "title": "Министър Кирил Ананиев: Вече се явява и трети здравноосигурителен модел, дебатът в работните групи е много сериозен"}
{"url": "http://www.focus-news.net/news/2018/11/06/2587179/violeta-radeva-bchk-burgas-organizatsiyata-planira-sabitiya-s-nasoka-sotsialno-podpomagane.html", "text": "Организацията планира предстоящи събития с насока социално подпомагане. Това каза за  Радио „Фокус“ – Бургас  директорът на Български Червен кръст (БЧК) – Бургас Виолета Радева. „Стартираме кампания „Подари Коледа“ с продажба на една картичка, която се разпространява сред доброволците на „Младежки Червен кръст“, добави Радева. По думите й със събраните средства се закупуват здравословни хранителни пакети и преди Коледа  тази храна се връчва на деца в неравностойно социално положение като основно организацията се е насочила към деца от село Дебелт. „След приключване на кампанията, ще имаме възможност да включим и други деца, които имат нужда от този тип помощ“, посочи още Виолета Радева. Тя добави, че предстои и стартирането на програмата „Топъл обяд“ в края на месеца. Безплатна храна ще бъде осигурена на 56 деца. Програмата се реализира от 2013 година. „Закупува се топла храна за училище, за да може да облекчим семейния бюджет на родителите на тези деца и да стимулираме самите тях да посещават учебните занятия, а и това е задължителното условие“, допълни Радева. \r\nТя заяви също, че първата долекарска помощ е постоянен елемент в дейността на БЧК – Бургас. „Непрекъснато организираме и провеждаме обучения по първа долекарска помощ на различни целеви групи, не само на задължителната група, която е за кандидат-водачи на моторни превозни средства, но и на други групи. Към нас се обръщат и работодатели, които желаят да подготвят и инвестират в своя персонал“, добави Радева. Според нея всеки един човек трябва да знае как да окаже помощ, защото никой не е застрахован в днешно време от това да бъде потърпевш, а и да бъде свидетел на кризисна ситуация. „Кризисните ситуации могат да бъдат предизвикани не само от влошено здравословно състояние, но и при бедствени ситуации“, посочи още Радева. \r\nТя добави, че извън темата за първата долекарска помощ,  продължава да работи и трапезарията. „103 човека всеки ден получават безплатна топла храна“, каза Радева. По думите й тази храна е предимно предназначена за възрастни хора, които живеят сами и нямат възможност да си сготвят храна у дома. „Паралелно с това протичат и обучения по училищата по темите за пътната безопасност, както и обучения по теми организирани от самите деца“, допълни още Виолета Радева. \r\nМария КУРТЕВА", "date": "2018.11.06", "title": "Виолета Радева, БЧК – Бургас: Организацията планира събития с насока социално подпомагане"}
{"url": "http://www.focus-news.net/news/2018/11/06/2587177/yordan-mladenov-bsp-pazardzhik-e-poredniyat-region-na-koyto-darzhavata-e-obarnala-grab.html", "text": "Пазарджик е поредният регион, на който държавата е обърнала гръб, каза за Радио „Фокус“ – Пазарджик Йордан Младенов, депутат от ПГ на „БСП за България. Според него, тяма пари за сериозни инфраструктурни проекти, от които зависи не просто облагородяването на общините, но и икономическото развитие.  \r\n„Много години вече говорим за Западния околовръстен път на Пазарджик, за ремонт на пътя Пещера-Батак, а това не са ремонти само на някакви пътища. Те ще дадат и възможност за икономическо развитие на нашата област, защото повече туристи ще достигнат до малките общини Брацигово, Ракитово, Пещера. Имаме чудесни населени места като Равногор, Дорково, Костандово, които имат възможност за развитието на туризма, но разбира се това идва и, чрез инвестиции на държавата и тя да погледне към своите градове и по-малки села. Огромен е икономическият проблем в нашата област. Ние все повече отиваме назад и приличаме на Видин и Сливен, изоставащите области, ние отиваме натам, защото държавата по никакъв начин не участва съвместно с общините за привличане на инвеститори. Говорим за зони за развитие на бизнес около Пазарджик или в другите общини, но за съжаление това го няма“, коментира Йордан Младенов. \r\nВаня НИКОЛОВА", "date": "2018.11.06", "title": "Йордан Младенов, БСП: Пазарджик е поредният регион, на който държавата е обърнала гръб"}
{"url": "http://www.focus-news.net/news/2018/11/06/2587169/parlamentat-prie-na-parvo-chetene-byudzheta-na-nzok-za-2019-godina.html", "text": "Парламентът прие на първо четене бюджета на НЗОК за 2019 година, предаде репортер на  Агенция „Фокус“ . „За“ гласуваха 108 народни представители, 62 бяха „против“, а 10 гласуваха с „въздържал се“.  \r\nДепутатите от ПГ на ДПС влязоха след първата регистрация за започване на пленарното заседание. От ПГ на БСП бяха в зала, но не се регистрираха. В пленарна зала на гласуването присъстваха здравният министър Кирил Ананиев, управителят на НЗОК д-р Дечо Дечев и зам.-министърът на здравеопазването и председател на Надзорния съвет на НЗОК Жени Начева. За първи път през следващата година бюджетът за здравеопазване ще надхвърли 5 млрд. лева. Средствата за здравеопазване в бюджета ще бъдат 5,2 млрд. лева или 4,5% от БВП. Увеличението спрямо 2018 година е 547 млн. лева. Предвидени са близо 4,3 млрд. лева приходи и трансфери в бюджета на НЗОК за догодина, от които 2,8 млрд. лв. са приходи от здравноосигурителни вноски и 1,4 млрд. лв. са трансфери за здравно осигуряване. Общо текущите разходи са в размер на 4,2 млрд. лв., което представлява увеличение с 476,9 млн. лв. спрямо Закона за бюджета на Националната здравноосигурителна каса за 2018 г. Средствата за здравноосигурителни плащания са в размер на 4,1 млрд. лв., което представлява увеличение с 454 млн. лв. спрямо Закона за бюджета на Националната здравноосигурителна каса за 2018 г. 2,5 млрд. лева ще отпусне държавата за медицински дейности (за първична извънболнична медицинска помощ - 225 млн. лева; за специализирана извънболнична медицинска помощ - 250 млн. лева; за медико-диагностична дейност - 90 млн. лева; за болнична медицинска помощ - 2 млрд. лева). 167 млн. лева са предвидени за дентални дейности, а 1,2 млрд. лева за лекарства и медицински изделия. 160,4 млн. лева ще се дадат за здравноосигурителни плащания за медицинска помощ. Предвидено е всеки месец Министерството на здравеопазването да отпуска на НЗОК 43 млн. лева за разходи. През 2019 година здравната осигурителна вноска от 8% ще се запази. \r\nС Преходните и заключителни разпоредби се създава Агенция за медицински надзор като правоприемник на изпълнителните агенции „Медицински одит“ и по трансплантации. След приемането на закона за бюджета Народното събрание ще дава съгласие за създаването на нови лечебни заведения. А Министерски съвет- за разширяване дейността на съществуващите. Сегашната процедура за акредитация на лечебните заведения за извършваната от тях цялостна медицинска дейност и/или отделни медицински дейности ще отпадне. Регламентира се създаването на Национална здравно-информационна система с пълна информация за здравното състояние на всяко лице. Национална експертна лекарска комисия ще създаде база данни за всички лица, преминали през ТЕЛК/НЕЛК. В срок до 3 месеца след обнародване на промените ще бъдат изготвени медицински стандарти за всички специалности. Здравният министър ще определя финансови правила за държавните и общинските болници. Предвиждат се нови механизми на заплащане на лекарствените продукти и медицинските изделия. Дейността на Центъра „Фонд за лечение на деца“ и на Комисията за лечение в чужбина, преминава към НЗОК, като финансовите средства ще се осигуряват от Министерството на здравеопазването чрез трансфер.  \r\nБиляна ИВАНОВА", "date": "2018.11.06", "title": "Парламентът прие на първо четене бюджета на НЗОК за 2019 година"}
{"url": "http://www.focus-news.net/news/2018/11/06/2587181/konstitutsionniyat-sad-reshi-che-osvobozhdavaneto-na-valeri-zhablyanov-ot-posta-zam-predsedatel-na-ns-ne-e-protivokonstitutsionno.html", "text": "Конституционният съд (КС) е отхвърлил искането на 60 народни представители от 44-то Народно събрание за установяване на противоконституционност на решение на Народното събрание от 21.02.2018 г., с което е освободен Валери Мирчев Жаблянов от поста заместник-председател на Народното събрание. Решението е публикувано на сайта на  КС . Решението е прието с мнозинство от седем съдии:  Стефка Стоева, Кети Маркова, Георги Ангелов, Анастас Анастасов, Мариана Карагьозова- Финкова, Константин Пенчев и Филип Димитров. На особено мнение са останали съдиите Борис Велчев, Цанка Цанкова, Румен Ненков, Гроздан Илиев и Таня Райковска. \r\nОчаква се мотивите за решението да бъдат обявени допълнително. Фокус припомня, че:  на 21 февруари 2018 г. депутатите приеха искането на ГЕРБ за оставка на Валери Жаблянов като зам.-председател на парламента със 110 гласа „за“ и 71 „против. Като мотив за искането на оставката от ГЕРБ изтъкнаха изказванията на Валери Жаблянов срещу Договора за добросъседство с Македония; възпрепятстването на реда при отдаването на почит към паметта на жертвите на комунистическия режим, както и твърдението му в декларацията на БСП против провеждането на „Луковмарш“, че Народният съд е „едно необходимо и неизбежно военновременно правосъдие“. Депутатите от БСП напуснаха зала, отказаха да участват в дебатите и единствени подкрепиха Валери Жаблянов. ПГ на ДПС напусна зала и не гласува. След гласуването от БСП обявиха, че ще сезират Конституционния съд и съда по правата на човека в Страсбург заради оставката му.", "date": "2018.11.06", "title": "Конституционният съд реши, че освобождаването на Валери Жаблянов от поста зам.-председател на НС не е противоконституционно"}
{"url": "http://www.focus-news.net/news/2018/11/06/2587174/byudzhetat-na-nzok-mina-na-parvo-chetene-s-glasovete-na-gerb-i-obedineni-patrioti.html", "text": "Бюджетът на НЗОК мина на първо четене с гласовете на ПГ на ГЕРБ и „Обединени патриоти“, предаде репортер на  Агенция „Фокус“ . „За“ приемането на бюджета на Касата са гласували 89 депутати от ГЕРБ и 17 от „Обединени патриоти“. „Против“ бюджета са гласували 48 народни представители от БСП, а един от тях се е въздържал. 14 депутати от ДПС са гласували „против“. От ПГ на „Воля“ са се въздържали, а независимите депутати са подкрепили бюджета. \r\nБиляна ИВАНОВА", "date": "2018.11.06", "title": "Бюджетът на НЗОК мина на първо четене с гласовете на ГЕРБ и „Обединени патриоти“"}
{"url": "http://www.focus-news.net/news/2018/11/06/2587184/zam-predsedatelyat-na-abv-mladezhi-ivan-kerchev-se-sreshtna-s-predsedatelya-na-balgarskata-obshtnost-v-toronto.html", "text": "Зам.-председателят на АБВ - Младежи и член на НС на АБВ Иван Керчев проведе среща с представители на българската общност в Торонто. Това съобщиха от пресцентъра на  ПП АБВ . На срещата те обсъдиха отношението на държавата ни към българите извън граница, тяхното положение и за съжаление констатираха, че събитията в Агенцията за българите в чужбина вредят на авторитета на България и му нанасят щети в международен план. Керчев представи дългосрочната позицията на  партия АБВ за необходимостта от ясна и последователна държавна политика за работата с българите в чужбина. \r\nНа срещата се засегна и наболелият въпрос за липсата на достъп за голямата част от българите, които живеят извън границите на България, до основния носител на българската култура и историческа памет – българската книга. „Тъжно обстоятелство, което трябва и може да бъде преодолявано”, заяви Иван Керчев и подари специалния патриотичен календар, който АБВ изготви по случай 140-годишнината от Освобождението на България, на Алфред Натан, представител на българската общност в Торонто. Екземпляри от календара бяха предоставени други наши сънародници на срещата.", "date": "2018.11.06", "title": "Зам.-председателят на АБВ - Младежи Иван Керчев се срещна с председателя на българската общност в Торонто"}
{"url": "http://www.focus-news.net/news/2018/11/06/2587173/afp-amerikantsite-proiznasyat-prisadata-za-upravlenieto-na-tramp-na-mezhdinnite-izbori-v-sasht.html", "text": "Американците започнаха да гласуват във вторник на критичните междинни избори в САЩ, на които ще дадат присъдата си за двугодишното управление на президента Доналд Тръмп, предава  AFP . \r\nОколо три четвърти от 50-те щати в източната и централната част на страната вече започнаха да гласуват в 13:00 българско време (06:00 местно време). \r\nРепубликанците са наясно, че ако загубят мнозинството си в Камарата на представителите, Демократите ще могат да блокират политическите им инициативи през, най-малко, следващите две години.  \r\nГласува се за 435 места в долната камара на Конгреса, 35 места в 100-членния Сенат и 36 губернаторски поста. \r\nСпоред почти всички предварителни анкети, Демократите имат добри шансове да спечелят Камарата на представителите, докато Републиканците почти със сигурност ще запазят Сената, но същите предричаха сигурна победа на Хилъри Клинтън срещу Доналд Тръмп на изборите през 2016 година, така че едва ли те могат да бъдат смятани за някакъв ориентир. \r\nКлючов фактор ще е избирателната активност, която може да разбие много прогнози. \r\nПревод и редакция:", "date": "2018.11.06", "title": "AFP: Американците произнасят присъдата за управлението на Тръмп на междинните избори в САЩ"}
{"url": "http://www.focus-news.net/news/2018/11/06/2587185/kyustendil-dva-patrulni-avtomobila-s-trinogi-kameri-sa-razpolozheni-na-patya-sofiya-gkpp-kulata-pri-tunela-kray-dupnitsa.html", "text": "Два патрулни автомобила с триноги камери са разположени на пътя София – ГКПП „Кулата“ при тунела край Дупница, съобщи  слушател на Радио „Фокус“", "date": "2018.11.06", "title": "Кюстендил: Два патрулни автомобила с триноги камери са разположени на пътя София – ГКПП „Кулата“ при тунела край Дупница"}
{"url": "http://www.focus-news.net/news/2018/11/06/2587186/ombudsmanat-maya-manolova-savetvam-predstavitelite-na-vsichki-institutsii-i-polititsite-po-chesto-da-badat-sred-horata.html", "text": "Бих посъветвала представителите на всички институции и политиците да бъдат по-често сред хората. Това коментира при пристигането си на жп гарата във Варна омбудсманът Мая Манолова, която проведе приемна във влака, пътуващ от столицата, предаде репортер на  Радио „Фокус“ – Варна .  \r\n„Ние непрекъснато сме на терен, но общественият транспорт е една чудесна възможност да се срещнеш с хората“, коментира още общественият защитник. Тя изрази задоволство от това, че работата й и тази на екипа й е сред хората, а не в кабинет в София. Омбудсманът допълни, че може би затова хората толкова масово са реагирали след като стана ясно, че ще остане автомобил от НСО. „Нас няма кой да ни спре, ние сме във влака, в тролея, в метрото. Единственото, което е притеснително е, че в първите часове на това бе това, че пътуването се превръща в новина, в събитие. Реално всеки ден хиляди хора пътуват с влак, автобус, тролей“, каза още Мая Манолова и помоли за извинение гражданите, че се е наложило да слушат за проблемите на институцията на омбудсмана. Тя допълни, че по време на приемната й във влака е чула и добри новини.  \r\n„Осемгодишно дете, чийто 33-годишен баща е починал, досега не е могло да получава нито наследствена, нито персонална пенсия, но вече ще получава благодарение на кампанията, която проведохме и с адвокат Златина Хаджипанайотова. 115 лева ще взема от 1 януари. Не че е много, но е един знак на подкрепа от българската държава“, каза още Мая Манолова. Тя допълни, че утре ще пътува отново към столицата с автомобил на хора от фалирала авиокомпания, които също имат среща с нея във Варна заради неизплатените заплати, които им дължи работодателят. \r\nДиана СТОЕВА", "date": "2018.11.06", "title": "Омбудсманът Мая Манолова: Съветвам представителите на всички институции и политиците по-често да бъдат сред хората"}
{"url": "http://www.focus-news.net/news/2018/11/06/2587190/stara-zagora-vremenno-se-promenya-marshrutat-na-troleybusna-liniya-2-zaradi-stroitelni-deynosti-na-bul-ruski.html", "text": "Временно се променя маршрутът на тролейбусна линия №2 заради строителни дейности на бул. „Руски“. Това съобщиха от пресцентъра на  Община Стара Загора . Във връзка извършването на строително-монтажните дейности на бул. „Руски“ в участъка между ул. „Августа Траяна“ и ул. „Ген. Столетов“ от 07 ноември 2018 г. до 12 ноември 2018 г. (включително) се променя маршрутът на движение на тролейбусна линия №2, както следва:  \r\nТролейбусна линия №2 ще се изпълнява по маршрута на автобусни линии №15 и №23, а именно: Стадион Берое – ул. „Августа Траяна“ – ул. „Хан Аспарух“ - бул. „Патриарх Евтимий“, надясно по ул. „Ген. Гурко“, наляво по ул. „Св. Отец Паисий“, надясно по бул. „Славянски“, ул. „Анастасия Тошева“, ул. „Войвода Стойно Черногорски\" до бул. „Патриарх Евтимий“, надясно по бул. „Патриарх Евтимий“, кв. „Кольо Ганчев“ и обратно. \r\nСпирки „Детска поликлиника“, „ДНА“ и „ГПЧЕ Ромен Ролан“ няма да обслужват тролейбусна линия №2.  \r\nДопълнителни спирки, които ще обслужват обходния маршрут на тролейбусна линия №2:  \r\n- по направление Мототехника: „стадион Берое“ – „Жабките“ – „ТД на НАП“ – „Ремиза“ – „Младежки дом“; \r\n- по направление стадион Берое: „РПС“ – „Младежки дом“ - „ТД на НАП“ – „Кипарис“ – „стадион Берое“. \r\nОбщина Стара Загора се извинява за причиненото неудобство.", "date": "2018.11.06", "title": "Стара Загора: Временно се променя маршрутът на тролейбусна линия №2 заради строителни дейности на бул. „Руски“"}
{"url": "http://www.focus-news.net/news/2018/11/06/2587192/nad-300-tsenni-istoricheski-eksponata-spaseni-pri-aktsii-na-mvr-sa-izlozheni-v-natsionalniya-arheologicheski-muzey.html", "text": "Над 300 експоната, спасени за страната при различни акции на МВР, са изложени в Националния археологически институт с музей при БАН. Изложбата е озаглавена „Спасените съкровища на България“. Това съобщиха от пресцентъра на  МВР . Тя е част от събитията на Европейската година на културното наследство, а откриването ѝ съвпада със седмицата, в която се чества Денят на българската полиция – 8 ноември. На церемонията по официалното ѝ откриване тази вечер ще присъства министърът на вътрешните работи Младен Маринов.  \r\n„Спасените съкровища на България“ е плод на неуморния труд на служителите на МВР от Главната дирекция „Национална полиция“, Главната дирекция „Борба с организираната престъпност“, Главната дирекция „Гранична полиция“, областните дирекции на МВР в страната и музейните институции в борбата им за опазване на българското културно наследство.  \r\nИзложените над 300 експоната илюстрират всички периоди в хилядолетната история на днешните български земи. С усилията на служители от различни структури на МВР културно-историческите ценности са спасени от нелегален износ, незаконна търговия или сериозно увреждане и са съхранени за националната памет. Сред тях се открояват най-голямата известна досега колективна находка от медни брадви от втората половина на V хилядолетие пр. Хр., коринтски шлем от края на VI в. пр. Хр., колективна находка от златни накити и бронзови предмети от средата на II хил. пр. Хр. и икони от Тревненската школа.  \r\nГодишно у нас се водят по около 120 - 140 досъдебни производства за незаконна археологическа дейност, каза на специална пресконференция преди откриването на изложбата главен инспектор Ангел Папалезов, началник на сектор „Културно-исторически ценности“ в ГДНП. Според него, направено е немалко по отношение на нормативната рамка, но сега е много важно обществото да промени мисленето си, за да се противопостави на набезите на иманярите, които навлизат в археологическите обекти, разрушават ги, разпродават историческото ни минало, а така се губи възможността за запазването им като национално съкровище, за попълване на историята на региона, както и за развитие на местните политики, свързани с културния туризъм.  \r\nВажно е хората да осъзнаят, че културно-историческото наследство не е само за музеите, а и за хората. Когато допускаме то да напуска пределите на страната ни, губим национална идентичност, каза на свой ред главен инспектор Емил Александров от ГДБОП.", "date": "2018.11.06", "title": "Над 300 ценни исторически експоната, спасени при акции на МВР, са изложени в Националния археологически музей"}
{"url": "http://www.focus-news.net/news/2018/11/06/2587180/washington-examiner-donald-tramp-se-zatvarya-v-beliya-dom-za-da-sledi-klyuchovite-izbori.html", "text": "Президентът на САЩ Доналд Тръмп ще се затвори в Белия Дом в деня на междинните избори в страната, след като не спря да обикаля Съединените щати през последните две седмици в хода на предизборната кампания на Републиканците, пише  онлайн изданието на Washington Examiner . \r\nПрессекретарят на Белия Дом Сара Хъкаби Сандърс заяви, че държавният глава ще прекара вторник, „в телефонни разговори, проследяване на изборите за Конгрес, Сенат и губернатори из цялата страна и в срещи със своя политически екип, за да получава най-новата информация в реално време“. \r\n„След три събития в три щата и четири полета, президентът Тръмп изглеждаше разбираемо изтощен, докато слизаше от Air Force One тази сутрин в 02:19 часа“, съобщиха от Белия Дом. „Докато се прибере в Белия Дом стана 02:43. Говорителят Сара Сандърс заяви, че Тръмп ще прекара деня в телефонни разговори и срещи със своя политически екип“. \r\nПрезидентът и първата дама Мелания Тръмп са поканили семейството си и приятели да гледат резултатите от изборите в Белия Дом по-късно вечерта, добави още Сандърс. \r\nИзданието припомня, че Тръмп е прекарал по-голямата част от последната седмица на път, провеждайки 11 митинга в 8 щата. В понеделник държавният глава е посетил Индиана, Мисури и Охайо преди да се върне в Белия Дом. \r\nАмериканският лидер омаловажи предвижданията, че Демократите ще спечелят мнозинство в Конгреса. На тях са им нужни 23 места, за да го направят. \r\n„Не мисля, че това ще се случи“, заяви Тръмп пред журналистите в понеделник. „Мисля, че вървим много добре за Конгреса. Мисля, че сме много добре и за Сената“. \r\nПревод и редакция:", "date": "2018.11.06", "title": "Washington Examiner: Доналд Тръмп се затваря в Белия Дом, за да следи ключовите избори"}
{"url": "http://www.focus-news.net/news/2018/11/06/2587191/ombudsmanat-maya-manolova-mnogo-mladi-hora-izpolzvat-spodeleni-patuvaniya-shte-se-opitame-da-pomognem-na-tozi-nachin-na-pridvizhvane.html", "text": "Много млади хора използват възможността за споделени пътувания, така че ще се опитаме да помогнем на този начин на придвижване, а не да му пречим. Това коментира при пристигането си на жп гарата във Варна омбудсманът Мая Манолова, която проведе приемна във влак, пътуващ от столицата, предаде репортер на  Радио „Фокус“ – Варна . Общественият защитник заяви, че ще пътува утре към София с автомобил на принципа на споделеното пътуване.  \r\n„Колебанието с връщането ми в столицата е свързано с факта, че споделеното пътуване в момента не е нормативно регламентирано. Ще проучим случая. Няма как омбудсманът да прави нещо, което не е регламентирано в закона. Ще погледнем от правна гледна точка как стоят нещата. Много ще внимаваме с нашата намеса, защото понякога в желанието да се сложат ред и правила уредбата не е в интерес на хората.“, коментира Манолова и допълни, че утре в 14 часа трябва бъде в София, за да присъства на събитие на българските производители на храни, както и на работна среща по проекта на Закона за хората с увреждания.  \r\nОмбудсманът използва случая да благодари на телевизионния водещ Слави Трифонов, който й е предложил автомобил, след като стана ясно, че Манолова няма да разполага с такъв от НСО. „Благодаря на Слави за подкрепата и на всички познати и непознати, които се обадиха да предложат помощ и доброволен труд, но ние ще се справим със собствени средства. Няма как омбудсманът да ползва частен ресурс. Не се съмнявам в добрите намерения на всеки един. Но аз съм омбудсман и не трябва по никакъв начин да има съмнение за липса на пълна безпристрастност в нашите действия“, каза още Мая Манолова. \r\nДиана СТОЕВА", "date": "2018.11.06", "title": "Омбудсманът Мая Манолова: Много млади хора използват споделени пътувания, ще се опитаме да помогнем на този начин на придвижване"}
{"url": "http://www.focus-news.net/news/2018/11/06/2587189/zhitelite-na-chepelare-shte-protestirat-v-sofiya-v-zashtita-na-prokuraturata-v-grada-i-sreshtu-reformite-i-funktsioniraneto-na-sadebnata-sistema.html", "text": "Трети поред протест в защита на Районна прокуратура – Чепеларе организират жителите на община Чепеларе на 9 ноември. Този път гражданите ще изразят своето недоволство в София пред сградата, в която се помещава Висшият съдебен съвет (ВСС) от 11:30 до 14:00 часа. Това съобщи за  Радио „Фокус“ – Смолян  адвокат Иванка Сивенова – член на „Инициативен комитет за защита на човешките, гражданските и съюзни права на гражданите на Община Чепеларе“. \r\n„Ние считаме, че решението, което е взето от пленума на ВСС е немотивирано и въобще не е съобразено с редица значими фактори, в това число географски, демографски, икономически, социални и други. Същото не е съобразено със самите критерии, които са утвърдени от ВСС, но считаме, че най-притеснителен е фактът, че то не е обсъдено и съгласувано с гражданите на община Чепеларе, които всъщност пряко засяга и на следващо място е в разрез с препоръките на Европейската комисия за реформи в системата“, отбеляза адвокат Сивенова. Тя подчерта, че интересът от страна на протестиращите е все по-голям и допълни, че очакват много по-мащабно присъствие на протестиращи. „Поканени и всички, които не са доволни от функционирането на съдебната система да се присъединят към протеста и да изразят своето несъгласие с начина, по който тя функционира. Очакваме да ни подкрепят доста хора, които са потвърдили, че ще дойдат и ще подкрепят протеста, който е с доста по-разширен предметен предел този път“, посочи Сивенова. \r\nТя добави, че ако отново не бъдат чути, както досега, тъй като все още няма ответна реакция от ответните институции, протестите ще продължат в Брюксел пред Европейската комисия. На 31 октомври тази година вече е заведено дело във Върховния административен съд, депозирана е жалба срещу взетото решение на ВСС с искания същото да бъде обявено за нищожно такова, алтернативно за незаконосъобразно като е поискано и спиране на изпълнението му, каза още Сивенова. „Фокус“ припомня:  Жителите на община Чепеларе досега проведоха два протеста заради решението за закриването на Районната прокуратура в града от началото на 2019 г. В знак на протест те затваряха главния път Смолян – Пловдив, минаващ през Чепеларе, движейки се непрекъснато по пешеходната пътека през сградата на съда и прокуратурата в града. На протестите присъстваха десетки жители на общината, които настояваха Районната прокуратура в града да не бъде закрита. \r\nНели ГЕРГЬОВСКА", "date": "2018.11.06", "title": "Жителите на Чепеларе ще протестират в София в защита на прокуратурата в града и срещу реформите и функционирането на съдебната система"}
{"url": "http://www.focus-news.net/news/2018/11/06/2587188/sergey-lavrov-rusiya-nyama-za-kakvo-da-govori-s-velikobritaniya-dokato-tya-ne-pokazhe-pone-che-yuliya-skripal-e-zhiva.html", "text": "Русия няма за какво да говори с Великобритания по случая „Скрипал“, докато Лондон не предостави консулски достъп до Юлия Скрипал, заяви във вторник руският министър на външните работи Сергей Лавров, цитиран от  ТАСС . \r\n„Ако има конкретни факти (по случая „Скрипал), ние сме готови да ги разгледаме“, заяви Лавров. „Но в момента, навярно, най-главното е нашето искане към Лондон да покаже нашата руска гражданка и нейния баща“. \r\n„Той (Сергей Скрипал) е също и поданик на Великобритания, но неговата дъщеря е само гражданка на Русия“, продължи министърът. „Вече половин година ни отказват да се видим с нея, отхвърлят дори искането ни просто да я покажат, че е жива – това е неприемливо“. \r\n„И докато тази високомерна позиция на Великобритания не се промени, няма абсолютно нищо, което можем да обсъждаме по този въпрос“, отсече Лавров. \r\nПревод и редакция:", "date": "2018.11.06", "title": "Сергей Лавров: Русия няма за какво да говори с Великобритания, докато тя не покаже поне, че Юлия Скрипал е жива"}
{"url": "http://www.focus-news.net/news/2018/11/06/2587194/ministar-mladen-marinov-mvr-shte-prodalzhi-aktivnoto-si-partnyorstvo-s-vsichki-organizatsii-posvetili-se-na-borbata-s-patniya-travmatizam.html", "text": "„МВР ще продължи активното си партньорство с всички организации, посветили се на борбата с пътния травматизъм. Темата, която поставяте на форума, е изключително важна. Тя засяга всички нас - държавни институции, неправителствени и бизнес организации, цялото общество, бих казал, че темата е свързана и с националната сигурност, защото опазването на живота на хората е именно част от нея“. Това каза министър Младен Маринов по време на конференция за безопасност на движението, съобщиха от пресцентъра на  МВР . Той благодари на СБА за усилията, които организацията полага и за включването ѝ в дебата за безопасност на движението. Изследването на процесите и анализът са ключови инструменти за изграждането на правилна стратегия и решения, чрез които да се постигне и желаният ефект. „Безспорно зад пътната безопасност стоят редица фактори, но главният от тях е нашето поведение\", подчерта вътрешният министър. В този смисъл той отдаде заслуженото на проведената от СБА анкета, защото изводите от нея показват независимия поглед на гражданите.   \r\n„Усилията, които МВР полага, не са без резултат, независимо, че все още България е в негативната класация по отношение на тежките пътнотранспортни произшествия. Това ни показва, че вървим в правилната посока\", добави вътрешният министър. Той потвърди, че в тези усилия МВР си партнира с всички организации, посветили се на  борбата с пътния травматизъм в постигането на общата цел – по-сигурни пътища и по-малко жертви.  \r\nУчастниците във форума бяха поздравени от Жан Тод, президент на Международната автомобилна асоциация, който призова към още по-тясно сътрудничество и отдаденост на каузата.  \r\nПредседателят на СБА инж. Емил Панчев представи интересни факти от проведената анкета с над 6000 техни членове, абонати и клиенти. 80 % от проучваните посочват като възможно решение на проблема засилен контрол на пътя и увеличаване на санкциите към нарушителите. Той съобщи, че 388 е числото, до което най-малко трябва да сведем броя на загиналите при пътнотранспортни произшествия до 2021 г.  В рамките на проявата началникът на отдел „Пътна полиция“ комисар Росен Рапчев представи подробна презентация за пътната обстановка и предприетите от МВР стъпки в отговор на постигането на общата цел – намаляване на пътния травматизъм.  \r\nНа проявата присъстваха директорът на ГДНП гл. комисар Христо Терзийски, председателят на ИААА Бойко Рановски, заместник-министри и ръководни служители на министерства, представители на неправителствени организации, ангажирани с темата за пътна безопасност.", "date": "2018.11.06", "title": "Министър Младен Маринов: МВР ще продължи активното си партньорство с всички организации, посветили се на борбата с пътния травматизъм"}
{"url": "http://www.focus-news.net/news/2018/11/06/2587182/gl-insp-dimitar-kikyov-rayonno-upravlenie-na-mvr-sliven-romite-sa-nay-chesti-narushiteli-na-obshtestveniya-red-v-grada.html", "text": "Ромите са най-чести нарушители на обществения ред в Сливен. Това съобщи пред  Радио „Фокус“ – Сливен  началникът на Районно управление на МВР - Сливен главен инспектор Димитър Кикьов. Според полицейската статистика за нарушаване на обществения ред в квартал „Надежда” от началото на годината са съставени 1500 акта, 150 акта има за нарушаване на нощната тишина, иззети са 48 музикални уредби. По думите на Кикьов в квартала се провеждат редовно специализирани операции, установяват се лица, занимаващи се с незаконна търговска дейност, незаконна търговия с тютюневи изделия, разпространение и употреба на наркотици. Осъществя се контрол по отношение превозните средства с животинска тяга и спазване на разпоредбите в Наредбата за обществения ред на територията на община Сливен, като нарушителите се санкционират. Според Кикьов все по-често жителите на квартала сами подават сигнали за силна музика. „Стремим се да решаваме проблемите и да не се стига до ескалиране на напрежението. Трябва да има диалог и да се работи в посока на взаимно разбирателство.”, заяви гл. инсп. Кикьов. \r\nЛюдмила ЙОРГОВА", "date": "2018.11.06", "title": "Гл. инсп. Димитър Кикьов, Районно управление на МВР - Сливен: Ромите са най-чести нарушители на обществения ред в града"}
{"url": "http://www.focus-news.net/news/2018/11/06/2587187/kyustendil-poveche-ot-103-000-ptitsi-se-otglezhdat-v-zhivotnovadni-obekti-na-teritoriyata-na-oblastta.html", "text": "Повече от 103 000 птици се отглеждат в животновъдни обекти на територията на област Кюстендил. Това съобщи за  Радио „Фокус” – Кюстендил  д-р Велка Войнова от Областна дирекция по безопасност на храните – Кюстендил. По думите й броят на обектите за отглеждане на птици е общо девет. Месото, добито от тези животни, попада в хранителната верига – индустриален тип ферми. Обектите са за подрастващи птици и за кокошки носачки. Четири от обектите са за кокошки носачки, а останалите са за подрастващи птици. В момента броят на кокошките носачки е 64 300, а 38 850 са подрастващи птици.  \r\n„От подрастващите птици най-голямата част се отглежда в село Раждавица. От там се зарежда обект за кокошки носачки. Тези птици не излизат навън, към други животновъдни обекти, освен към обект на същия собственик. Обектите са регистрирани по реда на Закона за ветеринарномедицинската дейност. Извършва се мониторинг по отношение на вземане на серологични проби за инфлуенца. Извършва се регулярен контрол”, каза д-р Велка Войнова. Данните сочат, че в общините Бобошево и Дупница има по три обекта за птици, в Кюстендил обектите са два, а в Бобов дол – 1. „Малък е броят на обектите за отглеждане на птици. Не е голяма и бройката на птици, отглеждана общо на територията на областта”, каза д-р Велка Войнова. \r\nВенцеслав ИЛЧЕВ", "date": "2018.11.06", "title": "Кюстендил: Повече от 103 000 птици се отглеждат в животновъдни обекти на територията на областта"}
{"url": "http://www.focus-news.net/news/2018/11/06/2587197/mrrb-dostaveni-sa-nad-60-ot-neobhodimite-kolichestva-inertni-i-himicheski-materiali-za-zimno-pochistvane-v-tsyalata-strana.html", "text": "Добра е организацията за посрещане на зимния сезон и почистването на републиканските пътища в страната. Това стана ясно на работна среща днес, на която директорите на областните пътни управления докладваха хода на подготовката пред министъра на регионалното развитие и благоустройството Петя Аврамова и членовете на Управителния съвет на Агенция „Пътна инфраструктура“, съобщиха от пресцентъра на  Министерство на регионалното развитие и благоустройството . \r\nНаправената проверка на пътноподдържащите фирми във всички области показва, че са доставени над 60% от необходимите количества инертни и химически материали за цялата страна. В ход е преоборудването на машините. По-голямата част от необходимата техника вече е разположена в пунктовете. Останалите машини работят на обекти, като фирмите са декларирали готовност при необходимост да бъдат преоборудвани в кратки срокове.  \r\nПо време на срещата стана ясно, че започва монтирането на снегозащитни прегради. Изискване към всяко областно пътно управление е то да разполага с минимум 5 км такива съоръжения. В областите, където традиционно има големи снегонавявания, са осигурени и ще бъдат монтирани прегради с по-голяма обща дължина. С цел по-добра организация и за да няма бедстващи хора, при необходимост пътищата ще бъдат затваряни за почистване до осигуряване на тяхната пропускливост. \r\nДо края на ноември ще приключат превантивните ремонти, които се извършват по отсечки от републиканската пътна мрежа. Дотогава ще завърши и полагането на маркировка по пътни участъци. Продължава почистването на растителност с цел подобряване на видимостта.", "date": "2018.11.06", "title": "МРРБ: Доставени са над 60% от необходимите количества инертни и химически материали за зимно почистване в цялата страна"}
{"url": "http://www.focus-news.net/news/2018/11/06/2587183/nimh-obezpokoeni-sme-ot-predprietite-deystviya-na-ban-za-zakrivane-na-instituta-predi-1-yanuari-2019-g.html", "text": "Обезпокоени сме от предприетите действия на БАН за закриване на НИМХ преди 1 януари 2019 г. Това съобщиха от пресцентъра на  Националния институт по метеорология и хидрология (НИМХ) . \r\n„В последните няколко дни дискусията за отделянето на НИМХ от БАН излезе от рамките на добрия тон и вече не си служи с факти, а по-скоро с манипулативни твърдения. Категорично невярно е твърдението, че в отношенията между НИМХ и БАН няма напрежение, а съществува такова с министъра на образованието и науката. Ние нееднократно сме обяснявали причините за желанието на НИМХ да се отдели от БАН и възникналото вследствие на това напрежение. В последните месеци именно министър Красимир Вълчев беше най-активен в диалога между двете страни и в търсенето и намирането на възможни решения\", посочиха от Националния институт по метеорология и хидрология. Според тях оттеглянето на ръководството на БАН от подписаното споразумение между БАН, НИМХ, Националния браншов синдикат „ВОН“-КНСБ и МОН означава на практика, че договорените в документа срокове няма да бъдат спазени. „НИМХ също е страна по споразумението и до момента стриктно е изпълнявал всички поети ангажименти. Същото не може да се каже за колегите от БАН, които в резултат от „продължителните усилия на ръководните органи“ създадоха само няколко комисии. \r\nОбезпокоени сме от предприетите действия на БАН за закриване на НИМХ преди 1 януари 2019 г., както и от цялостната политика на БАН да възпрепятства по всякакъв начин преобразуването му в неговата цялост, което би позволило НИМХ да осъществява ефективно дейността си след края на тази година\", посочиха от Института. Според тях това, което иска БАН, е НИМХ да бъде наказан за излизането от състава ѝ и да бъде „куха” и нефункционална структура след прехвърлянето си - без собственост и членство в международните организации, с които се осъществява обменът на международна метеорологична информация. От Националния институт по метеорология и хидрология посочиха, че отпадането на текстовете в проектобюджета, което иска БАН, и закриването на института са действия, които са част от цялостната политика на БАН за ликвидиране на НИМХ. \r\n„Въпреки твърденията, че БАН няма претенции към „станциите и балоните“ на НИМХ, една от създадените като резултат от действията на БАН комисии е за описване на имуществото на института. За нас това е доказателство, че големият проблем за ръководството на БАН всъщност е материалната база. Непонятни са и опитите да се спекулира с учените от НИМХ, които желаят да останат в БАН чрез твърдения, че в Проектозакона за бюджета за 2019 г. няма нито един текст за тях. Призоваваме Българската академия на науките да посочи броя на тези хора.  \r\nВ заключение, категорично заявяваме, че решението на правителството е единственото възможно и правилно\", добавиха от Националния институт по метеорология и хидрология.", "date": "2018.11.06", "title": "НИМХ: Обезпокоени сме от предприетите действия на БАН за закриване на Института преди 1 януари 2019 г."}
{"url": "http://www.focus-news.net/news/2018/11/06/2587199/kyustendil-poradi-propadnali-uchastatsi-ot-patya-smolichano-pelatikovo-e-ogranicheno-dvizhenieto-na-tovarni-avtomobili-s-masa-nad-35-tona.html", "text": "Поради пропаднали участъци от пътя Смоличано – Пелатиково е ограничено движението на товарни автомобили с маса над 3,5 тона. Това съобщи за  Радио „Фокус” – Кюстендил  дежурният в Областно пътно управление – Кюстендил. Обходният маршрут е Згурово – Неделкова Гращица – Невестино – Ваксево и обратно. Срокът е до 30 януари 2019 година. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.11.06", "title": "Кюстендил: Поради пропаднали участъци от пътя Смоличано – Пелатиково е ограничено движението на товарни автомобили с маса над 3.5 тона"}
{"url": "http://www.focus-news.net/news/2018/11/06/2587198/ministar-krasimir-valchev-shte-uchastva-v-zasedanie-na-koordinatsionnoto-zveno-po-mehanizma-za-obhvashtane-i-zadarzhane-v-obrazovatelnata-sistema-na-detsa-i-uchenitsi.html", "text": "Министърът на образованието и науката Красимир Вълчев ще участва в заседание на Координационното звено по Механизма за обхващане и задържане в образователната система на деца и ученици. Това съобщиха от пресцентъра на  МОН . Заседанието на Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст ще се проведе на 7 ноември 2018 г. от 12.00 часа в Гранитната зала на Министерски съвет.  \r\nСлед заседанието в 13.00 часа се предвижда брифинг.", "date": "2018.11.06", "title": "Министър Красимир Вълчев ще участва в заседание на Координационното звено по Механизма за обхващане и задържане в образователната система на деца и ученици"}
{"url": "http://www.focus-news.net/news/2018/11/06/2587204/pernik-51-godishen-mazh-poluchi-10-godini-zatvor-za-iznasilvane-i-krazhba.html", "text": "По обвинителен акт на Районна прокуратура - Перник, съдът е признал за виновен мъж с инициали Д.Б. (на 51 години) за извършени от него престъпления, като определи наказание „Лишаване от свобода“ в размер на 10 години за изнасилване и 4 години „Лишаване от свобода“ за кражба. Това съобщиха от пресцентъра на  Апелативна прокуратура - София . Подсъдимият Б. е многократно осъждан, като са му били налагани наказания „Лишаване от свобода“ за различен срок и не е изтекъл петгодишен срок от изтърпяване на последното наложено му наказание.  \r\nПрез нощта на 08 март 2018 г. Д.Б. употребил голямо количество алкохол. Той знаел, че в този период на месеца се получават пенсии, както и че в квартала му - „Хумни дол“ в гр. Перник, в близост до дома му, живеят възрастни хора. Около 02:30 часа – 03:00 часа подсъдимият влязъл в двора на къща на негови съседи с цел кражба. След като установил, че входната врата към първия етаж е заключена, с помощта на метален прът той я повредил, в резултат на което успял да проникне в жилището.  \r\nПо същото време там се намирала седемдесет и две годишна трудноподвижна жена, страдаща от болестта на Паркинсон. Тя лежала будна на дивана в стаята си и гледала телевизия на загасено осветление, когато при нея влязъл подсъдимия. Той запушил с ръка устата на безпомощната жена, направил знак да мълчи, след което извадил джобно ножче с отворено острие. Заплашил я, че ако се съпротивлява, ще я заколи. След това Д.Б. осъществил насилствен полов акт с жената.  \r\nНа тръгване той взел от масичката до дивана мобилен телефонен на пострадалата, както и остатъка от пенсията ѝ - паричната сума от петдесет лева, която изхарчил още същата нощ.  \r\nЗа случилото се били сигнализирани органите на реда в гр. Перник като са предприети незабавни оперативно – издирвателни мероприятия, в резултат на които Д.Б. е бил задържан, а впоследствие привлечен в качеството на обвиняем за извършеното изнасилване и кражба.  \r\nПроизводството срещу него е било проведено по реда на съкратеното съдебно следствие, поради което наложените наказания са редуцирани с по 1/3, а именно – за първото престъпление от петнадесет години на десет години „Лишаване от свобода“, а за второто - от шест години на четири години „Лишаване от свобода“. На подсъдимия е определено едно общо наказание, а именно най-тежкото – десет години „Лишаване от свобода“ при първоначален „строг“ режим на изтърпяване.  \r\nПрисъдата подлежи на протест и обжалване в законоустановения срок.", "date": "2018.11.06", "title": "Перник: 51-годишен мъж получи 10 години затвор за изнасилване и кражба"}
{"url": "http://www.focus-news.net/news/2018/11/06/2587196/georgi-gyokov-bsp-byudzhetat-za-2019-godina-e-predstaven-kato-nay-silniya-za-godinite-na-prehoda-tova-predizvikva-samo-smyah.html", "text": "Бюджетът за 2019 година е представен като най-силния за годините на Прехода. Извинете ме, но това предизвиква само смях. Това каза депутатът от ПГ на БСП и зам.-председател на социалната комисия Георги Гьоков в дебатите по гласуването на първо четене на бюджета на ДОО за 2019 година, предаде репортер на  Агенция „Фокус“ . „Не може да го определяте като добър като цяло. Може да го определяте като добър за някои българи, но не и за по-голямата част от тях“, посочи той към управляващите. „Внимателният преглед на бюджета на ДОО показва, че в него липсват каквито и да е политики за справяне на основните проблеми и заплахи“, заяви Георги Гьоков. Той посочи, че средствата за ДОО за следващата година са увеличени, но обърна внимание, че друг въпрос е достатъчно ли е увеличението и адекватно ли е. „Бюджетът на ДОО няма нищо общо с обещанията, с които дойдохте на власт, и с които беше създадено новото правителство“, обяви депутатът от БСП. \r\nБиляна ИВАНОВА", "date": "2018.11.06", "title": "Георги Гьоков, БСП: Бюджетът за 2019 година е представен като най-силния за годините на Прехода - това предизвиква само смях"}
{"url": "http://www.focus-news.net/news/2018/11/06/2587201/veliko-tarnovo-stopanska-akademiya-d-a-tsenov-se-zavarna-s-pobeda-ot-natsionalniya-universitetski-shampionat-po-futbol.html", "text": "Студентският футболен отбор на Стопанска академия завоюва победа в първата си среща от тазгодишния Национален университетски шампионат по футбол, организиран от Асоциацията за университетски спорт „Академик”. Това съобщиха от пресцентъра на  Стопанска академия „Д. А. Ценов” . С това, след кратко прекъсване, свищовските студенти подновиха участието си в националната надпревара, като част от група „Север”, в която са разпредели заедно с отборите на Русенски университет „Ангел Кънчев”, Шуменски университет „Константин Преславски” и Технически университет – Варна. \r\nНачалото на шампионата за есенния полусезон бе поставено на свищовски терен, където домакините от Стопанска академия посрещнаха варненския тим. За да подкрепят свищовските студенти, сред присъстващите на игрището в Корпус Юг бяха зам.-ректорът по студентска политика и институционални комуникации – доц. д-р Николай Нинов, финансовият директор доц. д-р Иван Андреев, председателят на Студентски съвет – Никита Йорданов. Под ръководството на старши треньора – ст. преп. д-р Асен Атанасов (Вр.ИД ръководител катедра „Физическо възпитание и спорт”), отборът на Стопанска академия завоюва победа, като надигра гостите с 3:2. Гол-майстори за домакините станаха Петър Петров с две точни попадения в противниковата врата и Кирил Фидин, който отбеляза от дузпа.    \r\nВ есенния полусезон на Националния университетски шампионат по футбол отборите играят на принципа „всеки срещу всеки” при разменени гостувания. До края на зимния семестър от настоящата учебна година, за отбора на свищовските студенти предстоят още две срещи. На 7-ми ноември от 14:00 в Корпус Юг на Стопанска академия ще се проведе футболния мач с отбора на Русенския университет, а на 14-ти ноември свищовският тим ще гостува на Шуменския университет.", "date": "2018.11.06", "title": "Велико Търново: Стопанска академия „Д. А. Ценов“ се завърна с победа от Националния университетски шампионат по футбол"}
{"url": "http://www.focus-news.net/news/2018/11/06/2587200/sport-kiril-despodov-e-futbolist-na-parva-liga-za-mesets-avgust.html", "text": "Крилото на ЦСКА Кирил Десподов получи наградата си за футболист номер едно в Първа лига за месец август на Асоциацията на българските футболисти и компанията за футболни анализи и статистика ИНСТАТ. Младата надежда на ЦСКА и България спечели приза, изпреварвайки с много малко Сисиньо от Лудогорец и Александро Бенга от Септември. През август Десподов отбеляза 3 гола и даде 2 голови подавания в 4 мача.", "date": "2018.11.06", "title": "Спорт: Кирил Десподов е футболист на Първа лига за месец август"}
{"url": "http://www.focus-news.net/news/2018/11/06/2587193/sebastiyan-kurts-kakvoto-i-da-se-sporazumeyat-kosovo-i-sarbiya-dori-i-da-e-razmyana-na-teritorii-es-shte-go-podkrepi.html", "text": "Австрийският канцлер Себастиян Курц заяви във вторник по време на посещението си в Прищина, че „каквото и споразумение да се постигне“ между Косово и Сърбия, „дори и да е промяна на границите, то ще бъде подкрепено от Европейския съюз“, предава  държавната „Радио и телевизия Косово (RTK) . \r\nКурц, чиято страна е ротационен председател на Съвета на ЕС, заяви още, че без мирно споразумение между Прищина и Белград не може да има мирно съвместно съществуване и регионална стабилност. \r\n„Мирно споразумение между Прищина и Белград е основата... за членство в ЕС и гаранция за постигане на сигурност, стабилност, мир, икономически растеж и просперитет“, заяви австрийският канцлер по време на съвместната пресконференция с домакина си – косовският президент Хашим Тачи. \r\nКурц пристигна в Прищина от Белград, където също предупреди, че членството в Съюза зависи от разрешаването на косовския въпрос. \r\nПредставители на Сърбия и Косово в последно време извадиха на преден план идеята за размяна на територии – Прешевската долина за Косово, а Северна Митровица за Сърбия. \r\n„Каквото и споразумение да се постигне, дори да е промяна на границите или корекция на границите, то ще бъде покрепено от ЕС“, увери Курц. \r\nПревод и редакция:", "date": "2018.11.06", "title": "Себастиян Курц: Каквото и да се споразумеят Косово и Сърбия, дори и да е размяна на територии, ЕС ще го подкрепи"}
{"url": "http://www.focus-news.net/news/2018/11/06/2587207/mvr-e-partnyor-v-initsiativata-alkoholat-e-losh-shofyor.html", "text": "МВР е партньор в инициативата „Алкохолът е лош шофьор“. Това съобщиха от пресцентъра на  Министерството на вътрешните работи . На старта на инициативата присъстваха началникът на отдел „Пътна полиция“ - ГДНП комисар Росен Рапчев, зам.-генералният директор на БЧК д-р Надежда Тодоровска, Барт Кузенс зам.-посланик на Кралство Белгия и Димо Димов, генерален директор на „Каменица\".  \r\n„Приветствам всяка инициатива, която ще накара водачите да бъдат по-отговорни на пътя, заяви комисар Рапчев и призова в никакъв случай да не сядат зад волана, след като са употребили алкохол.   \r\nПрез десетте месеца на 2018 г. над 10 000 са случаите, при които са установени водачи, управляващи моторни превозни средства след употреба на алкохол\", каза инспектор Мария Ботева от отдел „Пътна полиция“ - ГДНП. „Повече от 4000 са прекратените регистрации на пътни превозни средства на собственици, управлявали ППС с концентрация на алкохол в кръвта над 0,5 на хиляда\", каза още тя и добави, че съзнанието на водачите трябва да се промени и те да станат по-отговорни.  \r\nЗам.-посланикът на Кралство Белгия сподели опита, приложен в родината му. Той обясни, че сега там е изключително популярна кампанията БОБ (ВОВ). Тя съществува от 1995 г., появява се в Белгия и е много успешна. БОБ не е съкращение, а името на човека в група, който няма да пие алкохол и ще се погрижи да закара компанията си безопасно вкъщи. Той „документира“ своята отговорност външно, като държи в себе си ярко жълт БОБ-ключ. При това положение в ресторантите и дискотеките на него не му се сервира алкохол, но вместо това получава безплатно безалкохолни напитки.  \r\nБе представено и допитване до водачите - от обобщените данни в анкетата ясно личи, че над 56% от анкетираните посочват, че тежките произшествия на пътя са вследствие на употреба на алкохол от водачите. Смущаващ обаче е фактът, че болшинството българи не са склонни да направят забележка на водач, на когото предстои да шофира, но употребява алкохол. Представено бе и колело на късмета, свързано с автомобилен волан, където всеки трети възможен отговор е \"Този път ти се размина\". Инсталацията ясно внушава, че шофирането не може да бъде игра на късмета и че компромисите са недопустими.", "date": "2018.11.06", "title": "МВР е партньор в инициативата „Алкохолът е лош шофьор“"}
{"url": "http://www.focus-news.net/news/2018/11/06/2587205/veliko-tarnovo-nov-park-s-detska-ploshtadka-e-izgraden-v-selo-vardim.html", "text": "Нов парк с детска площадка е изграден в село Вардим, община Свищов. Средствата за изграждането им са отпуснати по програма „Местни инициативи“, която се реализира от Община Свищов. Това разказа в предаването „Добре дошли в Свищов“ на  Радио „Фокус“ – Велико Търново  кметът на селото Сенка Добрева. Тя уточни, че идеята за новото пространство за отдих е на няколко млади семейства, които живеят във Вардим. Те са създали специална инициативна група, внесла предложението пред местната администрация. Паркът се намира на брега на Дунав. В него има нови съоръжения за игра на малчуганите, както и пейки за възрастните. Бе облагородено и цялото пространство. Средствата, които са вложени са в размер на 27 хиляди лева, от които 8 хиляди – от инициативния комитет, а останалите 19 хиляди – от Общината. „Младите хора в селото не са много, но имаме доброто желание за тези, които все пак са решили да живеят тук, да създадем добри условия“, категорична бе Сенка Добрева. \r\nЛуиза ТРАНЧЕВА", "date": "2018.11.06", "title": "Велико Търново: Нов парк с детска площадка е изграден в село Вардим"}
{"url": "http://www.focus-news.net/news/2018/11/06/2587206/zam-ministar-denitsa-nikolova-v-programniya-period-sled-2020-g-programite-za-mezhduregionalno-satrudnichestvo-shte-zasilyat-efektivnostta-si.html", "text": "Около 46 млн. евро се разпределят по Програмата за междурегионално сътрудничество ИНТЕРАКТ. Тя обхваща цялата територия на Европейския съюз, Норвегия и Швейцария, което я прави изключително полезна за развитието на трансграничното сътрудничество. Това заяви заместник-министърът на регионалното развитие и благоустройството Деница Николова, която откри заседание на Комитета за наблюдение на програмата, съобщиха от пресцентъра на  Министерство на регионалното развитие и благоустройството . Повече от 50 души от 30 държави участват в комитета, домакин на който е МРРБ. \r\nЗам.-министър Николова напомни, че страната ни председателства програмата в последните шест месеца. „България отчита добавената стойност на програмите ИНТЕРРЕГ и четирите междурегионални програми, сред които е ИНТЕРАКТ“, каза тя.  \r\nКато управляващ орган на три програми за трансгранично сътрудничество и национален орган на други девет програми по ИНТЕРРЕГ високо оценяваме подкрепата, предоставена от ИНТЕРАКТ за програмите за сътрудничество, тъй като така постигаме успешно своите цели. Програмата е важна за България, защото чрез нея и ресурсите ѝ ние получаваме нужните ни технически експертни мнения, обмяна на опит с другите държави и платформи, отчитащи резултатите по всички проекти за териториално сътрудничество, реализирани в ЕС, каза зам.-министър Николова. Тя обърна внимание  и на ролята на ИНТЕРАКТ в подкрепа на управлението на проектите по Дунавската стратегия, както и за предложенията за по-добра координация между различните фондове в подкрепа на стратегията в програмния период след 2020 г.", "date": "2018.11.06", "title": "Зам.-министър Деница Николова: В програмния период след 2020 г. програмите за междурегионално сътрудничество ще засилят ефективността си"}
{"url": "http://www.focus-news.net/news/2018/11/06/2587212/tsik-i-mon-provedoha-sreshta-vav-vrazka-s-predstoyashtite-izbori-za-chlenove-na-ep-prez-may-2019-g-i-otsenyavaneto-na-darzhavnite-zrelostni-izpiti-v-sashtiya-period.html", "text": "На 5 ноември 2018 г. по инициатива на Централната избирателна комисия се състоя среща с Министерство на образованието и науката във връзка с предстоящите избори за членове на Европейския парламент от Република България в края на месец май 2019 г., оценяването на държавните зрелостни изпити в същия период и осигуряването на възможност за упражняване на правото на глас от оценяващите преподаватели. Това съобщиха от пресцентъра на  ЦИК . \r\nНа срещата присъстваха Таня Михайлова заместник-министър на образованието и науката, Евгения Костадинова директор на Дирекция „Съдържание на предучилищното и училищното образование, Соня Мелоян директор на Дирекция „Организация и контрол“, а ЦИК беше представена от нейния председател Ивилина Алексиева и членовете на комисията. \r\nЗаместник-министърът на образованието и науката Таня Михайлова увери Централната избирателна комисия, че графикът на ангажиране на оценяващите преподаватели ще бъде съобразен с изборите и на всички преподаватели ще бъде осигурена възможност да упражнят правото си на глас в съответствие с разпоредбите на Изборния кодекс. МОН запозна ЦИК със съдържанието на предмета за гражданско образование за 11 и 12 клас, включително в частта за изборните системи и  правата и задълженията на избирателите. \r\nОт своя страна Централната избирателна комисия представи на МОН различните форми на разяснителна кампания, които са се използвали на предходни избори за мотивиране на младите гласоподаватели, в това число и на 18-годишните, които гласуват за първи път, относно начините за упражняване правото им глас като благодари на МОН за съдействието в тази сфера. \r\nЦИК и представителите на МОН обсъдиха и въпросите за провеждане на разяснителна кампания сред младите избиратели в училище, особено сред тези на които им предстои да гласуват за първи път. \r\nОтчитайки ролята и мястото на училището като институция и двете страни изразиха своето желание за задълбочаване на сътрудничеството между институциите за засилване на инициативите за гражданско образование, свързано с изборния процес, не само по време на конкретни предстоящи избори, а като постоянен процес и в тази връзка подкрепиха идеята за подписване на меморандум за сътрудничество в бъдеще.", "date": "2018.11.06", "title": "ЦИК и МОН проведоха среща във връзка с предстоящите избори за членове на ЕП през май 2019 г. и оценяването на държавните зрелостни изпити в същия период"}
{"url": "http://www.focus-news.net/news/2018/11/06/2587195/a1-on-makedoniya-nikola-gruevski-spodelya-mnogoznachitelno-poslanie-na-ivo-andrich-vav-feysbuk.html", "text": "Бившият македонски премиер Никола Груевски сподели на своя профил във „Фейсбук“ фотография с цитат от нобеловия лауреат Иво Андрич, предава  македонският портал „А1 Он“ . \r\n„Нещастен е онзи, който трябва да понижи някой, за да издигне себе си“, гласи цитатът от Андрич. \r\nМедията отбелязва, че във вторник адвокатите на Груевски са обжалвали решението на Наказателния съд, според което не се позволява отлагане на присъдата му за лишаване от свобода за две години във връзка със закупуването на луксозен „Мерцедес“ с бюджетни средства. \r\nТова е последната възможност на Груевски да отложи влизането си в затвора „Шуто Оризари“ преди случаят да отиде във Върховния съд. Ако наказателният съд отхвърли и това искане, бившият премиер трябва в четвъртък да се яви в изправителната институция. \r\nПревод и редакция:", "date": "2018.11.06", "title": "„А1 Он“ (Македония): Никола Груевски споделя многозначително послание на Иво Андрич във „Фейсбук“"}
{"url": "http://www.focus-news.net/news/2018/11/06/2587209/burgas-okrazhniyat-sad-ostavi-v-aresta-shofyora-koyto-blasna-dvete-zheni-v-karnobat.html", "text": "Окръжният съд остави в ареста шофьора, който блъсна двете жени в Карнобат. Това съобщиха от пресцентъра на  Окръжна прокуратура - Бургас  . По искане на Окръжната прокуратура съдът задържа под стража Алекс Д. Той е обвинен за това, че на 03 ноември 2018 г. в град Карнобат при управление на моторно превозно средство е допуснал пътнотранспортно произшествие, като загубил контрол над автомобила и по непредпазливост причинил смъртта на две жени. \r\nСпоред прокурора налице е обосновано предположение за това, че Алекс Д. е извършил престъплението, в което е обвинен. Представителят на държаното обвинение е категоричен, че Алекс Д. може да се укрие или да извърши ново престъпление. Съдът прие мотивите на прокурора и задържа под стража обвиняемия. Определението на Окръжен съд – Бургас подлежи на обжалване пред Апелативния съд в града.", "date": "2018.11.06", "title": "Бургас: Окръжният съд остави в ареста шофьора, който блъсна двете жени в Карнобат"}
{"url": "http://www.focus-news.net/news/2018/11/06/2587210/hasan-ademov-dps-byudzhetat-na-doo-zadalbochava-disproportsiite-v-sistemata-i-garantira-edinstveno-otselyavane-na-raba-na-mizeriyata.html", "text": "Бюджетът на ДОО задълбочава диспропорциите в системата и гарантира единствено оцеляване на ръба на мизерията. Това каза Хасан Адемов, народен представител от ДПС и председател на Комисията по социална и демографска политика, по време на обсъждането на бюджета на държавното обществено осигуряване за 2019 г., предаде репортер на  Агенция „Фокус“ . \r\n„Няма как да не отбележим, че ръстът на средния осигурителен доход е само със 75 лв. при увеличението на заплатите в бюджетната сфера и при увеличението на заплатите в образованието. Увеличаването на приходите не се дължи на някакъв бонус на управляващите, а на мерките, които стартират през следващата година“, каза още той и посочи като пример увеличаването на минималните осигурителни доходи на тютюнопроизводителите и земеделците. \r\n„А относно увеличаването на максималния осигурителен доход – в коя предизборна платформа на управляващите е казано, че има максимален осигурителен доход 3000 лв.? Няма такова нещо. С какви аргументи правите това нещо, господа управляващи? Ние от ДПС ще предложим максималният осигурителен доход да остане 2600 лв.“, каза още Адемов. \r\nСпоред депутата от ДПС доверието в пенсионната система не се гради с решения, които се взимат в последния момент в бюджета. „Относно минималната пенсия за старша възраст се обръщам към Патриотите - къде са вашите 300 лв.? Защо не ги виждаме? Защото няма как това да се случи“, коментира още той. \r\nАдемов коментира още, че бюджетът на ДОО не гарантира по-високи нива на социална защита. „Той задълбочава диспропорциите в системата и гарантира единствено оцеляване на ръба на мизерията“, каза той. \r\nЦветилена СИМЕОНОВА", "date": "2018.11.06", "title": "Хасан Адемов, ДПС: Бюджетът на ДОО задълбочава диспропорциите в системата и гарантира единствено оцеляване на ръба на мизерията"}
{"url": "http://www.focus-news.net/news/2018/11/06/2587208/veliko-tarnovo-investitsii-za-108-mln-lv-sa-napraveni-v-svishtov-po-evropeyskite-shemi-predpriemachestvo-i-inovatsii.html", "text": "Инвестиции за 10.8 млн. лв. са направени по европейските схеми „Предприемачество“ и „Иновации“, които са част от оперативна програма „Иновации и конкурентоспособност“. Безвъзмездното финансиране по тях е в размер на 8.5 млн. лв. Това съобщи в ефира на  Радио „Фокус“ – Велико Търново  министърът на икономиката Емил Караниколов. Той уточни, че приключилите проекти са три, а тези, които се реализират към момента – 8.  \r\n„За мен това е слабо и аз мисля, че можете повече“, потчерта министър Караниколов. Той уточни и, че разкриването на нова структура за съвети в бизнеса в крайдунавския град ще спомогне за положителното развитие в тази насока. „Тук ще присъстват представители на Агенция за насърчаване на инвестициите. Българската държава дава наистина много насърчителни мерки за разширяване на нови производства, както и за създаването на такива. Но за съжаление този закон започна така и до преди няколко години се наричаше Закон за насърчаване на чуждестранните инвестиции. Не делим българските и чуждестранните инвестиции. Този закон вече е за насърчаване на инвестициите без да ги делим и дава преференции“, коментира министърът на икономиката.  \r\nСред предимствата той посочи възстановяването на социални осигуровки, възстановяване на разходи, направени за обучение на персонал и помощ  за изграждане на пътна инфраструктура.  Допълнителна информация в този дух всеки заинтересован ще може да  получи в новия център. Там ще се разяснява повече и за мерките, по които може да се получи финансиране. \r\nЛуиза ТРАНЧЕВА", "date": "2018.11.06", "title": "Велико Търново: Инвестиции за 10.8 млн. лв. са направени в Свищов по европейските схеми „Предприемачество“ и „Иновации“"}
{"url": "http://www.focus-news.net/news/2018/11/06/2587215/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.11.06", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/11/06/2587213/savmestna-rabotna-grupa-shte-razviva-satrudnichestvoto-v-zemedelieto-mezhdu-balgariya-i-azerbaydzhan.html", "text": "В най-кратки срокове ще бъде създадена съвместна работна група, която ще развива конкретни проекти и сътрудничество в земеделието между България и Азербайджан. Това стана ясно на среща на министъра на земеделието, храните и горите Румен Порожанов с азербайджанския му колега Инам Керимов, съобщиха от пресцентъра на  Министерство на земеделието, храните и горите.   Работата на експертите от двете страни в земеделието беше активизирана след посещението на премиера Бойко Борисов в Баку в началото на годината, в делегацията участваше и министър Порожанов.  \r\nУтре (7 ноември 2018 г.) България и Азербайджан ще подпишат споразумение за сътрудничество в аграрната наука. Министър Порожанов обърна внимание на многото сходства между земеделието на двете страни – като климат, традиции, дял от Брутния вътрешен продукт, борбата срещу заболявания като африканската чума по свинете.  \r\nПолзването на високи технологии с помощта на инвестициите от европейските фондове ни дават възможност почти всяка година да поставяме рекорди в производството на зърнени култури и в различните сектори, каза още министър Порожанов. Той акцентира на ролята на министерството да подкрепя активните контакти не само с ЕС, но и с Китай, Близкия изток и района около Каспийско море. Министър Керимов покани българския си колега да посети отново Азербайджан.", "date": "2018.11.06", "title": "Съвместна работна група ще развива сътрудничеството в земеделието между България и Азербайджан"}
{"url": "http://www.focus-news.net/news/2018/11/06/2587216/veliko-tarnovo-obshtina-svishtov-e-v-gotovnost-za-zimniya-sezon.html", "text": "С настъпването на месец ноември в община Свищов са взети необходимите мерки за безпроблемно посрещане на зимата. Това съобиха от пресцентъра на  Община Свищов . \r\nЗам.-кметът Бедри Алиев представи пред медиите наличната снeгопочистваща техника, която ще е на разположение през зимния сезон. Това са четири автомобила и един челен товарач, които са преминали технически преглед и са оборудвани с всичко необходимо, за да посрещнат изпитанията на зимата. Закупени са 200 тона сол, които са доказано ефективни при обезледяването на пътните участъци.  \r\nБедри Алиев информира, че приоритет по време на зимното почистване ще бъдат обществените и общински сгради – общинската болница, училищата, полицията, пожарната и др. След това са главните пътни артерии и подходите към града. Той допълни, че ще бъде изготвена карта с график на  почистващите машини и районите им на обхват, което ще оптимизира процеса на работа. Заместник-кметът за още, че ОП „Чистота – Свищов“ ще има ангажимент за почистването и на междуселските участъци от общо 104.5 км, които също са общинска пътна мрежа. Проведени са разговори с всички фирми в общината, които разполагат с подходяща техника и при нужда ще окажат помощ в кризисна ситуация, част от тази техниката беше изложена на място, заедно с техниката на Общината.  \r\nРесорният заместник-кмет разясни, че пътната мрежа на територията на община Свищов е заета в по-голямата си част от Републиканската пътна мрежа, чието почистване е ангажимент на АПИ. Изключение ще направи пътят към пристанището в Свищов, който също е част от Републиканската пътна мрежа, но почистването му ще се извършва от ОП „Чистота – Свищов“. За тази дейност общинското предприятие ще бъде обезщетено от Агенция „Пътна инфраструктура“. На въпрос относно почистването на тротоарите зам.-кметът каза, че през зимния сезон се наемат допълнително 20 служители, които работят денонощно на 8 часови смени. Подготвени са и 2 роторни машини, но за решаването на този проблем е необходимо и съдействието на гражданите. Бедри Алиев припомни, че премахването на снега пред магазините и домовете е ангажимент жителите на Свищов и апелира към тях да подхождат съвестно, и да си почистват редовно тротоарите. Чрез местните медии той се обърна и към водачите на МПС, с молба да паркират  единствено на предназначените за тази цел места, за да не пречат на снегопочистването на улиците. Той подчерта, че неправилното паркиране в тесните и труднодостъпни улици създава сериозен  проблем за достъпа на снегопочистващата техника.", "date": "2018.11.06", "title": "Велико Търново: Община Свищов е в готовност за зимния сезон"}
{"url": "http://www.focus-news.net/news/2018/11/06/2587217/api-na-7-noemvri-2018-g-shofyorite-da-karat-vnimatelno-v-rayona-na-tunel-praveshki-hanove-na-avtomagistrala-hemus-tay-kato-shte-se-podmenya-antena-na-mobilen-operator.html", "text": "Утре (7 ноември 2018 г.), в района на тунел „Правешки ханове“ на автомагистрала „Хемус“ ще се извършва подмяна на антена на мобилен оператор. Необходимо е шофьорите да спазват стриктно въведената временна организация на движение и да карат внимателно. Това съобщиха от пресцентъра на  Агенция \"Пътна инфраструктура\" (АПИ). \r\nОт 10.00  ч. до 12.00 ч. ще бъде ограничено движението в изпреварващата лента в тръбата за Варна, като трафикът ще преминава в активната лента. \r\nОт 12.00 ч. до 14.00 ч. ще бъде ограничено движението по изпреварващата лента в тръбата за София. Трафикът ще се насочва в активната лента. \r\nУтре от 9.00 ч. до 16.00 ч. движението по АМ „Люлин“ в платното за София при 9-ти км ще се извършва в изпреварващата лента. Преминаването в активната и аварийната лента ще бъде ограничено, поради довършителни дейности по укрепване на ската над магистралата.", "date": "2018.11.06", "title": "АПИ: На 7 ноември 2018 г. шофьорите да карат внимателно в района на тунел \"Правешки ханове\" на автомагистрала \"Хемус\", тъй като ще се подменя антена на мобилен оператор"}
{"url": "http://www.focus-news.net/news/2018/11/06/2587220/sport-iztegliha-grupite-za-finalniya-turnir-na-atp-v-london.html", "text": "Борис Бекер изтегли жребия за Финалния турнир на Асоциацията на тенис професионалистите (ATP) в Лондон, който ще се проведе от 11 до 18 ноември.В първата група, която тази година получи името на Густаво Куертен, попаднаха световният номер 1 Новак Джокович, Александър Зверев, Марин Чилич и Джон Иснър, а във втората група, която е кръстена на Лейтън Хюит, са Роджър Федерер, Кевин Андерсън, Доминик Тийм и Кей Нишикори.", "date": "2018.11.06", "title": "Спорт: Изтеглиха групите за финалния турнир на ATP в Лондон"}
{"url": "http://www.focus-news.net/news/2018/11/06/2587218/svetlana-angelova-gerb-s-byudzheta-na-doo-se-podobryava-finansovata-stabilnost-i-se-garantira-po-visoka-adekvatnost-na-pensiite.html", "text": "Най-голямото предимство на бюджета на ДОО е, че с него едновременно се подобрява финансовата стабилност и се гарантира по-висока адекватност на пенсиите и обезщетенията. Това каза депутатът от ПГ на ГЕРБ и зам.-председател на социалната комисия Светлана Ангелова в дебатите по гласуването на първо четене на бюджета на ДОО за 2019 година, предаде репортер на  Агенция „Фокус“ . „Бюджетът на ДОО получи подкрепа от синдикалните и работодателските организации“, изтъкна тя. „Броят на заетите лица се увеличава, а броят на безработните е рекордно нисък“, коментира Светлана Ангелова. „В бюджета са заложени допълнителни средства за изплащане на краткосрочни обезщетения в по-високи размери“, обясни тя. „Промените ще внесат справедливост на пенсионната система. Подчинени са на осигурителни принципи“, поясни  депутатът от ГЕРБ. „Гарантира по-висока защита на пенсионерите и осигурените лица. Това не е за сметка на дефицита на пенсионния фонд. Намалява се значително този дефицит. Финансовата стабилност на ДОО става по-голяма“, заяви Светлана Ангелова.  \r\nБиляна ИВАНОВА", "date": "2018.11.06", "title": "Светлана Ангелова, ГЕРБ: С бюджета на ДОО се подобрява финансовата стабилност и се гарантира по-висока адекватност на пенсиите"}
{"url": "http://www.focus-news.net/news/2018/11/06/2587219/burgas-normalno-natovaren-e-trafikat-v-oblastta.html", "text": "Нормално натоварен е трафикът в област Бургас, предаде репортер на  Радио „Фокус“ – Бургас . Пътищата са сухи и нормално проходими, видимостта е добра.  \r\nНормално интензивен е трафикът и по основните улици и булеварди в град Бургас. По-натоварено е движението по централните улици „Иван Вазов“, „Христо Ботев“, „Цар Симеон“, „Генерал Гурко“ и „Булаир“ и по булевардите „Тодор Александров», „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nМария КУРТЕВА", "date": "2018.11.06", "title": "Бургас: Нормално натоварен е трафикът в областта"}
{"url": "http://www.focus-news.net/news/2018/11/06/2587221/smolyan-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. През деня не са получавани сигнали за инциденти по републиканските направления в областта. \r\nДвижението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем от км 125+727, изход от село Средногорци до км 132+720, началото на град Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Това ограничение ще бъде в сила до 26 ноември 2018 г. \r\nПропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. В един от участъците по пътя Чепеларе – Хвойна, преминаването покрай пропадналото пътно платно се регулира от светофарна уредба. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и  и по входно-изходните артерии на града. \r\nНели ГЕРГЬОВСКА", "date": "2018.11.06", "title": "Смолян: Сухи и нормално проходими са пътищата в областта"}
{"url": "http://www.focus-news.net/news/2018/11/06/2587222/aktsenti-v-sutreshniya-blok-dobro-utro-balgariya-po-radio-fokus-na-7-noemvri.html", "text": "Представители на 22 малцинствени общности избраха свои представители за Националните си съвети в Сърбия. Тези съвети са упълномощени да участват в решаването или самостоятелно да решават въпроси и проблеми в областта на образованието, информираността, културата и официалната употреба на езиците и писмеността на малцинствата. Българите гласуваха за национални съвети в Босилеград и Цариброд, общините населени с българи в Сърбия. Какви са резултатите, имало ли е вмешателство и нарушения ще ни каже в сутрешния блок „Добро утро, България“ на  Радио „Фокус“  Иван Николов, директорът на Културно-информационния център в Босилеград.  \r\nПроведоха се местните избори в САЩ. Защо те са важни и как ще се отразят на Европа, по тези и други въпроси ще потърсим мнението на Елена Поптодорова, вицепрезидент на Асоциацията на Атлантическия договор и бивш български посланик във Вашингтон.  \r\nЗа еманципацията и стереотипите, за ролята на жената в българското общество и има ли нужда от въвеждане на квотна система ще разговаряме с Даниел Димитров, изпълнителен директор издател на сп. BusinessLady.  \r\nБезплатна грижа предлага Дневният център за деца с увреждания във Варна. Повече ще научим от колегите във Варна. Приключи третият етап от археологическото проучване на Куршум джамия в Карлово. Още информация очаквайте от репортера ни в Пловдив Цветана Тончева. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2018.11.06", "title": "Акценти в сутрешния блок „Добро утро, България“ по Радио „Фокус“ на 7 ноември"}
{"url": "http://www.focus-news.net/news/2018/11/06/2587211/plovdiv-dva-akta-sa-sastaveni-ot-nachaloto-na-godinata-za-nereglamentirano-otglezhdane-na-ptitsi-v-oblastta.html", "text": "Два акта за установяване на административни нарушения са съставени от началото на годината досега за нерегламентирано отглеждане на птици в област Пловдив, съобщи за  Радио „Фокус“-Пловдив  д-р Камен Янков, директор на Областната дирекция по безопасност на храните. Единият случай е във ферма в Пловдив, а другият - в Манолско Конаре. \r\nД-р Янков обясни, че птицевъдните обекти са за отглеждане на птици от кокоши вид и на водоплаващи птици. На територията на област Пловдив има 11 птицеферми. „Това са обекти  с яйценосно направление. Има 1 обект за бройлери с около 2000 бройки и 118 обекта за водоплаващи птици“, каза още д-р Янков. По думите му в зависимост от квадратурата и условията всяка ферма има определен капацитет, който се посочва в удостоверението за регистрация. Всеки ден на територията на областта могат да се гледат около 1.2 млн. водоплаващи и около 700 000 кокошки-носачки. За да се регистрира малко стопанство, трябва да има над 300 броя промишлено отглеждане на кокошки по решение на общинските администрации и според изискването по Закона за ветеринаромедицинската дейност. Няма информация за малки стопанства с малък брой птици.  Санкциите за нерегистрирани обекти е от 1000 до 2000 лева. Д-р Янков каза още, че болшинството от обектите от типа „заден двор“, в които се отглеждат кокошки, са нерегистрирани. \r\nМария РУСЕВА", "date": "2018.11.06", "title": "Пловдив: Два акта са съставени от началото на годината за нерегламентирано отглеждане на птици в областта"}
{"url": "http://www.focus-news.net/news/2018/11/06/2587202/desislava-vasileva-mestna-komisiya-za-borba-s-protivoobshtestvenite-proyavi-na-maloletni-i-nepalnoletni-burgas-nablyudava-se-spad-na-protivoobshtestvenite-proyavi.html", "text": "Наблюдава се спад на противообществените прояви в Бургас сравнение с миналата година. Това каза за  Радио „Фокус“ – Бургас  Десислава Василева, секретар на Местна комисия за борба с противообществените прояви на малолетни и непълнолетни лица – Бургас. „Тази година разгърнахме много превантивната дейност в тази насока. Заедно с Апелативна прокуратура и с инспекторите от Детска педагогическа стая успяхме да посетим много училища и да проведем разговори с много от учениците“, отбеляза Василева. Тя добави, че тази година специалистите са се фокусирали върху проблема с интернет престъпленията, който миналата година е отчел прираст.  \r\n„За четвърта поредна година организираме кампания, при която наблягаме и на проблема, свързан с педофилията. Поради това предвиждаме в края на месец януари да организираме информативна кампания, насочена към родителите на учениците от 5-ти и 6-ти клас“, заяви Василева. Тя обясни, че децата в тази възрастова група са най-уязвими към интернет престъпленията и лесно биват въвлечени в противообществените прояви. „Практиката показва, че голяма част от престъпленията чрез интернет се случват дори когато родителите са у дома. Децата стават жертви на заплахи и достигат до момент, в който не са наясно как да решат проблемите си“, каза също Василева. По думите ѝ целта на тези кампании е родителите да разберат как да предпазят децата си и да успеят да ги накарат да споделят. „Проблемът е, че децата не споделят. Те трябва да намират утеха в родителите си и някой на когото могат да споделят“, допълни още Василева. \r\nСпоред нея има напредък и в борбата с противообществените прояви на децата от малцинствата. По думите ѝ това не е лека задача, но съвместната работа с Обединен ромски съюз, дава положителни резултати. „Възпитателните дела разглеждаме в помещение, позиционирано в кв. „Победа“. Разполагаме и с медиатори, които работят като обществени възпитатели в нашата комисия и умеят да разговарят с децата на родния им език“, каза също Василева. Тя добави, че се провеждат много разяснителни кампании, съвместно с тях, а също така се провеждат и множество разговори, за да бъдат наясно с последиците от противообществените прояви, към които биха могли да прибегнат. \r\nМария ГЕОРГИЕВА", "date": "2018.11.06", "title": "Десислава Василева, Местна комисия за борба с противообществените прояви на малолетни и непълнолетни – Бургас: Наблюдава се спад на противообществените прояви"}
{"url": "http://www.focus-news.net/news/2018/11/06/2587224/predsedatelyat-na-abv-rumen-petkov-vrachi-na-pravosadniya-ministar-ofitsialnata-pozitsiya-na-partiyata-po-pridobivane-na-balgarsko-grazhdanstvo-i-po-rabotata-s-balgarite-v-chuzhbina.html", "text": "Председателят на ПП АБВ Румен Петков и експерти на партията връчиха на правосъдния министър Цецка Цачева официалната позиция по придобиване на българско гражданство и по работата с българите в чужбина. Това съобщиха от пресцентъра на  АБВ.  Позицията е изготвена във връзка с арестите и последните събития в Държавната агенция за българите в чужбина.  \r\nПред министъра на правосъдието Румен Петков изрази силно безпокойство от възможността към момента за субективна преценка на ръководството на Държавната агенция за българите в чужбина относно документите на кандидатстващите, безпокойство от липсата на прозрачност и от това, че служителите ДАБЧ могат да елиминират  документи от комплекта, подаден от всеки един от кандидатите и по този начин да обезсмислят кандидатстването им, безпокойство и от политическата спекула с даването на гражданство. Петков определи като тревожен и факта, че получаващите гражданство се регистрират целево на един адрес, в това число, по трафопостове. Това променя изборната география и фалшифицира изборния резултат, което е пряк удар върху демокрацията.  \r\nРумен Петков предостави на Цецка Цачева изключително силен доклад, изработен от Ивайло Калфин в качеството му на вицепремиер и министър на външните работи от края на 2007 година, където се разглежда детайлно работата в Агенцията и се отделя много сериозно място на диаспората, привличането на работна ръка от чужбина, възможностите държавата да подкрепя българското самосъзнание. Правосъдният министър прие документа с благодарност и отправи покана към АБВ за по-нататъшно експертно участие в цялостната промяна на нормативната уредба, която формулира работата на ДАБЧ. Петков изрази удовлетворение от срещата и готовност партията да се включи в работата по промените за работата на Държавната агенция за българите в чужбина с потенциала на ПП АБВ.", "date": "2018.11.06", "title": "Председателят на АБВ Румен Петков връчи на правосъдния министър официалната позиция на партията по придобиване на българско гражданство и по работата с българите в чужбина"}
{"url": "http://www.focus-news.net/news/2018/11/06/2587203/kyustendil-okolo-8-720-sa-obektite-ot-tipa-zaden-dvor-za-otglezhdane-na-ptitsi-v-oblastta.html", "text": "Около 8 720 са обектите от типа „заден двор” за отглеждане на птици в област Кюстендил. Това съобщи за  Радио „Фокус” – Кюстендил  д-р Велка Войнова от Областна дирекция по безопасност на храните – Кюстендил. По думите й този брой е условен. „Не мога да кажа със сигурност колко птици се отглеждат в тях, защото птиците не са животни, подлежащи на индивидуална идентификация. В тази категория обекти броят непрекъснато варира. Ако броят на птиците в началото на пролетта е по-висок, предвид това, че много хора си купуват подрастващи птици, а когато дойде есента те ги заколват за лична консумация. Броят изключително много варира”, каза д-р Войнова.  \r\nПо думите й важното е това, че всички обекти за отглеждане на животни, без значение какви са – дори и от типа на заден двор, трябва да бъдат регистрирани по реда на Закона за ветеринарномедицинската дейност. „Изключително облекчени са изискванията и условията за регистрация на този вид обекти. Те трябва да имат достатъчно количество вода за пиене, трябва да бъдат оградени по начин, осигуряващ безопасността на обекта и здравното благополучие на животните”, отбеляза д-р Войнова. По думите й трябва да има обособено място или помещение за фуража, който да е защитен от замърсяване. \r\nВенцеслав ИЛЧЕВ", "date": "2018.11.06", "title": "Кюстендил: Около 8 720 са обектите от типа „заден двор” за отглеждане на птици в областта"}
{"url": "http://www.focus-news.net/news/2018/11/06/2587214/babh-predlozhenieto-za-kriminalizirane-otglezhdaneto-na-zhivotni-v-neregistrirani-obekti-ne-se-otnasya-za-stopanite-otglezhdashti-gi-za-lichna-konsumatsiya.html", "text": "По повод предложението на БАБХ за криминализиране отглеждането на животни, което беше направено на 5 ноември, след срещата с представители на птицевъдния сектор, и некоректното му интерпретиране и комуникиране в публичното пространство, БАБХ уточнява, че евентуалната промяна ще засегне всички, които отглеждат и развъждат животни в разрез със законодателството и ги реализират на пазара и/или получават субсидии за това. Това съобщиха от пресцентъра на  БАБХ . Предложението не се отнася за стопаните, отглеждащи животни в задните си дворове, които ги използват за лична консумация, но не получават пари за това. \r\nПоследните години се засили практиката за безконтролно развъждане и търговия с животни и продукция от тях, което се отрази и на епизоотична обстановка. \r\nПредложението цели създаване на нормална атмосфера за бизнес на изрядните животновъди, без значение на големината на стопанствата им, както и предпазване на населението от закупуване на опасни храни.", "date": "2018.11.06", "title": "БАБХ: Предложението за криминализиране отглеждането на животни в нерегистрирани обекти не се отнася за стопаните, отглеждащи ги за лична консумация"}
{"url": "http://www.focus-news.net/news/2018/11/06/2587226/danail-kirilov-gerb-pravitelstvoto-na-troynata-koalitsiya-ne-izplati-nito-vednazh-preizchislenite-pensii.html", "text": "Правителството на Тройната коалиция не изплати нито веднъж преизчислените пенсии. Това каза председателят на правна комисия и депутат от ПГ на ГЕРБ Данаил Кирилов в дебатите по гласуването на първо четене на бюджета на ДОО за 2019 година, предаде репортер на  Агенция „Фокус“ . „Остави ги за плащане на първото правителство на Бойко Борисов“, заяви той. „До 1998 година минималната пенсия беше 67 лева. Правителството на Емилия Масларова отказваше да я индексира не със 17 лева, а със 17 стотинки“, припомни Данаил Кирилов. \r\nБиляна ИВАНОВА", "date": "2018.11.06", "title": "Данаил Кирилов, ГЕРБ: Правителството на Тройната коалиция не изплати нито веднъж преизчислените пенсии"}
{"url": "http://www.focus-news.net/news/2018/11/06/2587227/zam-ministar-denitsa-nikolova-shte-otkrie-diskusiya-za-obsazhdane-na-predlaganite-promeni-v-zakona-za-regionalnoto-razvitie.html", "text": "Заместник-министърът на регионалното развитие и благоустройството Деница Николова ще открие дискусия за обсъждане на предлаганите промени в Закона за регионалното развитие. Това съобщиха от пресцентъра на  Министерство на регионалното развитие и благоустройството . Събитието ще се проведе на 7 ноември 2018 г. от 12.30 часа в хотел „Интер Континентал“ в София. Форумът ще се предава на живо и по интернет в  , като ще бъде активирана и възможност за коментари и въпроси в реално време. \r\nНа форума ще бъдат коментирани промяната в териториалния обхват на районите от ниво 2, оптимизация на системата от стратегически документи за регионално и пространствено развитие, както и промени в съставите, отговорностите и функциите на звената и органите за управление на регионалното развитие.  \r\nПоканени за участие са народни представители, областни управители, представители на управляващите органи на оперативните програми, Националното сдружение на общините в Република България, представители на организации на работодатели и синдикати, представители на академичната и научната общност, неправителствени граждански организации, секторни министерства.", "date": "2018.11.06", "title": "Зам.-министър Деница Николова ще открие дискусия за обсъждане на предлаганите промени в Закона за регионалното развитие"}
{"url": "http://www.focus-news.net/news/2018/11/06/2587225/yulian-angelov-obedineni-patrioti-nyamat-li-sram-bsp-kogato-govoryat-za-pensiite.html", "text": "Нямат ли срам БСП, когато говорят за пенсиите. Това каза секретарят на ПГ на „Обединени патриоти“ Юлиан Ангелов в дебатите по гласуването на първо четене на бюджета на ДОО за 2019 година, предаде репортер на  Агенция „Фокус“ . „Да припомним - когато предложихме минималната пенсия да бъде 300 лева, къде бяха депутатите ви, г-жо Нинова“, коментира той. „Това не се постигна заради вас, трябваха 5 гласа. Не знам как не ви е срам“, посочи Юлиан Ангелов. „20 човека от 50 от БСП гласуваха тогава. Може да проверите“, каза още той. \r\nБиляна ИВАНОВА", "date": "2018.11.06", "title": "Юлиан Ангелов, „Обединени патриоти“: Нямат ли срам БСП, когато говорят за пенсиите"}
{"url": "http://www.focus-news.net/news/2018/11/06/2587228/plovdiv-katastrofa-mezhdu-kamion-i-lek-avtomobil-zatrudnyava-dvizhenieto-pri-tsentralna-gara-po-parvonachalni-danni-nyama-postradali.html", "text": "Катастрофа затруднява движението при Централна гара в Пловдив. Това съобщи за  Радио „Фокус“-Пловдив  говорителят на ОДМВР-Пловдив. Около 17.00 ч. странично се ударили тежкотоварен и лек автомобил. По първоначални данни няма пострадали. Пътни полицаи са на мястото на инцидента. \r\nЦветана ТОНЧЕВА", "date": "2018.11.06", "title": "Пловдив: Катастрофа между камион и лек автомобил затруднява движението при Централна гара, по първоначални данни няма пострадали"}
{"url": "http://www.focus-news.net/news/2018/11/06/2587229/stara-zagora-kazanlak-e-vklyuchen-v-natsionalno-prouchvane-za-pazara-na-truda.html", "text": "Работна среща на тема „Несъответствия на пазара на труда“ ще се проведе на 7 ноември от 14.00 часа в зала „Чудомир“ в Казанлък. Това каза за  Радио „Фокус“  Цветанка Пискова, председател на Синдикалния регионален съюз на КТ „Подкрепа“. Тя поясни че организатори на срещата са Сдружение „Солидарна България“ и Фондация „Фридрих Еберт“. Целта на срещата е изясняване на причините за несъответствията на пазара на труда: „Работодателите твърдят, че има ясно изразен недостиг на работници. От друга страна българските работници продължават да напускат страната, което донякъде е и причината за официалното намаление на броя на безработните“, каза още Пискова. \r\nВ рамките на проучване ще бъдат проведени три регионални срещи между работодатели, синдикални организации и местни бюра по труда, с цел уточняване на причините за нивата на заетост и безработица. Сред градовете, които ще бъдат посетени са: Варна, Казанлък и Пловдив. Изводите ще бъдат описани във финален доклад. Анализът ще завърши с препоръки към управляващите за коригиране на дефектите при търсене и предлагане на труд в България. Изводите и препоръките ще станат част от официални становища и позиции на синдикати, ще бъдат представени на срещи с парламентарно представени партии.  \r\nСлавяна ГАЙДАРОВА", "date": "2018.11.06", "title": "Стара Загора: Казанлък е включен в национално проучване за Пазара на труда"}
{"url": "http://www.focus-news.net/news/2018/11/06/2587230/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. Това каза пред  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Няма регистрирани тежки пътни инциденти през изминалия ден по републиканската пътна мрежа в региона. \r\nНатоварено е движението в областния център. Всички светофарни уредби в града са изправни. Ремонтни дейности се извършват на улица „Марица“, която е затворена в участъка от улица „Илинден“ до улица „Иван Михайлов“. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване се е образувало на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Задръствания се образуват на моменти на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nЛора КАЛЧЕВА", "date": "2018.11.06", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/11/06/2587233/sliven-bez-problemi-se-osashtestvyava-dvizhenieto-po-patishtata-v-oblastta.html", "text": "Без проблеми се осъществява движението по пътищата в Сливенска област. Пътните настилки са сухи и нормално проходими. Трафикът е интензивен, съобщиха от  Областно пътно управление-Сливен . \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти се извършват по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.11.06", "title": "Сливен: Без проблеми се осъществява движението по пътищата в областта"}
{"url": "http://www.focus-news.net/news/2018/11/06/2587223/krum-zarkov-bsp-gerb-da-popitat-pensionerite-kak-se-zhivee-s-210-leva-i-togava-da-govoryat-za-adekvatnost-na-pensiite.html", "text": "Попитайте пенсионерите как се живее с 210 лева и тогава говорете за адекватност на пенсиите. Това каза зам.-председателят на ПГ на БСП Крум Зарков в дебатите по гласуването на първо четене на бюджета на ДОО за 2019 година, предаде репортер на  Агенция „Фокус“ . „Увеличавате заплатите си на всеки три месеца, значи за едни увеличение е възможно, а за други не“, коментира той към ГЕРБ. „Преизчислихте заплатите си 44 пъти“, обяви Крум Зарков. \r\nБиляна ИВАНОВА", "date": "2018.11.06", "title": "Крум Зарков, БСП: ГЕРБ да попитат пенсионерите как се живее с 210 лева и тогава да говорят за адекватност на пенсиите"}
{"url": "http://www.focus-news.net/news/2018/11/06/2587232/danail-kirilov-gerb-bsp-vlyazoha-kato-mishki-v-plenarna-zala.html", "text": "Без оглед субективното ви разбиране - не може да надхитрите нормите на Правилника. Това каза председателят на правна комисия и депутат от ПГ на ГЕРБ Данаил Кирилов в дебатите по гласуването на първо четене на бюджета на ДОО за 2019 година, предаде репортер на  Агенция „Фокус“ . „Опозицията продължава с манипулациите. Не колега юрист, а колега от транспортна комисия излезе на трибуната“, посочи той по повод декларацията на зам.-председателя на ПГ на БСП Георги Свиленски. „На Корнелия Нинова й липсват спомените през 2013 година. Председателят на парламента Михаил Миков определяше кворума като казваше - „Има видимо мнозинство“, коментира Данаил Кирилов. „Следващия път ще извадя отчетите ви за командировъчните за този уикенд“, посочи той към БСП. „Къде сте г-жо Нинова, няма ви като регистрация“, попита Данаил Кирилов. „Влязохте като мишки тук“, се обърна той към опозицията. В отговор Георги Свиленски настоя на Данаил Кирилов да бъде наложено наказание. „Моля, да ми определите наказание съобразно тежестта на нарушението. По-скоро исках да кажа мишлета, а не мишки“, заяви Данаил Кирилов.  \r\nБиляна ИВАНОВА", "date": "2018.11.06", "title": "Данаил Кирилов, ГЕРБ: БСП влязоха като мишки в пленарна зала"}
{"url": "http://www.focus-news.net/news/2018/11/06/2587234/am-trakiya-politseyski-patruli-sa-razpolozheni-na-izhoda-na-sofiya-i-pri-tunel-trayanovi-vrata-v-posoka-plovdiv.html", "text": "Полицейски патрул с регистрационен номер 6900, снабден с радар, е разположен на изхода на София в посока Пловдив, предаде репортер на  Агенция „Фокус“ . Патрул с регистрационен номер 9658 има при тунел на „Траянови врата“ отново в същата посока. Полицейска кола с регистрационен номер 2888 е разположена на входа на па Пазарджик при затвора.", "date": "2018.11.06", "title": "АМ „Тракия“: Полицейски патрули са разположени на изхода на София и при тунел „Траянови врата“ в  посока Пловдив"}
{"url": "http://www.focus-news.net/news/2018/11/06/2587235/pregled-na-mezhdunarodnite-novini-do-18-chasa-agentsiya-fokus.html", "text": "Лидерът на „Демократическата партия на албанците“ и бивш кмет на сръбския град Прешево Рагми Мустафа е уверен, че следващата пролет Прешевската долина ще бъде част от Косово. Градоначалникът заяви пред  излъчващия на албански скопски телевизионен канал „Алсат – М“ , че очаква това да се случи с помощта на Вашингтон и Брюксел, тъй като това ще отвори пътя за евроатлантическа интеграция на целия регион. \r\n„Тъй като САЩ и Европейския съюз са добре информирани за стремежите на албанците и тяхната добра воля за мирно разрешаване на проблема ни дава голяма увереност, че ще подкрепят искането на албанците. Искаме този ден да не бъде далечен. Много силно вярваме, че през следващата пролет ще има развитие и всичко ще бъде решено. Прешево, Медведжа и Буяновац ще бъдат интегрална част от територията на Република Косово, за да се прекратят веднъж завинаги албанско-сръбските проблеми в Западните Балкани, както и за да се открие пътят на Косово, а и на другите съседни държави, към евроатлантическа интеграция“, заяви Мустафа. \r\nАрдиата Синани от „Партията на демократическото действие“ с щабквартира в Буяновац заяви, че крайната дискриминация на албанците от сръбското правителство налага обединението на албанските територии с Косово. \r\n„На нас не ни остава друго, освен да потърсим нашето право за обединение с Косово. Албанското население изрази своето мнение и воля на референдума от 1 и 2 март 1992 година и сега това нещо се съживява. Нормално е да е в интерес на албанците от Прешевската долина. Това е воля, която със сигурност трябва да се реализира“, заяви Синани. \r\nИ лидерът на ДР ДПА Сами Салиху смята, че обединението с Косово е най-доброто решение за Долината. \r\n„Това е мечта на всеки албанец, който живее в Прешевската долина – един ден да се обедини с Косово. Това би било най-доброто решение и по този начин ще бъде спасена Прешевската долина. Но това е в рамките на нашите желания и воля, а какви ще бъдат политическите реалности, какви ще бъдат регионалните обстоятелства, това не зависи от нас, като местна власт“, заяви Салиху. \r\nЗа разлика от политическите си опоненти, настоящият кмет на Прешево Шчиприм Арифи казва, че е за обединение, но на всяка цена. Арифи е против размяна на територии и подчертава, че европейско Косово ще бъде сила, която ще подкрепя албанците в Долината, ако тя остане в Сърбия. \r\n„Лидерите на Прешевската долина бяха много ясни в позициите си – казаха „да“ за присъединяване към Република Косово, каза „да“, но „не на всяка цена“. Ако ние създадем нестабилност в региона – „не“. Ако не ни разделят, например, Медведжа да остане в Сърбия, а Буяновац и Прешево се присъединят – „не“. Ако заплашим подкрепата на международните представители и конкретно Германия – тогава „не“. Не искаме да загубим дългосрочното приятелство“, заяви Арифи. \r\nНа референдума от 1 и 2 март 1992 година 98% от жителите на Прешевската долина гласуват за териториална и политическа автономия, с право да се присъединят към косово. Идеята на косовския президент Хашим Тачи за обединение между Долината и Косово е резултат от множеството молби на партийните лидери и гражданите на региона, изпратени до Прищина, в диалога със Сърбия да говори и за техните права. \r\n***  Австрийският канцлер Себастиян Курц заяви във вторник по време на посещението си в Прищина, че „каквото и споразумение да се постигне“ между Косово и Сърбия, „дори и да е промяна на границите, то ще бъде подкрепено от Европейския съюз“, предава  държавната „Радио и телевизия Косово (RTK) . \r\nКурц, чиято страна е ротационен председател на Съвета на ЕС, заяви още, че без мирно споразумение между Прищина и Белград не може да има мирно съвместно съществуване и регионална стабилност. \r\n„Мирно споразумение между Прищина и Белград е основата... за членство в ЕС и гаранция за постигане на сигурност, стабилност, мир, икономически растеж и просперитет“, заяви австрийският канцлер по време на съвместната пресконференция с домакина си – косовският президент Хашим Тачи. \r\nКурц пристигна в Прищина от Белград, където също предупреди, че членството в Съюза зависи от разрешаването на косовския въпрос. \r\nПредставители на Сърбия и Косово в последно време извадиха на преден план идеята за размяна на територии – Прешевската долина за Косово, а Северна Митровица за Сърбия. \r\n„Каквото и споразумение да се постигне, дори да е промяна на границите или корекция на границите, то ще бъде покрепено от ЕС“, увери Курц. \r\n***  Русия няма за какво да говори с Великобритания по случая „Скрипал“, докато Лондон не предостави консулски достъп до Юлия Скрипал, заяви във вторник руският министър на външните работи Сергей Лавров, цитиран от  ТАСС . \r\n„Ако има конкретни факти (по случая „Скрипал), ние сме готови да ги разгледаме“, заяви Лавров. „Но в момента, навярно, най-главното е нашето искане към Лондон да покаже нашата руска гражданка и нейния баща“. \r\n„Той (Сергей Скрипал) е също и поданик на Великобритания, но неговата дъщеря е само гражданка на Русия“, продължи министърът. „Вече половин година ни отказват да се видим с нея, отхвърлят дори искането ни просто да я покажат, че е жива – това е неприемливо“. \r\n„И докато тази високомерна позиция на Великобритания не се промени, няма абсолютно нищо, което можем да обсъждаме по този въпрос“, отсече Лавров. \r\n***  Президентът на САЩ Доналд Тръмп ще се затвори в Белия Дом в деня на междинните избори в страната, след като не спря да обикаля Съединените щати през последните две седмици в хода на предизборната кампания на Републиканците, пише  онлайн изданието на Washington Examiner . \r\nПрессекретарят на Белия Дом Сара Хъкаби Сандърс заяви, че държавният глава ще прекара вторник, „в телефонни разговори, проследяване на изборите за Конгрес, Сенат и губернатори из цялата страна и в срещи със своя политически екип, за да получава най-новата информация в реално време“. \r\n„След три събития в три щата и четири полета, президентът Тръмп изглеждаше разбираемо изтощен, докато слизаше от Air Force One тази сутрин в 02:19 часа“, съобщиха от Белия Дом. „Докато се прибере в Белия Дом стана 02:43. Говорителят Сара Сандърс заяви, че Тръмп ще прекара деня в телефонни разговори и срещи със своя политически екип“. \r\nПрезидентът и първата дама Мелания Тръмп са поканили семейството си и приятели да гледат резултатите от изборите в Белия Дом по-късно вечерта, добави още Сандърс. \r\nИзданието припомня, че Тръмп е прекарал по-голямата част от последната седмица на път, провеждайки 11 митинга в 8 щата. В понеделник държавният глава е посетил Индиана, Мисури и Охайо преди да се върне в Белия Дом. \r\nАмериканският лидер омаловажи предвижданията, че Демократите ще спечелят мнозинство в Конгреса. На тях са им нужни 23 места, за да го направят. \r\n„Не мисля, че това ще се случи“, заяви Тръмп пред журналистите в понеделник. „Мисля, че вървим много добре за Конгреса. Мисля, че сме много добре и за Сената“. \r\n***  Американците започнаха да гласуват във вторник на критичните междинни избори в САЩ, на които ще дадат присъдата си за двугодишното управление на президента Доналд Тръмп, предава  AFP . \r\nОколо три четвърти от 50-те щати в източната и централната част на страната вече започнаха да гласуват в 13:00 българско време (06:00 местно време). \r\nРепубликанците са наясно, че ако загубят мнозинството си в Камарата на представителите, Демократите ще могат да блокират политическите им инициативи през, най-малко, следващите две години.  \r\nГласува се за 435 места в долната камара на Конгреса, 35 места в 100-членния Сенат и 36 губернаторски поста. \r\nСпоред почти всички предварителни анкети, Демократите имат добри шансове да спечелят Камарата на представителите, докато Републиканците почти със сигурност ще запазят Сената, но същите предричаха сигурна победа на Хилъри Клинтън срещу Доналд Тръмп на изборите през 2016 година, така че едва ли те могат да бъдат смятани за някакъв ориентир. \r\nКлючов фактор ще е избирателната активност, която може да разбие много прогнози. \r\n*** Парламентът на германската провинция Бавария преизбра Маркус Зьодер от Християнсоциалния съюз (ХСС) за министър-председател на областта, предава  ТАСС . \r\n„За“ това решение са гласували 110 депутати, докато „против“ са се изказали 89. Трима депутати са се въздържали. \r\nРуската агенция припомня, че в средата на октомври в Бавария се проведоха регионални избори, на които победи ХСС на Хорст Зеехофер. Въпреки че консерваторите заеха първо място те загубиха мнозинството си в местния парламент и бяха принудени да търсят партньор за коалиция. В крайна сметка те намериха такъв в лицето на друга дясна партия – „Свободните избиратели“. \r\nЗьодер зае длъжността премиер на Бавария през март 2017 година, сменяйки на поста Зеехофер, който остана председател на ХСС и оглави Министерството на вътрешните работи на Германия. \r\n***  Президентът на Франция Еманюел Макрон призова във вторник за създаване на „истинска европейска армия“, за да може континента да се защитава от Русия и дори САЩ, като това се случва, докато светът отбелязва 100-годишнината от края на Първата световна война, съобщава  AFP . \r\nМакрон, който настоява за създаване на общи въоръжени сили на Европейския съюз, откакто дойде на власт, подчерта, че Европа трябва да намали зависимостта си от американската военна мощ, особено, след като президентът на САЩ Доналд Тръмп обяви, че вади страната от договор за ограничаване на ядреното оръжие от Студената война. \r\n„Трябва да се защитаваме от Китай, Русия и дори САЩ“, заяви френският държавен глава пред радио Europe 1. \r\n„Когато виждам, че президентът Тръмп обявява, че излиза от голям договор за разоръжаване, подписан след европейската ракетна криза през 80-те, си мисля, кой е основната жертва? Европа и нейната сигурност“, обясни държавният глава. \r\n„Няма да защитим европейците, освен ако не решим да имаме истинска Европейска армия“, увери още той в интервюто, записано в понеделник вечерта във Вердюн, където е в рамките на обиколката си на Западния фронт от времената на Първата световна война. \r\nИзправен пред „Русия, която е на нашите граници и показа, че може да бъде заплаха“, Макрон посочи: „Имаме нужда от Европа, която може да се защитава по-добре сама, без да зависи изключително от САЩ“. \r\nПрез миналата година ЕС стартира съвместен фонд за отбрана в размер на няколко милиарда евро, предназначен да развие военния капацитет на Европа и да направи континента по-стратегически независим, отбелязва „Франс прес“. \r\nФранция също оглавява създаването на сила от девет страни, предназначена да бъде в състояние бързо да създаде съвместна военна операция, да евакуира от военна зона или да окаже помощ при природно бедствие, добавя още френската агенция. \r\n\"Мирът в Европа е несигурен\", заяви Макрон пред „Европа1“. \r\n\"Бяхме засегнати от опити за проникване в кибер пространството и многобройни интервенции в нашите демокрации\", каза той, очевидно, визирайки Русия. \r\nТой също така предупреди за \"авторитарните сили, които се възстановяват и преуспяват на границите на Европа\". \r\nМакрон предупреди за нарастващия национализъм, докато се готви да посрещне десетки световни лидери, включително Тръмп и руския президент Владимир Путин, в неделя, за да отбележи 100 години от края на Първата световна война. \r\nДържавният глава повтори предупреждението си във вторник, че е поразен от сходствата между днешния свят и финансовата криза и \"национализмът, който играе върху страховете на хората\" от 30-те години на миналия век. \r\n\"Мирът и благоденствието, на които Европа се радва от 70 години, са златен момент в нашата история\", каза той, като предупреди, че това е изключение, а не правило. \r\n„От хилядолетия, това никога не е траело толкова дълго“, посочи президентът на Франция Еманюел Макрон. \r\n***", "date": "2018.11.06", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/11/06/2587236/sport-balgariya-priema-evropeyskoto-parvenstvo-po-voleybol-do-17-godini.html", "text": "България ще бъде домакин на Европейското първенство по волейбол за момчета до 17 години. Решението бе взето по време на Административния съвет на Европейската конфедерация по волейбол в Будапеща. Турнирът ще се проведе от 13 до 21 юли в София, а квалификациите ще са в края на април. Българските волейболисти си осигуриха място на турнира със спечелването на Балканиадата през тази година. Състезателите на Мартин Стоев победиха с 3:1 гейма Турция на финала.", "date": "2018.11.06", "title": "Спорт: България приема Европейското първенство по волейбол до 17 години"}
{"url": "http://www.focus-news.net/news/2018/11/06/2587237/veliko-tarnovo-zatvoren-poradi-svlachishte-e-uchastak-ot-patya-mezhdu-selata-tsarski-izvor-i-draganovo.html", "text": "В едната лента се осъществява движението в участък от пътя между Павликени и село Горна Студена, съобщиха за  Радио „Фокус“ – Велико Търново  от Областно пътно управление - Велико Търново. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на ноември. Трафикът в района се  пропуска последователно в двете посоки от регулировчици. Остава затворен поради свлачище  участък от пътя Царски извор – Драганово, обходният маршрут е през село Сушица. \r\nВ едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. \r\nОтворен за движение на всички превозни средства е Проходът на Републиката. \r\nОграничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по направлението Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. \r\nДвижението по пътя Дебелец - Средни колиби - Елена е ограничено за моторни превозни средства над 10 тона поради намален габарит на пътното платно. Обходният маршрут е през Дебелец – Велико Търново – Лясковски кантон – Миндя – Елена, и обратно. \r\nМария НЕДЕВА", "date": "2018.11.06", "title": "Велико Търново: Затворен поради свлачище е участък от пътя между селата Царски извор и Драганово"}
{"url": "http://www.focus-news.net/news/2018/11/06/2587239/varna-intenziven-e-trafikat-v-tsentralnata-chast-na-grada.html", "text": "Интензивен е трафикът в централната част на Варна, както и по булевардите „Сливница“ и „Цар Освободител“, предаде репортер на  Радио „Фокус“ – Варна . Новоизграденият участък на бул. „Сливница“ във Варна вече е отворен за движение. По т.нар. пробив могат да преминават моторни превозни средства към ул. „Атанас Москов“. Водачите трябва да преминават с повишено внимание през новите кръгови кръстовища на булевардите „Сливница“ и „Владислав Варненчик“, в участъците на пресичане с новия бул. „Васил Левски“. Дейностите напредват и създадената временна организация на движение затруднява трафика. Участъкът по ул. „Георги Бенковски“ между бул. „Сливница“ и бул. „Владислав Варненчик“ остава затворен за движение. Работи се и по реконструкция на улична мрежа на бул. „Осми Приморски полк” в участъка от бул. „Васил Левски” до бул. „Христо Смирненски”, включващ основен ремонт на пътен възел „Виница” и пешеходния подлез. Продължават ремонтните дейности и по старата част на бул. „Васил Левски“ в участъка от ул. „Подвис“ до бул. „Осми Приморски полк“. Агенция „Пътна инфраструктура“ напомня на шофьорите, че трябва да се движат с повишено внимание по автомагистрала „Хемус“ в участъка между пътен възел „Невша“ и пътен възел „Млада Гвардия“, от км 375+800 до км 381+500, в посока Варна – София. Движението в района се осъществява в дясно платно двупосочно заради ремонтни дейности на асфалтовата настилка. \r\nДиана СТОЕВА", "date": "2018.11.06", "title": "Варна: Интензивен е трафикът в централната част на града"}
{"url": "http://www.focus-news.net/news/2018/11/06/2587240/gabrovo-ogranicheno-za-prevozni-sredstva-nad-10-tona-e-dvizhenieto-v-uchastak-ot-patya-mezhdu-selo-kramolin-i-veliko-tarnovo.html", "text": "Ограничено за превозни средства над 10 тона е движението в участък от пътя между село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444., съобщиха за  Радио „Фокус“ – Велико Търново  от Областно пътно управление – Габрово. \r\nПроходът „Шипка“ е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено е движението в участък от пътя между кварталите „Чехлевци“ и „Велчевци“, съвпадащ с ул. „Малина“ в Габрово. Причината е извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал „Чехлевци“ по път III-5004, път II-44 и път III-4404. \r\nПропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е до края на ноември. \r\nМария НЕДЕВА", "date": "2018.11.06", "title": "Габрово: Ограничено за превозни средства над 10 тона е движението в участък от пътя между село Крамолин и Велико Търново"}
{"url": "http://www.focus-news.net/news/2018/11/06/2587242/blagoevgrad-normalno-se-osashtestvyava-preminavaneto-prez-granichnite-punktove-v-oblastta.html", "text": "С нормална интензивност е трафикът на ГКПП „Кулата-Промахон“. Това съобщиха за  Радио „Фокус“-Пирин  от „Гранична полиция“. Без забавяне се осъществява преминаването на ГКПП „Илинден-Ексохи“. Нормално се преминава и през останалите контролно-пропусквателни пунктове на границата с Република Гърция. Не е интензивен и трафикът на ГКПП „Златарево-Ново село“ на българо-македонската граница. \r\nЛора КАЛЧЕВА", "date": "2018.11.06", "title": "Благоевград: Нормално се осъществява преминаването през граничните пунктове в областта"}
{"url": "http://www.focus-news.net/news/2018/11/06/2587243/ministar-mladen-marinov-shte-otkrie-obnovenata-sgrada-na-ru-samokov-na-7-noemvri.html", "text": "Министър Младен Маринов ще открие обновената сграда на РУ - Самоков. Това съобщиха от пресцентъра на  МВР . Събитието ще се проведе на 7 ноември от 14.30 часа пред районното управление на МВР в Самоков", "date": "2018.11.06", "title": "Министър Младен Маринов ще открие обновената сграда на РУ - Самоков на 7 ноември"}
{"url": "http://www.focus-news.net/news/2018/11/06/2587244/yahoocom-dzhamiite-v-niderlandiya-poiskaha-ban-za-gert-vilders-v-tuitar.html", "text": "Организация, представляваща 144 турски джамии в Нидерландия, поиска от „Туитър“ да блокира акаунта на анти-ислямския политик Герт Вилдерс за подбуждане към омраза, съобщава  Yahoo.com . \r\nТурската ислямска културна федерация (ТИКФ) изпрати писмо в петък, в което иска „перманентен „бан“ на в „Туитър“ на господин Герт Вилдерс... за постоянните му публикации в „Туитър“ на съобщения, изображения и друго съдържание, което изразява поведение на омраза“. \r\nВ писмото се казва, че „туитовете“ на Вилдерс нарушават правилата на „Туитър“, като се добави: „Неговите пълни с омраза послания се разпространяват по целия свят благодарение на трибуната и възможностите, които му се предоставят от „Туитър“. \r\nВ подобна публикация от септември м.г., холандският политик нарече пророка Мохамед „педофил, масов убиец, терорист и ненормалник“. \r\n„Запазваме си правото на правни действия и мерки, ако не предприемете посочените действия в рамките на 21 дни от получаването на писмото“, се казва в документа. \r\nАдвокатът на ТИКФ Ейдер Косе заяви в понеделник пред AFP, че ще предприеме правни действия ако не бъде направено нищо. \r\n„Да стигнем до съда е последното нещо, което искаме, но ще го направим, ако това се наложи“, заяви Косе. \r\nАдвокатът посочи, че много от „туитовете“ на Вилдерс нарушават законите на няколко страни, включително Тунис, Мароко, Пакистан и Индонезия. \r\nВилдерс реагира на искането до „Туитър“ да бъде „баннат“. Той нарече тези действия „лудост“. \r\nПревод и редакция:", "date": "2018.11.06", "title": "Yahoo.com: Джамиите в Нидерландия поискаха „бан“ за Герт Вилдерс в „Туитър“"}
{"url": "http://www.focus-news.net/news/2018/11/06/2587245/predstoyashti-sabitiya-v-stranata-za-7-noemvri-agentsiya-fokus.html", "text": "*** \r\nОт 9.00 часа ще се проведе заседание на Народното събрание.  \r\n*** \r\nОт 09.30 часа в зала 6 на НДК вицепрезидентът Илияна Йотова ще открие Първи конгрес по трудова медицина и експертиза на работоспособността с международна конференция по проекта „ЕПСИЛОН“. \r\n*** \r\nОт 10.00 часа ще се проведе заседание на Министерски съвет. \r\n*** \r\nОт 09.00 часа 4 състав на Специализирания наказателен съд ще гледа дело срещу Юлиян Т, Христо С. и др., обвинени в образуване и ръководене на организирана престъпна група.  \r\n*** \r\nОт 09.00 часа в „Гранд Хотел София“ ще се проведе 11-ата Научна конференция „Науката – от възможност към действие“.  \r\n*** \r\nОт 09.30 часа в зала „Средец“ в София Хотел Балкан“, Изпълнителната агенция за насърчаване на малките и средните предприятия организира Българо- азербайджанския бизнес форум с провеждане на двустранни срещи. Форумът ще бъде открит от съпредседателите на междуправителствената комисия   Теменужка Петкова, министър на енергетиката на Република България и Инам Керимов, министър на селското стопанство на Република Азербайджан. Участие в официалната част ще вземат представители на българските институции, ангажирани с насърчаване на двустранното търговско-икономическо сътрудничество. \r\n*** \r\nОт 9.30 часа 15 състав на Специализирания наказателен съд ще гледа дело срещу Алексей П., Антон П. и др., обвинени в образуване и ръководене на организирана престъпна група.  \r\n*** \r\nОт 9.30 часа 8 състав на Специализирания наказателен съд ще гледа дело срещу Цветан В., Александър П. и др., обвинени в образуване и ръководене на организирана престъпна група.  \r\n*** \r\nВ 10.00 часа в зала Витоша на Интер Експо център ще се състои втората национална конференция SMARTOURISM.BG. \r\n*** \r\nОт 10.00 часа 2 състав на Специализирания наказателен съд ще гледа дело срещу Божидар К., Иван Т. и др., обвинени в образуване и ръководене на организирана престъпна група.  \r\n*** \r\nОт 10.00 часа 2 състав на Специализирания наказателен съд ще гледа дело срещу Божидар К., Иван Т. и др., обвинени в образуване и ръководене на организирана престъпна група.  \r\n*** \r\nОт 10.00 часа 6 състав на Специализирания наказателен съд ще гледа дело срещу Кирил К., Благой Д. и др., обвинени в образуване и ръководене на организирана престъпна група.  \r\n*** \r\nОт 10.00 часа 13 състав на Специализирания наказателен съд ще гледа дело срещу Фарес Ф., Светослав Е. и др., обвинени в образуване и ръководене на организирана престъпна група.  \r\n*** \r\nОт 11.00 часа в СБАЛАГ „Майчин дом“ ще бъде представена иновативна система за ранна диагностика на рак на гърдата.  \r\n*** \r\nВ 11.00 часа в Аулата на Ректората на СУ „Св. Климент Охридски“, проф. Щефан Хобе от Университета в Кьолн ще бъде удостоен с почетното звание „доктор хонорис кауза“ на висшето учебно заведение.  \r\n*** \r\nОт 11.00 часа 9 състав на Специализирания наказателен съд ще гледа дело срещу Атанас П., Веселин М. и др., обвинени в образуване и ръководене на организирана престъпна група.  \r\n*** \r\nОт 11.00 часа в конферентната зала на БСК (ул. „Алабин“ 16-20) ще бъдат представени резултатите от две изследвания, проведени в рамките на Проект № BG05SFOP001-3.003-0028-C01 „Повишаване на доверието на обществото в съдебната система чрез оценка и анализ на съдебната реформа“, финансиран от Европейския съюз и Оперативна програма „Добро управление“, изпълняван от Центъра за законодателни оценки и законодателни инициативи (ЦЗОЗИ). \r\n*** \r\nОт 11.00 часа в централата на АБВ ръководството на партията ще даде пресконференция, на която ще бъдат обсъдени заплахите за България от разваляне на Договора за ликвидиране на ракетите със среден обсег на действие.  \r\n*** \r\nОт 12.00 часа в Гранитна зала на Министерски съвет, министърът на образованието и науката Красимир Вълчев ще участва в заседание на Координационното звено по Механизма за обхващане и задържане в образователната система на деца и ученици. След заседанието в 13.00 часа се предвижда брифинг.  \r\n*** \r\nОт 12.30 часа в хотел „Интер Континентал“ Министерството на регионалното развитие и благоустройството организира дискусия за обсъждане на предлаганите промени в Закона за регионалното развитие. В събитието ще вземе участие зам.-министърът на регионалното развитие Деница Николова.  \r\n*** \r\nОт 13.30 часа 11 състав на Специализирания наказателен съд ще гледа дело срещу Маджар К., Венелин К. и Мирослав К., обвинени в образуване и ръководене на организирана престъпна група.  \r\n*** \r\nОт 7 до 10 октомври в Интер Експо Център ще се проведат изложения, посветени на новостите и развитието на хранително вкусовия и хорека сектора. Официалното откриване ще се състои в централното фоайе от 14.00 часа. Очаква се участие да вземе и министърът на земеделието, храните и горите Румен Порожанов.  \r\n*** \r\nОт 14.00 часа 7 състав на Специализирания наказателен съд ще гледа дело Ивайло Ст., Венцеслав Д. и др., обвинени в образуване и ръководене на организирана престъпна група.  \r\n*** \r\nОт 14.30 часа в зала 134 в сградата на парламента на пл. „Кн. Александър І“ 1 председателят на Народното събрание Цвета Караянчева ще представи на заседание на Комисията по правни въпроси мотивите на законопроекта за изменение и допълнение на Наказателния кодекс, свързан с предоставяне на всеобхватна и широка защита на жените и децата – жертви на домашно насилие и всички форми на агресия срещу тях. \r\n*** \r\nОт 14.30 часа в зала „Изток“ на Народното събрание ще се проведе среща-дискусия, свързана с проблемите, породени от т.нар. фалшиви новини. Форумът се организира от ВМРО.  \r\n*** \r\nОт 17.30 часа в сградата на Австрийското посолство в България ще бъде отбелязана 10-годишнината на фондация ,,Конкордия България“. \r\n*** \r\nОт 18.00 часа в залата на ГС на БСП- София, на ул. „Леге“ 10, ет. 1, Литературен салон  „Леге 10“ организира възпоменателна вечер за акад. Стефан Младенов на тема „Науката в полза на икономиката“. \r\n*** \r\nОт 18.00 часа в клуб „Журналист“ в СБЖ, на бул. Граф Игнатиев № 4, 1 ет., ще се състои премиерата на книгата „Тъй рече Виктор“ на Маргарита Петкова. \r\n*** \r\nОт 11.00 часа пред сградата на ОДМВР – Бургас, разположена на ул. „Христо Ботев“ № 46, ще се проведе официална церемония за отбелязване на професионалния празник на полицейските служители. От 14.00 часа в двора на училище „П.К.Яворов“ в к-с „Лазур“ ще се проведа демонстрационни действия на служителите от „Специализираните полицейски сили“. \r\n*** \r\nОт 17.00 часа пред пред „Паметника на приморци, загинали в Сръбско-българската война 1885 година”, до сградата на Община Варна ще се състои военен ритуал за полагане на венци и цветя, отслужване на заупокойна молитва и изпълнение на шоу-спектакъл от представителен блок от курсанти по повод 140 години от създаването на Българската земска война и 133 години от победата при Сливница през Сръбско-българската война 1885 година. \r\n***  \r\nОт 10.30 часа в аудитория 321 на Ректората на ВТУ ще се проведе удостояване на Струмишкия митрополит Наум с титлата „Почетен доктор“ на ВТУ „Св. св. Кирил и Методий“.  \r\n***  \r\nОт 10.30 часа в Областна дирекция на МВР ще се проведе откриване на изложба и награждаване на децата от центровете за работа с деца и младежи, участвали в конкурса „Полицаят – моят приятел“.  \r\n***  \r\nОт 11.00 часа в МДТ „Константин Кисимов“ ще бъде представена „Пипи Дългото чорапче“ – детска постановка.  \r\n***  \r\nОт 16.30 часа в прес залата на стадион „Ивайло“ ще се проведе изнесена приемна на Председателски съвет на Великотърновски общински съвет.  \r\n***  \r\nОт 17.30 часа в Изложбени зали „Рафаел Михайлов“ ще се проведе откриване на изложба „Сърцето на поета“ с автор Цанко Петров.  \r\n***  \r\nот 18.00 часа, в пресклуба на БТА ще се проведе среща на дискусионен клуб \"Димитър Благоев-Никола Габровски\". Гост ще бъде политологът проф. Тодор Галунов. Ще се обсъжда актуалната политическа обстановка в общината.  \r\n***  \r\nОт 18.00 часа в Художествена галерия „Борис Денев“ ще се проведе откриване на „50+50+30“ – съвместна изложба на Мариета Конова и Марио Конов.  \r\n*** \r\nОт 18.00 часа пред паметника „Майка България“ ще се проведе трети протест с искане на оставката на вицепремиера Валери Симеонов. \r\n***  \r\nОт 18.30 часа в Клуб 7 ще се проведе представяне на книгата „Голямата работа“ на автора Пламен Петков.  \r\n***  \r\nОт 19.00 часа в МДТ „Константин Кисимов“ ще бъде представен„Да пееш по дъжда“ – мюзикълна Държавна опера - Варна.  \r\n***  \r\nОт 19.00 часа на стадион „Ивайло“ ще се проведат масови безплатни тренировки – Есен 2018.  \r\n*** \r\nОт 14.00 часа в зала 102 на Община Горна Оряховица ще се проведе кратка церемония по встъпване в длъжност на 15 ученици от ПГЕЕ „М. В. Ломоносов“ като младши посланици към Европейския парламент. \r\n*** \r\nОт 10.00 часа в Интерактивна зала на Регионална библиотека „Дора Габе“ ще се състои презентация за живота и творчеството на Любен Каравелов.  \r\n*** \r\nОт 10.30 часа в ДГ №23 ще се играе куклен спектакъл „Магическо училище“ на Държавен куклен театър „Дора Габе“.  \r\n*** \r\nОт 18.00 часа в Огледална зала „Нели Божкова“ ще бъде представена книгата „Тяло под роклята“ от Галин Никифоров. Книгата ще представи Драгомил Георгиев – литературен критик.  \r\n*** \r\nОт 19.00 часа в Концертна зала на Младежки център ще се играе спектакълът „Антихрист“ по Емилиян Станев.  \r\n*** \r\nОт 17.30 часа в Музея на розата ще бъде открита изложбата „Образи и щрихи от Голямата война“. \r\n*** \r\nОт 11.30 часа в сградата на Синдикат на българските учители ще се проведе семинар „Дай път на живота“.  \r\n*** \r\nОт 12.00 часа в VI -  СУ – „Отец Паисий“ ще се открие „Детско полицейско училище“. \r\n*** \r\n В 17.00 часа в РИМ-Пазарджик се открива изложбата „Емпорион Пистирос в Тракия“ на Археологическия музей в град Септември.  \r\n*** \r\nОт 09.30 часа в Зала 10 на Окръжен съд ще се гледа делото на подсъдимия Боян Л. Той е обвинен в укриване на данъци в размер на 206 064,31 лв.. \r\n*** \r\nОт 10.00 часа в Зала 10 на Окръжен съд ще се гледа делото на подсъдимия Стоян П. за присвояване на пари като длъжностно лице – началник на сектор „Охранителна полиция“ в Трето РУ „Полиция“ на ОД на МВР – гр. Пловдив. \r\n*** \r\nОт 14.00 часа в ОУ „Панайот Волов“ ще се играе представление на ромски и български език, написано от Здрава Каменова. Постановката е част от програмата на Пловдив – Европейска столица на културата 2019. \r\n*** \r\nОт 14.30 часа в Зала 2 на Окръжен съд ще се гледа делото на подсъдимия Никола Х. за укриване на данъци в размер на 540 517.99 лв.. \r\n*** \r\nВ 14.30 часа в хотел „Рамада Пловдив Тримомциум“ Ще се проведе официалното откриване на Национална работна среща за противодействие на трафика на хора и закрила на жертвите. \r\n*** \r\nОт 18.00 часа в концертната зала на читалище „Напредък-1864“ ще се състои Концерт по повод навършването на 120 години от основаването на хор „Родна песен“. \r\n*** \r\nОт 14.30 часа министърът на вътрешните работи Младен Маринов ще открие обновената сграда на РУ-Самоков. \r\n*** \r\nОт 11.00 часа в салона на читалището на село Гавраилово  ще се състои Образователен спектакъл за деца на Държавен куклен театър – Сливен „Приказка за фея… и зъбки“, по повод празника на селото. На същия ден, от 17.30 часа, в сградата на кметството ще бъде открита изложба на Атанас Пенев. От 18.30 часа в салона на читалището ще се проведе празничен концерт с участието на самодейни колективи при Народно читалище (НЧ) „Слънце – 1928“ - село Гавраилово и танцов състав „Беленче“ при НЧ „Христо Ботев – 1936“ - село Бяла. \r\n*** \r\nОт 11.00  часа в  конферентна зала в хотел „Парк централ“ ще се състои среща-дискусия за икономическото състояние на региона , ще бъдат представени резултати от проведената от БТПП анкета сред фирмите от региона за проучване на мнението им и за набиране на предложения по въпроси от икономически, обществен и социален характер, които възпрепятстват нормалната им работа и чието отстраняване е важно за дейността им. Ще участват председателят на БТПП -Цветан Симеонов, председателят на Сливенска търговско-промишлена палата - Кольо Колев, Oбластният управител -Чавдар Божурски и представители на медиите.   \r\n*** \r\nОт 17.00 часа в конферентна зала „Графити“ на хотелски комплекс „Национал” – ще се състои  среща за възможностите за борбата с демографската криза в страната  и вродените и наследствени аномалии и заболявания. \r\n*** \r\nОт 10.00 часа в ОДМВР-Смолян ще се проведе брифинг, на който ще бъде предоставена информация за състоянието на престъпността и резултатите от работата на ОДМВР-Смолян от началото на годината. \r\n*** \r\nОт 19.00 часа в Оперен театър ще се състои „Хубавата Елена“ опера буфа от Жак Офенбах \r\nрежисьор - Славчо Николов. \r\n*** \r\nВ 10.30 часа в залата на РУ- Шумен, директорът на ОДМВР- Шумен ст. комисар Ялчън Расим и административният ръководител на ОП – Шумен и окръжен прокурор Маргарита Георгиева ще ви предоставят информация за разкрити наркооранжерии.", "date": "2018.11.06", "title": "Предстоящи събития в страната за 7 ноември (Агенция „Фокус“)"}
{"url": "http://www.focus-news.net/news/2018/11/06/2587241/zam-predsedatelyat-na-parlamenta-emil-hristov-nalagam-nakazanie-zabelezhka-na-danail-kirilov-za-oskarbitelni-dumi-kam-pg-na-bsp.html", "text": "Въпреки моето несъгласие, налагам наказание забележка на Данаил Кирилов за оскърбителни думи, отнесени към цялата ПГ на БСП. Това каза зам.-председателят на парламента Емил Христов в дебатите по гласуването на първо четене на бюджета на ДОО за 2019 година, предаде репортер на  Агенция „Фокус“ . „На Цветан Топчиев от БСП няма да наложа наказание. Не заслужава това отношение“, посочи той. „Държа да ми наложите наказание“, заяви в отговор депутатът от БСП Цветан Топчиев. „Извинете се, както го направи Данаил Кирилов“, посочи Емил Христов. „Ще се извиня в личен разговор“, отговори Топчиев. „Оттук нанесохте обида, оттук се извинете. Ето ви трибуната“, коментира Емил Христов. „Налагам забележка и на Цветан Топчиев“, заяви зам.-председателят на парламента. \r\nБиляна ИВАНОВА", "date": "2018.11.06", "title": "Зам.-председателят на парламента Емил Христов: Налагам наказание забележка на Данаил Кирилов за оскърбителни думи към ПГ на БСП"}
{"url": "http://www.focus-news.net/news/2018/11/06/2587249/ministar-nikolina-angelkova-uchastva-v-ministerskata-sreshta-investitsii-v-turisticheski-tehnologii-ot-programata-na-wtm-london.html", "text": "Министърът на туризма Николина Ангелкова участва в традиционната министерска среща в рамките на международното туристическо изложение WTM в Лондон, която тази година бе под надслов „Инвестиции в туристически технологии“, съобщиха от пресцентъра на  Министерството . Дискусията между ръководителите на туризма от различните държави премина с фокус „Инвестиции в бъдещето на туризма“. Водещ на събитието беше журналистът от CNN Ричард Куест.  \r\nУчастниците очертаха ролята на правителствата и политиците като инструмент за конкурентоспособна туристическа индустрия. Предоставянето на актуални и лесно достъпни данни е много важно за всички заинтересовани страни, заяви българският министър на туризма Николина Ангелкова. Тя обърна внимание върху иновациите, които ръководеното от нея ведомство въвежда, за да облекчи работата на бизнеса и гражданите. Постоянно увеличаваме дела на електронните услуги, които администрацията предлага. Вече премахнахме 19 вида документи на хартиен носител и подготвяме условията за кандидатстване онлайн за категоризация и прекатегоризация на местата за настаняване, специализирани центрове и др., поясни тя. В най-скоро време, след съответната първоначална регистрация, предприемачите ще могат само чрез лицева идентификация през смартфона си да получават достъп до нашите регистри, допълни тя. \r\nМинистър Ангелкова съобщи още, че Министерството на туризма разработва чрез обществена поръчка Единна система за туристическа информация, за да отговори на нуждите на съвременните технологии. Тя ще направи пребиваването на туристите по-сигурно и ще насърчи бизнеса да работи по-лесно и бързо. Системата е портал за комуникация между съответните централни и местни органи, работещи като едно гише за всекидневна и периодична информация по защитени канали в реално време. Тя е важна за сигурността на туристите, а всеки от тях би желал да посети дестинация, която му гарантира спокойно пребиваване, категорична бе тя. \r\nДруг важен аспект в развитието на страната като целогодишна конкурентна дестинация е внедряването на иновационни, дигитални и IT продукти за промотиране на България като дестинация с впечатляваща природа и богато културно-историческо наследство, подчерта министър Ангелкова. Разработена бе интернет платформата с мобилното приложение iLoveBulgaria, която предлага много полезна информация за забележителностите в страната и улеснява туристите също в реално време с данни какви маршрути и места за настаняване да изберат чрез използване на GPS & QR скенер.  \r\nДигитализацията и въвеждането на модерни информационни технологии са сред най-важните акценти в маркетинговата и рекламна политика на министерството за бъдещото стратегическо развитие на туризма в България, каза още тя. В началото на годината вече се състоя международна тематична конференция на тема „Дигитална трансформация в туризма“, организирана от министерството, която отчете сериозен напредък в разпознаваемостта на страната чрез иновативните средства за комуникация и въздействие. Съвременните подходи в промотирането и цифровата култура, ролята на онлайн и социалните платформи са изключително важни фактори за насърчаване на дългосрочния икономически растеж в сектора.  \r\nМинистър Ангелкова анонсира, че се подготвя създаването на постоянен съвет за дигитализация в туризма, който ще бъде своеобразна платформа за диалог и партньорство. В него предвиждаме широко представителство на всички заинтересовани – бизнеса, държавните институции и изпълнителната власт, браншовите организации в сектора, академичните среди, IT отрасъла и др., които да очертаят план за действие за реална цифровизация на услугите в сектора и ще улеснят пътуването в страната.", "date": "2018.11.06", "title": "Министър Николина Ангелкова участва в министерската среща „Инвестиции в туристически технологии“ от програмата на WTM-Лондон"}
{"url": "http://www.focus-news.net/news/2018/11/06/2587231/alsat-m-makedoniya-albanskite-lideri-ot-preshevskata-dolina-privetstvat-ideyata-na-tachi-da-se-prisaedinyat-kam-kosovo.html", "text": "Лидерът на „Демократическата партия на албанците“ и бивш кмет на сръбския град Прешево Рагми Мустафа е уверен, че следващата пролет Прешевската долина ще бъде част от Косово. Градоначалникът заяви пред  излъчващия на албански скопски телевизионен канал „Алсат – М“ , че очаква това да се случи с помощта на Вашингтон и Брюксел, тъй като това ще отвори пътя за евроатлантическа интеграция на целия регион. \r\n„Тъй като САЩ и Европейския съюз са добре информирани за стремежите на албанците и тяхната добра воля за мирно разрешаване на проблема ни дава голяма увереност, че ще подкрепят искането на албанците. Искаме този ден да не бъде далечен. Много силно вярваме, че през следващата пролет ще има развитие и всичко ще бъде решено. Прешево, Медведжа и Буяновац ще бъдат интегрална част от територията на Република Косово, за да се прекратят веднъж завинаги албанско-сръбските проблеми в Западните Балкани, както и за да се открие пътят на Косово, а и на другите съседни държави, към евроатлантическа интеграция“, заяви Мустафа. \r\nАрдиата Синани от „Партията на демократическото действие“ с щабквартира в Буяновац заяви, че крайната дискриминация на албанците от сръбското правителство налага обединението на албанските територии с Косово. \r\n„На нас не ни остава друго, освен да потърсим нашето право за обединение с Косово. Албанското население изрази своето мнение и воля на референдума от 1 и 2 март 1992 година и сега това нещо се съживява. Нормално е да е в интерес на албанците от Прешевската долина. Това е воля, която със сигурност трябва да се реализира“, заяви Синани. \r\nИ лидерът на ДР ДПА Сами Салиху смята, че обединението с Косово е най-доброто решение за Долината. \r\n„Това е мечта на всеки албанец, който живее в Прешевската долина – един ден да се обедини с Косово. Това би било най-доброто решение и по този начин ще бъде спасена Прешевската долина. Но това е в рамките на нашите желания и воля, а какви ще бъдат политическите реалности, какви ще бъдат регионалните обстоятелства, това не зависи от нас, като местна власт“, заяви Салиху. \r\nЗа разлика от политическите си опоненти, настоящият кмет на Прешево Шчиприм Арифи казва, че е за обединение, но на всяка цена. Арифи е против размяна на територии и подчертава, че европейско Косово ще бъде сила, която ще подкрепя албанците в Долината, ако тя остане в Сърбия. \r\n„Лидерите на Прешевската долина бяха много ясни в позициите си – казаха „да“ за присъединяване към Република Косово, каза „да“, но „не на всяка цена“. Ако ние създадем нестабилност в региона – „не“. Ако не ни разделят, например, Медведжа да остане в Сърбия, а Буяновац и Прешево се присъединят – „не“. Ако заплашим подкрепата на международните представители и конкретно Германия – тогава „не“. Не искаме да загубим дългосрочното приятелство“, заяви Арифи. \r\nНа референдума от 1 и 2 март 1992 година 98% от жителите на Прешевската долина гласуват за териториална и политическа автономия, с право да се присъединят към косово. Идеята на косовския президент Хашим Тачи за обединение между Долината и Косово е резултат от множеството молби на партийните лидери и гражданите на региона, изпратени до Прищина, в диалога със Сърбия да говори и за техните права. \r\nПревод и редакция:", "date": "2018.11.06", "title": "„Алсат – М“ (Македония): Албанските лидери от Прешевската долина приветстват идеята на Тачи да се присъединят към Косово"}
{"url": "http://www.focus-news.net/news/2018/11/06/2587238/predsedatelyat-na-parlamenta-tsveta-karayancheva-da-hodim-ili-da-ne-hodim-na-rabota-e-vapros-na-moralen-lichen-i-grazhdanski-izbor.html", "text": "Да ходим или да не ходим на работа е въпрос на морален, личен и граждански избор. Това каза председателят на парламента Цвета Караянчева в дебатите по гласуването на първо четене на бюджета на ДОО за 2019 година, предаде репортер на  Агенция „Фокус“ . „Подложих предложението на Данаил Кирилов за народните представители, неприсъствали на поименната проверка,  на гласуване. Георги Свиленски поиска обратна процедура, а вече бяхме в процес на гласуване. Нямаше как да го отменя“, посочи тя. „От БСП не бяхте в зала, за да разберете какво се гласува“, уточни Цвета Караянчева. \r\nОт БСП отново настояха депутатът от ПГ на ГЕРБ Данаил Кирилов да бъде наказан заради думите си, че депутатите от левицата са влезли в пленарна зала като мишки. „Сравняването на народни представители с различни биологични видове е нарушение на Правилника“, заяви народният представител от ПГ на БСП Иван Иванов.  \r\n„Ще поставя въпроса на Председателски съвет и ще приема решението“, заяви зам.-председателят на парламента Емил Христов. „Наказанието на народен представител поне за мен не е това, което всички сме свикнали да виждаме“, коментира той. „Наказанието не е емоционален акт и в Правилника така е записано“, обяви Емил Христов. „Вие не водите заседанието като председател на парламента, а като мишка“, заяви в отговор депутатът от БСП Цветан Топчиев.  \r\n„Извинявам се на колегите за сравнението за мишките. Ще приема всяко наказание, моля да съобразите с рамките на дебата и контекста на ситуацията, да не налагате най-тежкото наказание. Съгласен съм и приемам всяко наказание. Включително и отстраняване от заседанието, за да бъдат колегите спокойни“, обяви Данаил Кирилов от ГЕРБ.  \r\nБиляна ИВАНОВА", "date": "2018.11.06", "title": "Председателят на парламента Цвета Караянчева: Да ходим или да не ходим на работа е въпрос на морален, личен и граждански избор"}
{"url": "http://www.focus-news.net/news/2018/11/06/2587247/parlamentat-prie-na-parvo-chetene-byudzheta-na-doo-za-2019-godina.html", "text": "Парламентът прие на първо четене бюджета на държавното обществено осигуряване за 2019 година, предаде репортер на  Агенция „Фокус“ . „За“ гласуваха 112 народни представители, 73 бяха „против“, а 7 се въздържаха. На гласуването в пленарна зала присъстваха социалният министър Бисер Петков и финансовият министър Владислав Горанов. \r\nОт 1 юли догодина пенсиите ще се увеличат с 5.7%. Минималният размер на пенсията за осигурителен стаж и възраст ще се повиши на 219,43 лева. От същата дата максималният размер на получаваните една или повече пенсии се увеличава от 910 на 1200 лева. Мярката се прилага за всички пенсии, без оглед на момента на отпускането им. През 2019 година за изплащане на пенсии са предвидени 9,9 млрд. лева или с над 533 млн. лева в повече в сравнение с настоящата година. Процентът за всяка година осигурителен стаж в пенсионната формула ще се увеличи от 1,169 на 1,2.  \r\nМаксималният осигурителен доход ще се повиши от 2600 на 3000 лева. Повишение има и при минималния осигурителен доход за самоосигуряващите се лица- от 510 на 560 лева. Най- значително е увеличението за земеделските стопани и тютюнопроизводители от 350 на 560 лева.  \r\nРазмерът на осигурителната вноска за фонд „Пенсии“ ще се запази. При изчисляването на индивидуалния коефициент за пенсиониране ще се взема осигурителният доход за времето от 2000 година. \r\nЗапазва се минималният дневен размер на обезщетението за безработица - 9,00 лева и максималният дневен размер - 74,29 лева. Промяна няма да има и в периода на изплащане на паричното обезщетение за бременност и раждане - 410 дни и в размера на обезщетението за отглеждане на малко дете от една до две годишна възраст - 380 лева.  \r\nИ през 2019 година майките (осиновителките), които имат право да ползват отпуска при бременност и раждане до навършване на едногодишна възраст на детето, но не го използват, да се върнат на работа. Те ще получават обезщетение от държавното обществено осигуряване в размер 50% от полагащото им се обезщетение при бременност и раждане. Максималният размер на гарантираните вземания  ще бъде 1400 лева. \r\nБиляна ИВАНОВА", "date": "2018.11.06", "title": "Парламентът прие на първо четене бюджета на ДОО за 2019 година"}
{"url": "http://www.focus-news.net/news/2018/11/06/2587253/predstoyashti-mezhdunarodni-sabitiya-za-7-noemvri-agentsiya-fokus.html", "text": "*** Излизат резултатите от междинните избори в САЩ \r\n*** Руският премиер ще пристигне на посещение в Пекин, където ще се срещне с китайския си колега Ли Къцян \r\n*** Профсъюзи и левите партии в Русия ще проведат ежегодния си марш по случай Великата октомврийска революция от 1917 година \r\n*** На Червения площад в Москва Русия ще отбележи годишнината от провеждането на военния парад през 1941 година, когато нацистите са пред портите на съветската столица \r\n*** Най-голямата партия в Европейския парламент – Европейската народна партия (ЕНП) избира своя кандидат за председател на Европейската комисия \r\n*** Започват ученията на НАТО „Анаконда-18“ в Полша и бившите съветски републики Латвия, Литва и Естония \r\n*** Министрите на отбраната на страните от ЕС ще обсъдят възможностите за създаване на единни въоръжени сили на ЕС \r\n*** Започва делото срещу обвинени за тероризъм активисти, включително главата на турския клон на „Амнести интърнешънъл“ \r\n*** Германският канцлер Ангела Меркел и финландската й колега Юха Сипила ще проведат разговори \r\n***", "date": "2018.11.06", "title": "Предстоящи международни събития за 7 ноември ( Агенция „Фокус“ )"}
{"url": "http://www.focus-news.net/news/2018/11/06/2587246/ministar-biser-petkov-byudzhetat-na-doo-za-sledvashtata-godina-garantira-osiguritelnite-prava-na-balgarite.html", "text": "Проектът на бюджет на ДОО за следващата година гарантира осигурителните права на българските граждани. Това каза от парламентарната трибуна социалният министър Бисер Петков преди гласуването на първо четене на бюджета на ДОО за 2019 година, предаде репортер на  Агенция „Фокус“ . „Заложените по-високи темпове на растеж на приходните осигурителни вноски с около 15% в сравнение с бюджета за тази година, решително намаляват зависимостта на бюджета на ДОО от държавния бюджет“, обяви той. „За следващата година 2/3 от разходите на бюджета на ДОО ще бъдат финансирани от осигурителни вноски. Това връща осигурителната система към нейните корени и същност, а именно осигурителна система от Бисмарков тип“, обясни Бисер Петков. \r\nБиляна ИВАНОВА", "date": "2018.11.06", "title": "Министър Бисер Петков: Бюджетът на ДОО за следващата година гарантира осигурителните права на българите"}
{"url": "http://www.focus-news.net/news/2018/11/06/2587250/parlamentat-izleze-v-pochivka-provezhda-se-predsedatelski-savet-po-nastoyavane-na-bsp.html", "text": "Зам.-председателят на парламента Емил Христов обяви 15-минутна почивка, предаде репортер на  Агенция „Фокус“ . Той призова председателите на парламентарните групи да се съберат за председателски съвет.  Емил Христов обяви почивката и свика председателския съвет по настояване на БСП.  \r\nБиляна ИВАНОВА", "date": "2018.11.06", "title": "Парламентът излезе в почивка, провежда се председателски съвет по настояване на БСП"}
{"url": "http://www.focus-news.net/news/2018/11/06/2587248/korneliya-ninova-bsp-nastoyavame-za-pochivka-i-predsedatelski-savet-koyto-da-promeni-dnevniya-red.html", "text": "Искам почивка, искам председателски съвет, искам разбирателство и разум. Да се сложи ред в работата на Народното събрание. Това каза лидерът на БСП Корнелия Нинова след приемането на бюджета на ДОО за следващата година, предаде репортер на  Агенция „Фокус“ .  „Преди да започнем точката за държавния бюджет призовавам за разум. Каните се за пореден път да нанесете удар по правовата държава, по законността и по реда, по който се приемат законите в страната“, заяви тя. „Да отворим точката държавен бюджет, да я обсъждаме и утре да я гласуваме без да са приети данъчните закони. Не правете този пореден гаф за днес, а и по принцип за парламентаризма“, призова Корнелия Нинова. „Стига унижения на институцията парламент. Искате да отговорим точката за държавния бюджет, а след това да заложим като точка данъчните закони“, коментира лидерът на БСП. „Искам на председателски съвет да се промени дневния ред, моля министър Владислав Горанов да се включи“, каза още Корнелия Нинова. \r\nБиляна ИВАНОВА", "date": "2018.11.06", "title": "Корнелия Нинова, БСП: Настояваме за почивка и председателски съвет, който да промени дневния ред"}
{"url": "http://www.focus-news.net/news/2018/11/06/2587252/ministar-mladen-marinov-mvr-ne-spira-da-raboti-aktivno-po-spasyavane-na-artefakti-koito-popalvat-pastrata-mozayka-na-nashata-istoriya.html", "text": "МВР не спира да работи активно по спасяване на артефакти, които попълват пъстрата мозайка на нашата история. Това каза министърът на вътрешните работи Младен Маринов при откриването на изложбата „Спасени съкровища на България“ в Националния археологически институт с музей при БАН, предаде репортер на  Агенция „Фокус“ . \r\n„Тази вечер имаме основание за гордост – а тя е, че благодарение на усилията на всички експерти, професионалисти и колеги от МВР успяхме да спасим част от нашата богата история. И така успяваме да спасим и нашата идентичност, защото всички тези предмети попълват картината на нашата богата история. А това ни кара да се гордеем и да имаме самочувствието, че сме древна нация – държава с богата история“, каза още министър Маринов. \r\nТой посочи, че ако за историците предметите представляват интерес, то в тях служителите на МВР виждат резултата от своята работа. „А няма нищо по-хубаво и по-достойно от това човек да види резултата от своята работа, още повече, когато той е свързан с много усилия и много лишения. Мога да ви уверя, че МВР и към този момент не спира да работи активно по спасяване на артефакти, които попълват пъстрата мозайка на нашата история. В близките дни например проведохме такава акция съвместно с испанските ни колеги, където са спасени над 3600 артефакта. Смятаме, че това трябва да продължи“, коментира вътрешният министър и посочи, че България има отлично взаимодействие с международните си партньори. \r\n„Това е една престъпна дейност, която е изключително широко разпространена  в международен мащаб. Лицата, които се занимават с нея, са изключително конспиративни, в затворени системи работят, така че много трудно изтича информация. Но благодарение на усилията на служителите на МВР и на служителите на музеите, ние успяваме да спасим това, което ни принадлежи“, каза още министър Маринов. \r\nЦветилена СИМЕОНОВА", "date": "2018.11.06", "title": "Министър Младен Маринов: МВР не спира да работи активно по спасяване на артефакти, които попълват пъстрата мозайка на нашата история"}
{"url": "http://www.focus-news.net/news/2018/11/06/2587251/vitseprezidentat-iliyana-yotova-bitkata-s-imanyarstvoto-i-falshifitsiraneto-na-antiki-e-slozhna-i-dalga-i-iziskva-koordiniranite-usiliya-na-institutsii-i-obshtestvo.html", "text": "Битката с иманярството и фалшифицирането на антики е сложна и дълга и изисква координираните усилия на институции и общество. Това каза вицепрезидентът Илияна Йотова при откриването на изложбата „Спасени съкровища на България“ в Националния археологически институт с музей при БАН, предаде репортер на  Агенция „Фокус“ . \r\n„В тези ценни предмети е кодирана история, която не е за продан. Паметта не е за продан. Унищожаването на тези предмети безвъзвратно къса страници от древната ни история, в които остават бели петна. Откъснат от средата си, всеки един от предметите губи от своята стойност, защото губи най-ценното – своята биография“, отбеляза вицепрезидентът. \r\nЙотова посочи, че битката с иманярството и фалшифицирането на антики е сложна и дълга, изисква координираните усилия на институции и общество както на национално, така и на международно ниво.  „В обществото ни липсва достатъчна чувствителност към похищението на ценности. Тази изложба търси и трябва да намери събудената отговорност на всички нас“, каза още тя. \r\nБлагодарности вицепрезидентът изказа към НАИМ и 18-те музея в различни части на България, които са събрали ценните експонати. „Изложбата нямаше да бъде възможна без обединените усилия на държавата, институциите и обществото“, посочи Йотова. Тя благодари за отговорната и професионална работа на служителите на Министерство на вътрешните работи и за подкрепата на Министерство на културата и Столична община. \r\n„Съкровищата от изложбата са още по-ценни, защото са спасени. Тя трябва да бъде посетена от повече хора, трябва да доведем децата си, да я видят туристите“, заяви Илияна Йотова. \r\nЦветилена СИМЕОНОВА", "date": "2018.11.06", "title": "Вицепрезидентът Илияна Йотова: Битката с иманярството и фалшифицирането на антики е сложна и дълга и изисква координираните усилия на институции и общество"}
{"url": "http://www.focus-news.net/news/2018/11/06/2587255/plovdiv-dve-aktsii-po-repatrirane-na-izlezli-ot-upotreba-motorni-prevozni-sredstva-provede-administratsiyata-na-rayon-severen.html", "text": "Две акции по репатриране на излезли от употреба моторни превозни средства проведе администрацията на Район „Северен“, съобщи за  Радио „Фокус“-Пловдив  кметът на района инж. Ральо Ралев. Акциите се проведоха на 31 октомври 2018 г. и на 5 ноември 2018 г. От облепените със стикер-предписание от Комисията по репатриране, принудително бяха репатрирани 12 автомобила. Моторните превозни средства, които са в нарушение на Наредбата за управление на отпадъците на територията на Община Пловдив, бяха отстранени от следните адреси: ул. „Луда Яна“ № 3; ул. „Иван Драсов“ зад ресторант „Рибката”; ул. „Победа“ № 56; ул. „Васил Левски“ № 1 (зад магазин „Триумф”);бул. „България“ № 104; ул. „Ален мак“ № 30; ул. „Ален мак“ № 24; бул. „Дунав“ от паркинга срещу № 160; бул. „Дунав“ от паркинга срещу хотел „Русалка“; бул. „Марица“ № 41; ул. „Златна панега“ № 2; ул. „Въча“ № 10. \r\nОтстранените автомобили са тези, които не са в движение, без технически преглед за последните две години и намиращи се на терени общинска собственост. Техните собственици не са изпълнили предписанията във вид на предупредителен стикер, а именно, че разполагат с 90-дневен срок, в който следва да преведат автомобилите си в техническо изправно състояние, да ги преместят на частен терен или да ги предадат за разкомплектоване на лицензирани за целта фирми. Телефонът, на който гражданите могат да подават своите сигнали за местоположението на излезли от употреба моторни превозни средства в район „Северен“, е 032/901 165 – отдел „Екология“. “Не спираме с акциите по репатриране в Район “Северен“. През декември месец предстои нова акция, с която ще изчистим улиците от неизползваеми автомобили”, заяви районният кмет инж. Ралев.", "date": "2018.11.06", "title": "Пловдив: Две акции по репатриране на излезли от употреба моторни превозни средства проведе администрацията на Район „Северен“"}
{"url": "http://www.focus-news.net/news/2018/11/06/2587254/ministar-nikolina-angelkova-razgovarya-v-london-s-gratskiya-si-kolega-elena-kuntura-godishno-balgariya-i-gartsiya-si-obmenyat-pochti-ednakav-broy-turisti.html", "text": "Министърът на туризма Николина Ангелкова проведе работна среща в Лондон с Елена Кунтура, министър на туризма на Гърция, в рамките на международното туристическо изложение WTM. Това съобщиха от пресцентъра на  Министерството . Макар и работещи в силно конкурентна среда, двете съседни държави развиват много активни отношения в туризма, подчерта министър Ангелкова. \r\n Партньорството с Гърция и с ресорното министерство има  традиции и продължава да се развива възходящо. През месец май тази година в София се състоя среща на 11 балкански държави за подготовка на общ балкански маршрут с участието на двете страни. Предвиждаме в това трасе да се включат обекти на ЮНЕСКО и други забележителности от национално и международно значение, припомни министър Ангелкова. Тя анонсира, че в най-скоро време страната ни ще представи след широки дискусии своите предложения за българската част от маршрута.  \r\nМежду двете институции и бизнеса се обмислят и други съвместни инициативи и обмен на информация за привличане на далечни и перспективи пазари към региона. България и Гърция са членове на програмата UNWTO Road Silk Road и през миналата година бяха домакини на два семинара по новата инициатива за Western Road Silk Road. Двете държави участваха и в създаването на пътната карта към проекта със съдействието на Аристотелския университет в Солун и БАН-София. Целта е също да се създадат съвместни продукти и по този проект, който ще привлича туристи от далечни дестинации към Балканите, акцентира министър Ангелкова.  \r\nМинистър Кунтура получи отново лична покана от министър Ангелкова да присъства на втория Международен конгрес на световните цивилизации и историческите маршрути, който ще се проведе на 15 и 16 ноември 2018 в София в партньорство със СОТ. Тя открои голямото значение на културно-историческото наследство на двете страни и подчерта ролята на навременния обмен на информация в помощ на туристите. Гърция ще откликне на всяка перспективна съвместна инициатива в тази посока, заяви г-жа Кунтура. \r\nНа срещата бе потвърдено, че годишно двете страни си обменят почти еднакъв брой туристи. По данни на НСИ през 2017 г. Гърция е била пръв пазар в ранглистата на входящия ни туризъм с над 1,1 млн. визити, което е 8,5% ръст спрямо предходната година. В същото време български туристи са осъществили в южната съседка над 1,3 млн. посещения, като Гърция е била най-предпочитана чужда дестинация от българските туристи.  \r\nТрадиционно Гърция е търсена от българите  за почивка през лятото, а гръцките граждани имат голям интерес към почивка в зимните ни курорти.   \r\nДанните за периода юни-септември 2018 г. обаче показват, че сериозен брой гръцки гости са били на визита в България и през лятото. За летния сезон на 2018 г. Гърция заема трето място в класацията за международен туризъм у нас с над 464 хил. посещения, а посещенията на български граждани в Гърция са били над 628 хил.", "date": "2018.11.06", "title": "Министър Николина Ангелкова разговаря в Лондон с гръцкия си колега Елена Кунтура Годишно България и Гърция си обменят почти еднакъв брой туристи"}
{"url": "http://www.focus-news.net/news/2018/11/06/2587256/pazardzhik-kmetat-na-obshtina-velingrad-d-r-kostadin-koev-se-sreshtna-s-zhitelite-na-selo-draginovo.html", "text": "Кметът на община Велинград д-р Костадин Коев се срещна с жителите на село Драгиново, съобщи за  Радио „Фокус“ – Пазарджик  Бояна Кирилова от общинската администрация. „Основните теми, които се обсъдиха бяха свързани с инфраструктурата на селото и водовземането на минерална вода от водоизточник Сондаж №1. По повод спекулациите със Сондаж №1, д-р Коев внесе яснота по актуалната напоследък тема. Кметът разясни статута на находище на минерална вода „Драгиново“, който е изключителна държавна собственост и се състои от следните водоизточници – Сондаж №1, Сондаж №2, Сондаж №5 и Сондаж №13. Приоритетно са внесени 4 броя проекти за решения в Общински съвет- Велинград за издаване на Разрешителни за водовземане от минерална вода от Сондаж №2, Сондаж №5 и Сондаж №13, с цел водоснабдяване на обществените сгради - СУ „Методий Драгинов“; ДГ „Пролет“; НЧ „Методий Драгинов“; пощата и кметсвото на селото, както и обществените чешми, пералня и баня. След дискусиите по въпросите за водовземането на минерална вода, беше обсъдена и темата за инфраструктурата на селото. Д-р Коев подробно обясни, че по програмата за развитие на селските райони 2014-2020 са спечелени два проекта. Първият проект е за изграждане на пътя Велинград-Драгиново, за който с днешна дата има сключен договор с изпълнител. Вторият проект е за асфалитеране на улици в селото, за който в момента тече процедура. Д-р Коев отново подчерта,че се работи усилено по ул. „Георги Кирков“ и „Христо Смирленски“, които пряко касаят жителите на с. Драгиново“, обясни Кирилова.  По думите и въпросите, свързани с проблемите на жителите в с. Драгиново са намерили своя отговор в двучасовия диалог с д-р Костадин Коев. \r\nВаня НИКОЛОВА", "date": "2018.11.06", "title": "Пазарджик: Кметът на община Велинград д-р Костадин Коев се срещна с жителите на село Драгиново"}
{"url": "http://www.focus-news.net/news/2018/11/06/2587259/sport-amerikanski-investitsionen-fond-kupi-bordo.html", "text": "Американският инвестиционен фонд GACP купи отбора от френската Първа лига Бордо за 100 милиона евро, съобщава „Франс прес“. Във вторник френската медийна компания М6, която бе собственик на клуба от 1999 година насам, излезе със съобщение, че е „финализирала“ сделката. В момента \"жирондиците\", както е прякорът на отбора, се намират на 11 място във временното класиране на френския шампионат с актив от 15 точки - цели 21 по-малко от лидера Пари Сен Жермен.", "date": "2018.11.06", "title": "Спорт: Американски инвестиционен фонд купи Бордо"}
{"url": "http://www.focus-news.net/news/2018/11/06/2587257/nimh-prez-sledvashtoto-denonoshtie-vremeto-shte-se-zadarzhi-pochti-bez-promyana.html", "text": "И през следващото денонощие времето ще се задържи почти без промяна. Това съобщи за  Агенция „Фокус“  Евгения Егова, дежурен синоптик в  Националния институт по метеорология и хидрология  (НИМХ) към Българската академия на науките (БАН). В равнините ще бъде мъгливо или с ниска слоеста облачност и на отделни места в южните и източните райони ще преръми. Над планинските райони ще бъде предимно слънчево. Ще духа слаб вятър от изток-североизток. Минималните температури ще са предимно между 4° и 9°, в отделни котловини - до около 0°, максималните - между 13° и 18°. \r\nНад Черноморието ще бъде с ниска облачност или мъгла и на места ще преръми. Ще духа слаб до умерен североизточен вятър. Максималните температури ще бъдат 14°-16°. Температурата на морската вода е 17°. Вълнението на морето ще бъде 3 бала. \r\nНад планините ще бъде предимно слънчево. Ще продължи да духа слаб до умерен вятър от изток-югоизток. Максималната температура на височина 1200 метра ще е около 12°, на 2000 метра – около 6°. \r\nАтмосферното налягане е по-високо от средното за месеца и ще остане без съществена промяна. \r\nПрез следващите три дни съществена промяна на времето не се очаква. В нощните часове и преди обяд в равнинната част от страната ще бъде с ниска облачност или мъгла, от които в отделни райони ще преръмява. В следобедните часове облачността ще намалява, видимостта ще се подобрява. Повече слънце ще има в петък и събота, както и в планините. В събота от запад отново ще се появи висока облачност. Вятърът ще е от изток, по Черноморието – и от североизток, предимно слаб, в нощните часове и рано сутрин ще стихва. Максималните температури най-често ще са между 13° и 18°, а преобладаващите минимални – между 2° и 7°.", "date": "2018.11.06", "title": "НИМХ: През следващото денонощие времето ще се задържи почти без промяна"}
{"url": "http://www.focus-news.net/news/2018/11/06/2587262/zamestnik-kmetat-na-obshtina-plovdiv-rozalin-petkov-uchastva-v-mezhdunarodna-konferentsiya-vav-florentsiya.html", "text": "Заместник-кметът на Община Пловдив Розалин Петков участва в първата конференция на Европейските столици на културата, която се провежда във Флоренция, Италия. Това съобщиха за Радио „Фокус“-Пловдив от Общината. Форумът бе открит от еврокомисаря по въпросите на образованието, културата, младежта  и спорта Тибор Наварацик, министъра на културното наследство, културните дейности и туризма на Италия Алберто Бонизоли и кмета на Флоренция Дарио Нардела. \r\nЗаместник-кметът Розалин Петков вече проведе двустранни срещи с представителите на италианския град Матера, който заедно с Пловдив ще бъде догодина Европейска столица на културата. С президента на фондация „Матера – базилика“ Салваторе Адуче и генералния директор Пауло Вери обсъдиха подготовката за откриващите събития в двата града. \r\nВ срещата във Флоренция участват представители на бивши, настоящи и бъдещи столици на културата на Стария континент. В рамките на събитието делегатите споделят своите идеи и перспективи за развитие, обменят опит и добри практики. \r\nУтре, 7-ми ноември, ще се проведе и ежегодната среща „Единство в многообразието“ с участието на представители на общини от различни страни и специални гости, включително нобелови лауреати.", "date": "2018.11.06", "title": "Заместник-кметът на Община Пловдив Розалин Петков участва в международна конференция във Флоренция"}
{"url": "http://www.focus-news.net/news/2018/11/06/2587264/krasimira-anastasova-kmet-na-obshtina-dolni-chiflik-prosvetleni-i-pochisteni-ot-hrasti-i-darveta-sa-nyakolko-patni-uchastaka-ot-obshtinskata-patna-mrezha.html", "text": "Просветлени и почистени от храсти и дървета са няколко пътни участъка от общинската пътна мрежа. Това каза за  Радио „Фокус“ – Варна  кметът на Община Долни чифлик Красимира Анастасова във връзка с подготовката за действие при усложнена зимна обстановка в община Долни чифлик през зимен сезон 2018-2019 година. Това са пътищата Старо Оряхово – Ново Оряхово – Шкорпиловци, който е с дължина 11,2 км, Горска барака – Солник, който е с дължина 6,9 км,  както и участъкът Долни чифлик – Кривини – Голица -Булаир от км 4+000 до км 16+170, който е с дължина 12,170 км. Поддържа се необходимата връзка за приемане и подаване на информацията с Областния център – Варна чрез оперативните дежурни в общината, допълни Красимира Анастасова. „Продължава работата по зареждане и снабдяване с инертни материали на участъци с голям наклон от общинската пътна мрежа с цел обработката им против заледявания. Закупили сме и разполагаме с препарат против заледяване, с който се обработват тротоари, стълбища и площи около училища, детски градини, социални домове, поликлиника и други административни сгради“, отбеляза Красимира Анастасова. \r\nМарияна ВАЛЕНТИНОВА", "date": "2018.11.06", "title": "Красимира Анастасова, кмет на Община Долни чифлик: Просветлени и почистени от храсти и дървета са няколко пътни участъка от общинската пътна мрежа"}
{"url": "http://www.focus-news.net/news/2018/11/06/2587265/premierat-boyko-borisov-shte-rakovodi-delegatsiyata-na-gerb-za-kongresa-na-enp-v-helziki-na-7-i-8-noevmri-2018-g.html", "text": "Най-голямата политическа партия в Европа – Европейската народна партия (ЕНП) – ще избере водещия си кандидат за евроизборите през 2019 година, съобщиха от  пресцентъра на ПП ГЕРБ.  Това ще стане по време на конгреса на ЕНП в Хелзинки, Финландия, който ще се проведе на 7 и 8 ноември 2018 г. Делегатите на конгреса ще избират между председателят на Групата на ЕНП в Европейския парламент Манфред Вебер и заместник-председателят на ЕИБ Александър Стуб.  \r\nДелегацията на ГЕРБ ще бъде ръководена от председателя на ГЕРБ и министър-председател на България Бойко Борисов. В делегацията участват заместник-председателят на ГЕРБ и председател на ПГ на ГЕРБ Цветан Цветанов, заместник-председателите на партията и кметове на София и Бургас Йорданка Фандъкова и Димитър Николов, административният секретар на ГЕРБ Цветомир Паунов, както и кметовете на Варна, Благоевград, Велико Търново, Пловдив, Стара Загора, Враца, Видин, Шумен, Разград, Търговище, Смолян, Сливен, Ямбол, Казанлък, Габрово, Кюстендил, Ловеч, Перник и Силистра, които са избрани с листата на ГЕРБ. В състава на делегацията влизат още евродепутатите от ГЕРБ и българският еврокомисар Мария Габриел. \r\nЗа участие в конгреса са поканени над 2 000 души от 40 държави. Делегатите ще приемат и общи позиции по важните за Европа теми, сред които сигурност, миграция, икономически растеж и нови работни места, сътрудничество със съседни на ЕС държави.", "date": "2018.11.06", "title": "Премиерът Бойко Борисов ще ръководи делегацията на ГЕРБ за Конгреса на ЕНП в Хелзики на 7 и 8 ноевмри 2018 г."}
{"url": "http://www.focus-news.net/news/2018/11/06/2587260/zam-ministar-ameliya-gesheva-balgariya-e-darzhavata-koyato-povdigna-temata-za-kulturnoto-nasledstvo-kato-resurs-v-razvitieto-na-es-po-vreme-na-evropredsedatelstvoto-si.html", "text": "България е държавата, която повдигна темата за културното наследство като ресурс в развитието на ЕС по време на европредседателството си. Това каза заместник-министърът на културата Амелия Гешева при откриването на изложбата „Спасени съкровища на България“ в Националния археологически институт с музей при БАН, предаде репортер на  Агенция „Фокус“ . \r\n„В тази зала днес има много съмишленици – хора, за които каузата културно наследство не е само работа, а ежедневие и лична отговорност. Затова от свое име и от името на министър Боил Банов поздравявам всички, които работят за опазването на културното наследство и за неговото популяризиране“, каза още зам.-министър Гешева. \r\nТя посочи, че 2018 г. е била изключително важна на европейско ниво, свързана с темата за опазване на културното наследство. „Реализираха се много събития, а България даде своя принос и като председател на Съвета на ЕС по темите, свързани както с трафика, така и с опазването на културното наследство. Резултати, които ще станат видими може би малко по-късно, но ние сме тези, които повдигнаха темата за културното наследство като ресурс в развитието на ЕС. И лично аз съм изключително благодарна на всички, които работиха през тези месеци за този акцент в работата на ЕС“, каза още зам.-министърът. \r\nГешева посочи още, че е важно да се каже, че ако ги няма експертите, които работят в системата на МВР, на съда, на прокуратурата, на Министерството на културата, в музеите и галериите, каузата за опазване на културното наследство няма да се състои. „Затова благодаря на всички, които участваха не само в случването на тази изложба, а и в това да бъдат намерени и съхранени тези предмети“, каза още тя. Гешева благодари на МВР за доброто сътрудничество. \r\n„Но ако всички ние не свършим онази важна задача - да провокираме обществената чувствителност по темата как да пазим наследството си, защото то е нашите корени и нашата памет, ще сме свършили работата си на половина. Надявам се, че първото, което ще постигнем с тази изложба, ще е да привлечем още един съмишленик към нашата работа да пазим българското културно наследство“, посочи зам.-министърът на културата. \r\nЦветилена СИМЕОНОВА", "date": "2018.11.06", "title": "Зам.-министър Амелия Гешева: България е държавата, която повдигна темата за културното наследство като ресурс в развитието на ЕС по време на европредседателството си"}
{"url": "http://www.focus-news.net/news/2018/11/06/2587263/natsionalniyat-arheologicheski-institut-s-muzey-predstavi-izlozhba-s-nad-300-spaseni-ot-nelegalen-trafik-artefakti-obzor.html", "text": "Националният археологически институт с музей представи изложба „Спасени съкровища на България“. В нея бяха показани културни ценности, спасени през последното десетилетие от иманярство и нелегален трафик. Те илюстрират почти всички периоди в хилядолетната история на днешните български земи. Идеята на събитието е да засегне един от най-наболелите въпроси през годините в сферата на културно-историческото наследство, а именно неговото системно унищожаване в резултат от иманярска дейност.   \r\nПреди откриването на изложбата  главен инспектор Ангел Папалезов , началник на сектор „Културно-исторически ценности“ в Главна дирекция „Национална полиция“ заяви, че навсякъде българите сме известни, като най-големите износители на културно наследство на Балканите. Според него обществото трябва да посредничи за промяна на отношението на гражданите в България, които си позволяват да излизат и да извършват иманярство върху историческите ни обекти. Папалезов допълни, че тези практики разрушават историческото ни минало и пречат за развитието на регионални политики и културно-историческия туризъм на страната. „Въпреки положителната тенденция в нарастващ брой на разкрити престъпления в сферата на трафика на културно-историческите артефакти, са необходими промени в законодателството за иманярство и нелегален трафик на исторически ценности“, обясни той.  \r\nГл. инспектор Ангел Папалезов изтъкна, че оперативните данни сочат, че активните иманяри в страната са между 25 – 30 хил.  „Има интуитивно иманярство, в което са включени още десетки хиляди. При тях тази дейност не е основната им цел, но все пак излизат на археологически разходки с идеята да намерят културни ценности и да изкарат средства от тях“, посочи той. Папалезов отчете, че по статистика на МВР, всяка година има около 120-140 досъдебни производства за незаконни археологически разкопки, незаконни сделки и незаконно притежание на исторически предмети. Според него има все повече осъдени лица, като годишно те наброяват около 40.  \r\nГлавен инспектор  Емил Александров , началник на сектор „Трафик на културно-исторически ценности“ в Главна дирекция „Борба с организираната престъпност“ посочи, че е налeжащо да се обърне по-голямо внимание на законодателната рамка за предотвратяване на иманярството и незаконния трафик на артефакти.  Според него всяка държава, която изгуби своето историческо минало, губи своята идентичност.  \r\nДиректорът на Националния археологически институт с музей  доц. д-р Людмил Вагалински   коментира, че иманярската дейност е най-масовата криминална проява за последните 30 години в България. „Броят им наброява, колкото числеността на българската армия“, заяви доц. д-р Вагалински. \r\nПо време на откриването на изложбата  вицепрезидентът Илияна Йотова  коментира, че битката с иманярството и фалшифицирането на антики е сложна и дълга и изисква координираните усилия на институции и общество. „В тези ценни предмети е кодирана история, която не е за продан. Паметта не е за продан. Унищожаването на тези предмети безвъзвратно къса страници от древната ни история, в които остават бели петна. Откъснат от средата си, всеки един от предметите губи от своята стойност, защото губи най-ценното – своята биография“, отбеляза вицепрезидентът. \r\nОт своя страна вътрешният министър Младен Маринов заяви, че МВР не спира да работи активно по спасяване на артефакти, които попълват пъстрата мозайка на нашата история. Той посочи, че ако за историците предметите представляват интерес, то в тях служителите на МВР виждат резултата от своята работа. „А няма нищо по-хубаво и по-достойно от това човек да види резултата от своята работа, още повече, когато той е свързан с много усилия и много лишения. Мога да ви уверя, че МВР и към този момент не спира да работи активно по спасяване на артефакти, които попълват пъстрата мозайка на нашата история. В близките дни например проведохме такава акция съвместно с испанските ни колеги, където са спасени над 3600 артефакта. Смятаме, че това трябва да продължи“, коментира вътрешният министър и посочи, че България има отлично взаимодействие с международните си партньори. Заместник-министърът на културата Амелия Гешева  обясни, че България е държавата, която повдигна темата за културното наследство като ресурс в развитието на ЕС по време на европредседателството си. Тя посочи, че 2018 г. е била изключително важна на европейско ниво, свързана с темата за опазване на културното наследство.  „Ако всички ние не свършим онази важна задача - да провокираме обществената чувствителност по темата как да пазим наследството си, защото то е нашите корени и нашата памет, ще сме свършили работата си на половина. Надявам се, че първото, което ще постигнем с тази изложба, ще е да привлечем още един съмишленик към нашата работа да пазим българското културно наследство“, посочи зам.-министърът на културата. Зам.-кметът на Столична община по направление „Култура, образование, спорт и превенция на зависимости” доц. д-р Тодор Чобанов  поясни, че е наша отговорност да възпитаме следващите поколения в нетърпимост към всичко, което ни лишава от културните ни ценности. \r\nИзложбата беше организирана от Националния археологически институт с музей при Българската академия на науките и Министерството на вътрешните работи с подкрепа на Министерството на културата и Столична община, и е част от събитията на Европейската година на културното наследство. Експозицията може да бъде видяна в НАИМ при БАН до 27 януари 2019г.  \r\nДаяна ДЮЛГЕРОВА", "date": "2018.11.06", "title": "Националният археологически институт с музей представи изложба с над 300 спасени от нелегален трафик артефакти (ОБЗОР)"}
{"url": "http://www.focus-news.net/news/2018/11/06/2587261/zam-kmetat-na-sofiya-dots-d-r-todor-chobanov-nasha-otgovornost-e-da-vazpitame-sledvashtite-pokoleniya-v-netarpimost-kam-vsichko-koeto-ni-lishava-ot-kulturnite-ni-tsennosti.html", "text": "Наша отговорност е да възпитаме следващите поколения в нетърпимост към всичко, което ни лишава от културните ни ценности. Това каза заместник-кметът на Столична община по направление “Култура, образование, спорт и превенция на зависимости” доц. д-р Тодор Чобанов при откриването на изложбата „Спасени съкровища на България“ в Националния археологически институт с музей при БАН, предаде репортер на  Агенция „Фокус“ . \r\n„Действително това е една уникална изложба, каквато сравнително рядко се случва да бъде организирана както в България, така и по света. Това не е просто изложба, а един отчет на тези институции, които са отдадени в своята ежедневна работа и имат за мисия спасяването и опазването на нашите безценни късчета история. Защото те са наш културен капитал, идентичност и същност“, посочи доц. д-р Чобанов. \r\nТой обясни, че поколенията, които са живели преди нас, са ни завещали тези предмети с желанието те да се раждат в ръцете на археолога, а не да бъдат отмъквани в потайна доба за нечий личен интерес и изгода. „Това действително е сериозен феномен – мрачна криминална икономика, която съществува откакто свят светува. Но наистина е въпрос и на цивилизованост, и на образование, и на обща култура в нашето общество всеки един член на всяка една общност да разбира колко сериозно престъпление е всяко посегателство срещу културното наследство. Наша отговорност е да възпитаме следващите поколения в дух на уважение към миналото и в нетърпимост към всяко явление, което ни лишава от този безценен духовен ресурс. И, разбира се, лишава науката от тази ценна информация, която е важна за нейната мисия“, каза още зам.-кметът на София. \r\nДоц. д-р Чобанов благодари от името на кмета на Столична община Йорданка Фандъкова и от свое име на всички, които са работили през годините, за да могат витрините на изложбата да грейнат в сърцето на столицата. „Това е едно благородно дело, което вие извършвате с успех. Бъдете благословени“, каза още той. \r\nЦветилена СИМЕОНОВА", "date": "2018.11.06", "title": "Зам.-кметът на София доц. д-р Тодор Чобанов: Наша отговорност е да възпитаме следващите поколения в нетърпимост към всичко, което ни лишава от културните ни ценности"}
{"url": "http://www.focus-news.net/news/2018/11/06/2587270/blagoevgrad-po-narezhdane-na-kmeta-d-r-atanas-kambitov-startira-remont-na-oshte-edna-ulitsa-v-grada.html", "text": "Стартираха ремонтни дейности на улица „Коста Босилков“ в Благоевград. В момента на място се поставя фрезован материал, за да бъде изравнен терена, а след приключване на отчуждителните мероприятия, улицата ще бъде заложена за цялостно асфалтиране. Това съобщиха от пресцентъра на  Община Благоевград . \r\nПреди няколко дни стартира  и ремонтът на три улици в квартал „Струмско“  - „Кресна“, „Заря“ и „Питу Гули“, като дейностите там вече са приключени. \r\nМерките за подобряване на състоянието на улици на земна основа са по нареждане на кмета д-р Атанас Камбитов, с цел осигуряване на по-добри условия за хората през есенно-зимния сезон.", "date": "2018.11.06", "title": "Благоевград: По нареждане на кмета д-р Атанас Камбитов стартира ремонт на още една улица в града"}
{"url": "http://www.focus-news.net/news/2018/11/06/2587258/the-hill-donald-tramp-prevarna-svoite-poddrazhnitsi-v-poddrazhnitsi-na-republikanskata-partiya.html", "text": "Говорителят на Републиканския национален комитет (РНК) Каси Смедли заяви във вторник, че президентът на САЩ Доналд Тръмп успешно е превърнал своите поддръжници в поддръжници на Републиканската партия чрез серията митинги преди междинните избори, пише  електронното издание на вестник The Hill . \r\n„Това, което се случи в щатите, където Доналд Тръмп проведе митинги е, че той превърна своите привърженици в поддръжници на Републиканската партия. Виждаме как се случва това“, заяви Смедли. \r\n„Те получават текстово съобщение на сутринта след митинга и се получава безпрецедентно взаимодействие, защото те отиват на уебсайта, регистрират се за гласуване или изискват своята бюлетина и това е разликата с Барак Обама, който не може да постигне това“, продължи тя. \r\n„Спомняте ли си, когато Барак Обама беше президент, всички излизаха да гласуват през 2012 и 2008-а година, но, когато бяха междинните избори те оставаха у дома, защото бяха поддръжници на Обама“, припомни говорителят на РНК. „Доналд Тръмп казва, ‚Не така. Ако ме харесват и харесвате моите политики, ние трябва да имаме стабилни републикански мнозинства в Конгреса, за да ги прокарваме“. \r\nИзданието припомня, че Тръмп проведе множество митинги в полза на Републиканските кандидати из цялата страна преди междинните избори, които се очаква да бъдат нещо като референдум за първите му две години като президент. \r\nСъгласно проучванията на общественото мнение, изявите на Тръмп ще имат огромно влияние върху гласуването във вторник. Анкета на USA Today/Suffolk University, проведен през октомври, показа, че 58% от избирателите смятат, че държавният глава ще има „голямо“ влияние, когато отидат да гласуват. \r\nThe Hill посочва, че Републиканците се опитват да защитят мнозинството си в Камарата на представителите (Конгреса, долната камара), където на Демократите им трябват само 23 места, за да спечелят мнозинство. \r\nПревод и редакция:", "date": "2018.11.06", "title": "The Hill: Доналд Тръмп превърна своите поддръжници в поддръжници на Републиканската партия"}
{"url": "http://www.focus-news.net/news/2018/11/06/2587272/pazardzhik-arheologicheskiyat-muzey-v-grad-septemvri-predstavya-izlozhba-emporion-pistiros-v-trakiya-v-regionalniya-istoricheski-muzey.html", "text": "В Регионален исторически музей – Пазарджик ще бъде открита гостуваща изложба „Емпорион Пистирос в Тракия“ на Археологически музей „Проф. М. Домарадски“ – град Септември, съобщиха за  Радио „Фокус“-Пазарджик  от РИМ-Пазарджик. Откриването е в сряда от 17.00 часа в залата за временни изложби. Изложбата ще представи на посетителите резултатите от проучванията на археологическия обект емпорион Пистирос, намиращ се в землището на град Ветрен. Пистирос е първият селищен център със статут на емпорион (търговско селище), засвидетелстван в сърцето на Тракия, където съжителстват съвместно траки и гърци в периода от края на Ⅴ –  до началото на Ⅱ в. пр. Хр. Изложбата обхваща различни аспекти от живота в емпориона (етнически състав на населението, търговия, строителство и архитектура, занаяти и производства, бит, религиозни вярвания и култови практики, местни и вносни керамични съдове и изделия). Темите са представени с оригинален материал и илюстрирани с табла, включващи обяснителни текстове и снимков материал. Изложбата ще бъде експонирана до 20.12.2018 година в залата за временни изложби на Регионален исторически музей – Пазарджик. \r\nВаня НИКОЛОВА", "date": "2018.11.06", "title": "Пазарджик: Археологическият музей в град Септември представя изложба „Емпорион Пистирос в Тракия“ в Регионалния исторически музей"}
{"url": "http://www.focus-news.net/news/2018/11/06/2587267/korneliya-ninova-bsp-reshihme-da-prodalzhim-s-dokladite-po-darzhavniya-byudzhet-a-utre-da-glasuvame-parvo-zakona-za-korporativnoto-podohodno-oblagane.html", "text": "Решихме сега да продължим с докладите по държавния бюджет. Утре да разместим точките - първо да гласуваме Закона за корпоративното подоходно облагане, а след това да бъде обсъждането и гласуването на държавния бюджет. Това каза лидерът на БСП Корнелия Нинова след председателския съвет, предаде репортер на  Агенция „Фокус“ . „Въпросът беше принципен. Първо да се изгласуват данъчните закони, а след това големият бюджет. Това е въпрос на законодателство, няма общо със спора в зала преди това“, обясни тя. „Постигнахме съгласие. Имаме компромис утре да разменим двете точки“, посочи Корнелия Нинова и допълни, че работата на парламента утре ще продължи до приемането на държавния бюджет. Попитана нормален ли беше тонът в залата днес, тя коментира: „Не беше нормален. Това не е равнището на институцията парламент, каквото искаме да бъде. Надявам се утре да бъде по-различно“ \r\nБиляна ИВАНОВА", "date": "2018.11.06", "title": "Корнелия Нинова, БСП: Решихме да продължим с докладите по държавния бюджет, а утре да гласуваме първо Закона за корпоративното подоходно облагане"}
{"url": "http://www.focus-news.net/news/2018/11/06/2587268/menda-stoyanova-gerb-beshe-predvideno-zakonat-za-korporativnoto-podohodno-oblagane-da-se-glasuva-predi-byudzheta-no-ne-se-sluchi-poradi-lipsa-na-kvorum.html", "text": "За миналата седмица беше предвидено Законът за корпоративното подоходно облагане да се изгласува на второ четене преди държавния бюджет. Поради липса на кворум и изостряне на отношенията това не можа да се случи и тази седмица продължихме по график. Това каза председателят на бюджетна комисия и депутат от ПГ на ГЕРБ Менда Стоянова, предаде репортер на  Агенция „Фокус“ . „Съгласна съм, че принципно е правилно първо да преминат данъчните закони, а след това държавния бюджет. И така както беше планирано нямаше да се случи нещо неправилно“, коментира тя. „Първото четене на закона за бюджета е по принцип. Приемат се принципните положения. Ако на второ четене по Закона за корпоративното подоходно облагане бъдат приети изменения, които биха повлияли на приходите на бюджета, той ще се промени между двете четения, не на първо четене“, обясни Менда Стоянова. „Разбрахме се Корнелия Нинова. Постигнахме компромис и съгласие“, посочи тя. Попитана нормален ли беше тонът в залата днес, Менда Стоянова каза: „Направихме председателския съвет, за да нямаме утре такъв тон в залата“. \r\nБиляна ИВАНОВА", "date": "2018.11.06", "title": "Менда Стоянова, ГЕРБ: Беше предвидено Законът за корпоративното подоходно облагане да се гласува преди бюджета, но не се случи поради липса на кворум"}
{"url": "http://www.focus-news.net/news/2018/11/06/2587271/bsp-nastoyava-za-nezavisima-tehnicheska-ekspertiza-na-avtomagistrali-i-patishta-obzor.html", "text": "БСП настоява за независима техническа експертиза на автомагистрали и пътища. Искането бе внесено в Агенция „Пътна инфраструктура“ (АПИ)  от говорителя на ПГ на „БСП за България“ Елена Йончева, заместник-председателите на парламентарната група Христо Проданов, Крум Зарков, Георги Свиленски и депутати. От опозицията настояват да се направи независима техническа експертиза на автомагистралите „Тракия“, „Хемус“, „Струма“ и „Марица“, както и на пътя Видин – Кула и околовръстният път на София. Идеята на БСП е експертизата да бъде в независима лаборатория в Европа, като партията пое ангажимента да не ангажира държавния бюджет и да осигури финансирането на проверката.  \r\nПред журналисти говорителят на БСП Елена Йончева посочи, че  независимата експертиза ще бъде малка крачка срещу „системата, която ни убива“. Тя даде пример с инцидента край Своге. Йончева обясни, че БСП иска да получи отговор дали се краде  от българските магистрали. „Състоянието на българските магистрали е видимо за всеки от нас без да се прави техническа експертиза. Много често след като бъдат направени пътищата, започва и техният ремонт. В българското общество съществува убеждението, че голям процент от обществените поръчки за магистрали вместо да се дадe за магистрали, се връща към властта“, каза Йончева и обясни, че това е провокирало БСП до поиска независимо изследване. Йончева покани медиите да проследят целия процес и призова правителството да  подкрепи БСП в тази независима експертиза. Според нея това е единственият начин да се изчисти името на България.  По думите й, ако правителството няма от какво да се притеснява,  би трябвало да се подкрепи подобна проверка. \r\nГоворителят на БСП подчерта, че исканата от опозицията експертиза на пътищата не дискредитира българските строители. Според нея това е единственият начин професионалистите да бъдат защитени. „Имаме прекрасни пътни строители и инженери и те вероятно са принудени да правят компромиси, попадайки в определена среда, в която се дават обществените поръчки. Те са длъжни да правят компромиси, за да получат работа“, допълни още Йончева.  \r\nДеница КИТАНОВА", "date": "2018.11.06", "title": "БСП настоява за независима техническа експертиза на автомагистрали и пътища (ОБЗОР)"}
{"url": "http://www.focus-news.net/news/2018/11/06/2587275/krasimira-anastasova-kmet-na-dolni-chiflik-obshtinata-ima-sklyucheni-dogovori-za-snegopochistvane-po-16-obosobeni-pozitsii.html", "text": "Община Долни чифлик има сключени договори за снегопочистване по 16 обособени позиции. Това каза за  Радио „Фокус“ – Варна  кметът на Община Долни чифлик Красимира Анастасова във връзка с подготовката за действие при усложнена зимна обстановка в община Долни  чифлик през зимен сезон 2018-2019 година. Договорите за снегопочистване, които са в сила до 31 декември 2018 година, са с три физически лица, седем фирми, както и с един земеделски производител. След 8 ноември ще започне процедура съгласно изискванията по Закона за обществените поръчки за избор на изпълнител за 2019 година, за периода 1 януари – 31 декември, допълни кметът. Красимира Анастасова посочи, че Общината разполага с пет трактора с гребла за снегопочистване на територията на общината. Картотекирана е и цялата налична техника на територията на общината, която може да се привлече за спасителни дейности при необходимост, посочи Красимира Анастасова. \r\nВъв връзка с предстоящия зимен сезон и предприемане на превантивни мерки с цел намаляване на последствията за населението и осигуряване на нормалното функциониране на инфраструктурата в община Долни чифлик е актуализиран е планът за защита при бедствия и състава на Щаба за координация със заповед на кмета на Община Долни чифлик. Актуализирана е и схемата за оповестяване. \r\nМарияна ВАЛЕНТИНОВА", "date": "2018.11.06", "title": "Красимира Анастасова, кмет на Долни чифлик: Общината има сключени договори за снегопочистване по 16 обособени позиции"}
{"url": "http://www.focus-news.net/news/2018/11/06/2587278/plovdiv-politseyski-sluzhiteli-v-grada-shte-otbelezhat-arhangelovden-s-atraktivna-demonstratsiya.html", "text": "На 10 ноември, събота, от 11.00 часа, на паркинга пред спортна зала „Чайка“ на бул. „Копривщица“ в Пловдив жителите и гостите на града ще имат възможност да се запознаят с уменията на служители от сектор „Специализирани полицейски сили“ към областната дирекция на МВР. Това съобщиха за  Радио „Фокус“-Пловдив  от ОДМВР-Пловдив. Атрактивната демонстрация е своеобразно отбелязване на  професионалния празник на българската полиция – 8 ноември (Архангел Михаил). Ще бъдат представени ползваните от служителите специализирани моторни превозни средства, оръжие и оборудване, различни техники за неутрализиране на нарушители на обществения ред, полицейска лична защита.  Специално място е отредено на полицейските кучета, които със своите водачи ще покажат способности за откриване на предмети, преследване и задържане на опасни лица. \r\nНакрая най-малките посетители ще могат да разгледат отблизо и да се качат на полицейски микробус или мотор и да изпробват предпазни щит и шлем.", "date": "2018.11.06", "title": "Пловдив: Полицейски служители в града ще отбележат Архангеловден с атрактивна демонстрация"}
{"url": "http://www.focus-news.net/news/2018/11/06/2587279/posmartno-s-orden-stara-planina-vtora-stepen-be-udostoen-pande-eftimov-edin-ot-nay-golemite-paziteli-na-balgarshtinata-v-makedoniya-obzor.html", "text": "Посмъртно с орден „Стара планина“ втора степен бе удостоен  Панде Ефтимов - един от най-големите пазители на българщината в Македония. Отличието бе връчено от държавния глава Румен Радев на сина на Панде Ефтимов – Наум по време на тържествена церемония в Гербова зала, която започна с химна на Република България.  \r\nУказът за посмъртното удостояване на Панде Ефтимов с ордена е издаден на 21 юни 2018 г. в София. Съгласно указа, отличието се връчва в знак на признателност за изключително големите му заслуги за популяризиране на българската история през периода на войните за национално обединение и за съхраняване на българщината в Република Македония.  \r\nВ своето слово държавният глава Румен Радев изрази убедеността си, че Панде Ефтимов ще остане редом до плеядата будители и мъченици, които Македония от векове дава на нашия народ.  \r\n\"През 2017 г. си отиде Панде Ефтимов. Той се превърна в един от носителите на свободния творчески дух за цели поколения. Неслучайно е наричан пазителят, не само на българската искра в Македония, но и на духовното единство на хората от двете страни на границата. Той беше достоен защитник на българското име в най-тежките времена на срамно и жестоко посегателство“, заяви държавният глава.  Кой беше Панде Ефтимов \r\nПанде Сотиров Ефтимов е роден на 15 март 1932 г. в село Претор, Преспанска околия. Внук е на революционера и виден деятел на ВМРО Панде Суджов в Долна Преспа, убит от сръбската жандармерия на 22 март 1927 г. В спомените на Иван Михайлов се твърди, че е убит от свръхдоза морфин, инжектирана му от сръбски лекари, след раняване.  \r\nПо време на образованието си, Панде Ефтимов, както сам казва е учил на български, на албански, на италиански и на сръбски език. Завършва Педагогика и Филология в Скопие през 1956 г. Заради отказа си да се отрече, че е българин по произход е арестуван през 1957 г. и е в затвор до 1961 г. За втори път е арестуван през 1971 г. и лежи в затвора до 1974 г. Участва в създаването на редица патриотични организации в Македония, както и при формирането на ВМРО-ДПМНЕ през 1990 г. Организатор е на поставянето на паметната плоча на Мара Бунева на брега на река Вардар, на отбелязването на годишнините на Тодор Александров, на подполковник Борис Дрангов и на други български национални герои, родени и свързани с Македония. Активен член е на Българският културен клуб. Автор е на книги с поезия и разкази. Награждаван е с български ордени и медали. Българското му гражданство е възстановено през 2007 г. \r\nУмира на 13 август 2017 г. – на 85 години, след продължително боледуване. Панде Ефтимов бе един от най-големите пазители на българщината в Македония. \r\nДеница КИТАНОВА", "date": "2018.11.06", "title": "Посмъртно с орден „Стара планина“ втора степен бе удостоен  Панде Ефтимов  - един от най-големите пазители на българщината в Македония (ОБЗОР)"}
{"url": "http://www.focus-news.net/news/2018/11/06/2587280/zoran-zaev-oproshtenieto-e-moralen-akt-no-pravnata-sistema-tryabva-da-se-zachita.html", "text": "Опрощението е морален акт, но правната система трябва да се зачита, заяви премиерът на Македония Зоран Заев на брифинг в сградата на Правителството, цитиран от скопското електронно издание  “Независен“ . \r\nСъщността на формирането на Координационния орган за помирение е да помогне за предотвратяването на политически кризи, за облекчаване на намирането на качествени решения за реформите в тяхното изпълнение, но и да даде помощ в частта на помирението заради евентуална политическа намеса в правните процеси, отбеляза тази вечер премиера Зоран Заев. \r\n„Македония има сериозен успех в междуетническото  обединение, нас ни обединиха реформите, надеждата за интеграцията в ЕС и НАТО, но през годините назад политическата разделение отиде твърде далеч. Това сериозно засяга основната клетка на обществото, това е семейството. Аз съм свидетел, а може би и вие, на разделени братя и сестри, политически разделени, има дори случаи на мъже и жени, разделени на тази основа. Това е демократично, но не е здравословно за обществото, особено когато виждам колко личен е дебатът и колко омраза внася той. Нашето задължение е да успокоим обществото\", каза Заев. \r\nТой посочи, че ще бъде търсена помощта на правните институции, за да се намерят правни механизми за това, какво означава помирение, какво означава опрощение. \r\n„Понякога това означава извинение. На първата среща с новата депутатка група, депутатът Кръстьо Муковски направи извинение от негова страна и аз от моя, както и извинение  от Талат Джафери и това за мен е най-голямото опрощаване. Това обаче зависи от мен, но правната система трябва да е над всичко\", каза премиерът. \r\nНа въпрос дали смята, че е приемливо той да говори за реформа на съдебната система, когато в неговото правителство е вицепремиерът Буяр Османи, срещу когото тече разследване, Заев отговори, че това е още едно доказателство за прозрачността на правителството и за това, че законът се прилага за всички в държавата. \r\n- Бях министър-председател преди съдебния процес и изчаках неговия край. Започнах като ръководител на опозицията и завърших като премиер. Никой не е имунизиран и в бъдеще всички тези закони ще бъдат насочени към мен първо. Винаги съм уважавал презумпцията за невинност, независимо дали става дума за мен, за мои сътрудници, за политически противник. Само чрез прозрачни процедури можем да стигнем до истината и до цялостното заключение, че има правен ред. Ако беше по друго време, това щеше да се случи тайно, добави Заев.  Юлиян Марков", "date": "2018.11.06", "title": "Зоран Заев: Опрощението е морален акт, но правната система трябва да се зачита"}
{"url": "http://www.focus-news.net/news/2018/11/06/2587269/tass-broyat-na-predvaritelno-glasuvalite-v-sasht-e-s-edin-pat-i-polovina-po-golyam-ot-predi-chetiri-godini.html", "text": "Броят на избирателите, които са гласували предварително на междинните избори в САЩ, по данните от вторник сутринта, е 33 166 611 души, съобщи CNN, позовавайки се на изследователската служба Catalist, предава  ТАСС . \r\nНа миналите междинни избори през 2015 година, броят на предварително гласувалите е бил 20,6 милиона. \r\nПо данни на телевизия NBC, в гласуването може да вземат участие рекорден брой избиратели – повече от 100 милиона. \r\nПревод и редакция:", "date": "2018.11.06", "title": "ТАСС: Броят на предварително гласувалите в САЩ е с един път и половина по-голям от преди четири години"}
{"url": "http://www.focus-news.net/news/2018/11/06/2587276/sitel-makedoniya-predstaviteli-na-voenniya-komitet-na-nato-sa-na-poseshtenie-v-makedoniya.html", "text": "Представители на Военния комитет на НАТО са на посещение в Македония, съобщава македонският телевизионен канал  “Сител“ . \r\nЧленството в НАТО е постижимо, но решението остава на народа и правителството, заяви заместник председателят на Военния комитет на НАТО на среща с висши военни представители от 29-те страни членки, който за първи път се провежда в Македония. \r\n\"Постигнахте значителен напредък в членството в НАТО. Това членство вече е на една ръка разстояние, но решението е изцяло на вас, хората и правителство\", заяви днес заместник председателят на Военния комитет на НАТО генерал-лейтенант Стивън Шепро. \r\nЧленовете на Военния комитет благодариха на ангажимента на Армията на Република Македония  досега и за участието на 4000 войници в мироопазващи мисии на НАТО. \r\n\"Новият стратегически преглед на отбраната вече е приет и с изпълнението му Македонската армия ще се превърне в малка компактна гъвкава армия, която ще може да отговори на всички предизвикателства, пред които ще бъде изправен Алиансът като цяло\", заяви генерал-майор Васко Гюрчиновски, началникът на генералния щаб на македонската армия . \r\nВисоките  гости от НАТО се срещнаха също с вицепремиера и министър на отбраната Радмила Шекеринска. Утре представители на Военния комитет на Алианса ще присъстват на военна тренировка в казармите \"Илинден\".  Юлиян Марков", "date": "2018.11.06", "title": "„Сител“ (Македония): Представители на Военния комитет на НАТО са на посещение в Македония"}
{"url": "http://www.focus-news.net/news/2018/11/06/2587281/kyustendil-gimnazisti-ot-grada-za-zasadili-60-zhalada-ot-vida-cherven-dab-v-ramkite-na-natsionalna-initsiativa.html", "text": "Гимназисти от Кюстендил за засадили 60 жълъда от вида Червен дъб в рамките на национална инициатива. Това съобщиха за  Радио „Фокус” – Кюстендил  от ПМГ „Професор Емануил Иванов” – Кюстендил. По този начин гимназията е участвала в инициативата  „Когато станем 100 000, ще посадим гора“. Самото засаждане е организирано от учителите от обединението по „Природни науки и екология“, в рамките на което са засадени 60 жълъда от вида „Червен дъб”. За посадените жълъди ще се грижат учениците от профил „Природни науки – биология и химия“. На по-късен етап израсналите фиданки ще бъдат залесени. Благодарение на инициативата към момента са засадени над 356 000 дървета, а целта е да бъдат засадени милиони нови дървета в България, с участието на колкото се може повече деца, млади хора и доброволци. \r\nВенцеслав ИЛЧЕВ", "date": "2018.11.06", "title": "Кюстендил: Гимназисти от града за засадили 60 жълъда от вида „Червен дъб” в рамките на национална инициатива"}
{"url": "http://www.focus-news.net/news/2018/11/06/2587274/prof-mihail-konstantinov-igrata-s-kvoruma-vodi-do-opasnata-tendentsiya-da-se-narushava-rabotata-na-parlamenta-na-inat.html", "text": "Играта с кворума води до опасната тенденция да се нарушава работата на парламента „на инат“. Това каза за обзорното предаване „Това е България“ на  Радио „Фокус“  анализаторът проф. Михаил Константинов. Той допълни, че при евентуални предсрочни избори няма да настъпи промяна в състава на НС. „Много са проблематични бъдещи управляващи коалиции, които да не включват сегашните управляващи. Има теоретична коалиция БСП и ДПС, която вече я видяхме, която не знам, как ще бъде приета от избирателите на БСП. Тя обаче може да се окаже, че също няма да стига за нормално парламентарно управление. Тези, които атакуват правителството, имат собствени вътрешни проблеми. БСП има тежък конфликт в ръководството си и това ще се отрази на евентуален изборен резултат. И ДПС имат тежък проблем – какво е станало с онези 100 000 гласоподаватели, които на последните парламентарни избори гласуваха за партията на г-н Местан?“, уточни проф. Константинов. \r\nПроф. Михаил Константинов обясни, че БСП не отчита ръст в подкрепата си, следователно това, което правят с кворума, не е ефикасно. Той призова за повече разум в парламентарните действия на депутатите и препоръча на политиците да броят поне до пет преди да говорят.", "date": "2018.11.06", "title": "Проф. Михаил Константинов: Играта с кворума води до опасната тенденция да се нарушава работата на парламента „на инат“"}
{"url": "http://www.focus-news.net/news/2018/11/06/2587266/usa-today-shte-spechelyat-li-demokratite-mnozinstvo-v-kongresai-rano-e-da-se-kazhe.html", "text": "Избирателите най-накрая ще имат думата във вторник в тежката и с висок залог борба за контрол над Камарата на представителите, след като бъдат наводнени с финален блиц от телевизионни реклами, имейли във връзка с кампанията и агитатори, които идват директно на входната врата, пише най-големият  американски вестник USA Today . \r\nАнкетите за десетки отделни щатски битки за Конгреса в цялата страна показаха, че резултатите са прекалено близки, за да се правят заключения преди деня на изборите. Демократите имат малко предимство в надпреварата за получаване на мнозинство в долната камара, според последните проучвания, но окончателните резултати продължават да са непредвидими. \r\nНа Демократите им трябва 23 места в Конгреса, за да вземат контрола над долната камара от републиканците. Цялата страна е бойно поле, тъй като в повече от 70 избирателни участъка, от Ню Джърси до Калифорния, резултатите са на кантар. \r\nКакъв е залогът: Политиките на Доналд Тръмп през следващите две години. Ако Демократите спечелят мнозинство, те ще могат да използват агресивните надзорни правомощия на Конгреса, за да искат данъчни декларации на Тръмп, да призовават членове на кабинета му и да разследват предполагаема корупция в изпълнителната власт. Те могат да блокират президентските законопроекти, независимо дали за финансирането на стена по границата между Мексико и САЩ, или за ограничаването на помощните програми за мигранти. \r\nАко Републиканците останат на власт, през следващите две години Тръмп ще може да провежда широкообхватни консервативни политики, включително твърда линия по отношение на имиграцията, отменяне на Закона за достъпни грижи и премахване на екологичните регулации. \r\nРезултатите ще подготвят сцената и за президентските избори през 2020 година. Победа на Републиканците във вторник ще постави Тръмп в силна позиция за спечелването на втори мандат и бетонирането на контрола му върху партията. Победа на Демократите ще стимулира т.нар. либерална „съпротива“ и ще даде моментум на все още преживяващата изненадващата победа на Доналд Тръмп през 2016 година. \r\nПървите знаци, дали вторник ще донесе синя вълна, червена, или никаква, ще започнат да се появяват след затварянето на изборните секции в ключовите щати на Източния бряг и в средния изток, което започва след 18:00 (01:00 българско време). Но пълните резултати няма да бъдат налични преди полунощ (07:00) или по-късно, тъй като гласоподавателите в Калифорния и други западни щати приключват доста по-късно своето гласуване. \r\nС десетки оспорвани щати, които ще се разиграят, изборната битка може да продължи и няколко дни, тъй като са възможни повторни преброявания.  \r\nИ двете страни предупреждават, че демокрацията е под заплаха в тези избори. \r\nПревод и редакция:", "date": "2018.11.06", "title": "USA Today: Ще спечелят ли Демократите мнозинство в Конгреса? Рано е да се каже"}
{"url": "http://www.focus-news.net/news/2018/11/06/2587273/hayko-maas-predizbornata-kampaniya-v-sasht-razdeli-oshte-poveche-obshtestvoto-v-stranata.html", "text": "Борбата, която се е провела преди междинните избори в САЩ, още повече е разделила обществото в страната, заяви министърът на външните работи на Германия Хайко Маас, цитиран от  ТАСС . \r\n„Предизборната борба в САЩ още повече раздели обществото там“, написа Маас в „Туитър“. Едновременно с това, министърът подчерта, че САЩ „остават най-важният партньор“ на ЕС извън пределите на Европа. „Но ще ни се наложи да оценим наново нашите отношения.Отговорът на принципа „Америка на първо място“ трябва да е „Единна Европа“, смята Маас. \r\nНа провеждащите се във вторник в САЩ междинни избори за Конгрес и местни органи на властта се преизбират 35 от 100 сенатори и всички 435 членове на Камарата на представителите, както и губернатори на щати и други територии.  \r\nПревод и редакция:", "date": "2018.11.06", "title": "Хайко Маас: Предизборната кампания в САЩ раздели още повече обществото в страната"}
{"url": "http://www.focus-news.net/news/2018/11/06/2587277/prof-mihail-konstantinov-na-izborite-za-kongres-v-sasht-se-ochertava-republikantsite-da-zapazyat-kontrol-nad-senata-no-da-izgubyat-mnozinstvo-v-kamarata-na-predstavitelite.html", "text": "Очертава се републиканците да запазят контрол над Сената, но да изгубят мнозинство в Камарата на представителите.  Това каза за обзорното предаване „Това е България“ на  Радио „Фокус“  анализаторът проф. Михаил Константинов по повод провеждащите се междинни избори за Конгрес в САЩ. Той допълни, че практиката показва, че на такива избори управляващите губят мнозинство в една от двете институции. Според него нищо особено няма да се промени, освен ако републиканците на президентът Доналд Тръмп не загубят и двете камари.  “Ако изгуби и двете ще тръгнат процедури за импийчмънт, той ще се чувства доста по-несигурен. Това веднага ще се отрази на международното положение, тъй като силата на Тръмп вече ще намалее в този аспект. Той има проблеми с Китай, с Русия, има проблеми в Сирия, със КНДР, разправии със съюзниците от НАТО и т.н. Това ще означава отслабване на този международен натиск, който администрацията на Тръмп упражнява. Ще има и влияние на Балканите, тъй като САЩ са силни играчи в този регион и процесите около Косово ще бъдат забавени или блокирани”, уточни анализаторът. Проф. Константинов обясни, че дори при двойна загуба на републиканците не очаква кардинални промени, защото има постоянни вектори външната политика на САЩ.", "date": "2018.11.06", "title": "Проф. Михаил Константинов: На изборите за Конгрес в САЩ се очертава републиканците да запазят контрол над Сената, но да изгубят мнозинство в Камарата на представителите"}
{"url": "http://www.focus-news.net/news/2018/11/06/2587282/parlamentat-prie-na-parvo-chetene-byudzhetite-na-nzok-i-doo-za-2019-godina-obzor.html", "text": "На извънредно заседание парламентът прие бюджетите на НЗОК и на държавното обществено осигуряване на 2019 година. В зала се регистрираха 122 народни представители, при необходими за кворума 121. Депутатите от ПГ на ДПС влязоха след първата регистрация за започване на пленарното заседание. От ПГ на БСП бяха в зала, но не се регистрираха.  \r\nБюджетът на НЗОК мина на с гласовете на ПГ на ГЕРБ и „Обединени патриоти“. „За“ приемането на бюджета на Касата гласуваха 89 депутати от ГЕРБ и 17 от „Обединени патриоти“. „Против“ бюджета бяха 48 народни представители от БСП, а един от тях се въздържа. 14 депутати от ДПС гласуваха „против“. От ПГ на „Воля“ се въздържаха, а независимите депутати подкрепиха бюджета. За първи път през следващата година бюджетът за здравеопазване ще надхвърли 5 млрд. лева. Средствата за здравеопазване в бюджета ще бъдат 5,2 млрд. лева или 4,5% от БВП. Увеличението спрямо 2018 година е 547 млн. лева. Предвидени са близо 4,3 млрд. лева приходи и трансфери в бюджета на НЗОК за догодина, от които 2,8 млрд. лв. са приходи от здравноосигурителни вноски и 1,4 млрд. лв. са трансфери за здравно осигуряване. Общо текущите разходи са в размер на 4,2 млрд. лв., което представлява увеличение с 476,9 млн. лв. спрямо Закона за бюджета на Националната здравноосигурителна каса за 2018 г. Средствата за здравноосигурителни плащания са в размер на 4,1 млрд. лв., което представлява увеличение с 454 млн. лв. спрямо Закона за бюджета на Националната здравноосигурителна каса за 2018 г. 2,5 млрд. лева ще отпусне държавата за медицински дейности (за първична извънболнична медицинска помощ - 225 млн. лева; за специализирана извънболнична медицинска помощ - 250 млн. лева; за медико-диагностична дейност - 90 млн. лева; за болнична медицинска помощ - 2 млрд. лева). 167 млн. лева са предвидени за дентални дейности, а 1,2 млрд. лева за лекарства и медицински изделия. 160,4 млн. лева ще се дадат за здравноосигурителни плащания за медицинска помощ. Предвидено е всеки месец Министерството на здравеопазването да отпуска на НЗОК 43 млн. лева за разходи. През 2019 година здравната осигурителна вноска от 8% ще се запази. С Преходните и заключителни разпоредби се създава Агенция за медицински надзор като правоприемник на изпълнителните агенции „Медицински одит“ и по трансплантации. След приемането на закона за бюджета Народното събрание ще дава съгласие за създаването на нови лечебни заведения. А Министерски съвет- за разширяване дейността на съществуващите. Сегашната процедура за акредитация на лечебните заведения за извършваната от тях цялостна медицинска дейност и/или отделни медицински дейности ще отпадне. Регламентира се създаването на Национална здравно-информационна система с пълна информация за здравното състояние на всяко лице. Национална експертна лекарска комисия ще създаде база данни за всички лица, преминали през ТЕЛК/НЕЛК. В срок до 3 месеца след обнародване на промените ще бъдат изготвени медицински стандарти за всички специалности. Здравният министър ще определя финансови правила за държавните и общинските болници. Предвиждат се нови механизми на заплащане на лекарствените продукти и медицинските изделия. Дейността на Центъра „Фонд за лечение на деца“ и на Комисията за лечение в чужбина, преминава към НЗОК, като финансовите средства ще се осигуряват от Министерството на здравеопазването чрез трансфер.  \r\n„За“ бюджета на ДОО за следващата година гласуваха 112 народни представители, 73 бяха „против“, а 7 се въздържаха. От 1 юли догодина пенсиите ще се увеличат с 5.7%. Минималният размер на пенсията за осигурителен стаж и възраст ще се повиши на 219,43 лева. От същата дата максималният размер на получаваните една или повече пенсии се увеличава от 910 на 1200 лева. Мярката се прилага за всички пенсии, без оглед на момента на отпускането им. През 2019 година за изплащане на пенсии са предвидени 9,9 млрд. лева или с над 533 млн. лева в повече в сравнение с настоящата година. Процентът за всяка година осигурителен стаж в пенсионната формула ще се увеличи от 1,169 на 1,2. Максималният осигурителен доход ще се повиши от 2600 на 3000 лева. Повишение има и при минималния осигурителен доход за самоосигуряващите се лица- от 510 на 560 лева. Най- значително е увеличението за земеделските стопани и тютюнопроизводители от 350 на 560 лева. Размерът на осигурителната вноска за фонд „Пенсии“ ще се запази. При изчисляването на индивидуалния коефициент за пенсиониране ще се взема осигурителният доход за времето от 2000 година. \r\nЗапазва се минималният дневен размер на обезщетението за безработица - 9,00 лева и максималният дневен размер - 74,29 лева. Промяна няма да има и в периода на изплащане на паричното обезщетение за бременност и раждане - 410 дни и в размера на обезщетението за отглеждане на малко дете от една до две годишна възраст - 380 лева. И през 2019 година майките (осиновителките), които имат право да ползват отпуска при бременност и раждане до навършване на едногодишна възраст на детето, но не го използват, да се върнат на работа. Те ще получават обезщетение от държавното обществено осигуряване в размер 50% от полагащото им се обезщетение при бременност и раждане. Максималният размер на гарантираните вземания ще бъде 1400 лева. \r\nСлед гласуването на бюджетите на ДОО и НЗОК депутатите трябваше да продължат с докладите на парламентарните комисии за държавния бюджет, който да се гласува като първа точка на 7 ноември. От БСП обаче настояха за председателски съвет, който да промени дневния ред. Според левицата окончателните промени в Закона за корпоративното подоходно облагане трябва да се гласуват преди бюджета, тоест те да са първа точка. „Каните се за пореден път да нанесете удар по правовата държава, по законността и по реда, по който се приемат законите в страната“, заяви лидерът на БСП Корнелия Нинова. Председателският съвет беше свикан, а управляващи и опозиция постигнаха консенсус. Взето е решение данъчният закон да се гласува преди бюджета на първо четене. „Въпросът беше принципен. Първо да се изгласуват данъчните закони, а след това големият бюджет. Това е въпрос на законодателство“, коментира Корнелия Нинова. Председателят на бюджетна комисия и депутат от ПГ на ГЕРБ Менда Стоянова обясни, че първоначално е било предвидено данъчният закон да мине преди бюджета, но заради липсата на кворум миналата седмица това не се е случило. Според нея дори данъчният закон да се гласува след бюджета няма да е неправилно, защото държавният бюджет се коригира на второ, а не на първо четене. \r\nБиляна ИВАНОВА", "date": "2018.11.06", "title": "Парламентът прие на първо четене бюджетите на НЗОК и ДОО за 2019 година (ОБЗОР)"}
{"url": "http://www.focus-news.net/news/2018/11/06/2587283/sport-zavarshiha-parvite-poluvremena-na-dvata-macha-ot-shampionska-liga-koito-se-igrayat-v-momenta.html", "text": "Футбол: Завършиха първите полувремена на двата мача от Шампионска лига, които се играят в момента. Брюж води като гост на Монако с 3:0 след голове на Ванакен – два, единият от дузпа и на Уесли. Цървена Звезда води на Ливърпул с 2:0 в Белград след два гола на Милан Павков .Според  медийни информации днес в Монако е задържан за корупция собственика на отбора Дмитрий Риболовлев.", "date": "2018.11.06", "title": "Спорт: Завършиха първите полувремена на двата мача от Шампионска лига, които се играят в момента"}
{"url": "http://www.focus-news.net/news/2018/11/06/2587284/sliven-regionalna-sluzhba-voenna-politsiya-sliven-otbelyaza-svoya-praznik-s-den-na-otvorenite-vrati.html", "text": "Регионална служба „Военна полиция“ – Сливен, отбеляза своя празник с „Ден на отворените врати“. Това съобщиха от  институцията . \r\nНа поканата за посещение се отзоваха ученици от средни училища в Сливен, Нова Загора и Котел. За гостите бяха подготвени различни демонстрационни центрове. \r\nВ центъра за стрелково оръжие учениците се запознаха с автомат и картечница „Калашников“, гранатомет „Аркус“, пистолети „Макаров“, „Зиг Зауер“ и „Астра куб“, пушка-помпа „Маверик“, както и със стрелково въоръжение на американската армия. \r\nВ центъра за автомобилна техника голям интерес предизвикаха автомобилите с повишена проходимост „Форд Експлорър“, „Киа Спортридж“, бронираният автомобил „Sand Cat“ и автомобилът с нормална проходимост „Шевролет Круз“. \r\nВ центъра за полицейска техника и средства бяха показани скоростомер, дрегер, уред за нощно виждане, термовизионна камера, бинокли, ръчен скенер, огледала за проверка и лента с шипове за принудително спиране на автомобили. \r\nРаботата на „Експертна дейност“ в РС „Военна полиция“ – Сливен, беше представена чрез специализиран куфар на експерта, примерен фоторобот, дактилоскопски отпечатъци, образци гилзи, микроскоп, фотоапарат и видеокамера. \r\nВ центъра на система за биометричен контрол бяха демонстрирани съвременните технологии за идентификация. \r\nГостите  се повозиха на военнополицейски автомобили. За желаещите имаше и център за стрелба с въздушна пушка „Славия 630″. \r\nПредставянето на Регионална служба „Военна полиция“ – Сливен, завърши с  демонстрация на полицейски техники. Военнополицейски екип за специализирани тактически действия показа пред гостите ръкопашен бой и прийоми за обезвреждане на въоръжен противник.", "date": "2018.11.06", "title": "Сливен: Регионална служба „Военна полиция“ – Сливен, отбеляза своя празник с „Ден на отворените врати“"}
{"url": "http://www.focus-news.net/news/2018/11/06/2587302/sport-zavarshiha-parvite-poluvremena-na-machovete-ot-shampionskata-liga.html", "text": "Футбол: Завършиха първите полувремена на мачовете от Шампионската лига при следните резултати: \r\nАтлетико Мадрид – Дортмунд  1:0 \r\nНаполи – ПСЖ  0:1 \r\nПорто – Локомотив Москва  2:0 \r\nТотнъм – ПСВ  0:1 \r\nШалке – Галатасарай  1:0 \r\nИнтер - Барселона  0:0 \r\nПо рано се играха два мача, които завършиха при следните резултати: Цървена звезда – Ливърпул 2:0 и Монако – Брюж  0:4.", "date": "2018.11.06", "title": "Спорт: Завършиха първите полувремена на мачовете от Шампионската лига"}
{"url": "http://www.focus-news.net/news/2018/11/06/2587301/", "text": "Европейският съюз поиска спешно изясняване на, както посочи, неочакваното решение на косовското правителство да въведе такса от 10 на сто за продукти, които се внасят от Сърбия и Босна и Херцеговина, предава  Макфакс . \r\nКакто посочи Мая Коциянчич, говорител на върховния представител за външната политика и сигурността, Федерика Могерини, тези мерки представляват явно нарушение на Централноевропейското споразумение за свободна търговия (ЦЕФТА). \r\n\"Европейският съюз очаква Косово напълно да се придържа към ангажиментите от ЦЕФТА и да отмени мярката\", посочи Коциянчич в реакцията. \r\nПо-рано днес, косовското правителство прие решение за въвеждане предпазни мерки за внос на всички продукти, които се произвеждат в Сърбия и Босна и Херцеговина. Мярката включва такса от 10 процента на всички продукти, които се внасят в Косово от Сърбия и Босна и Херцеговина, освен продукти на международни марки, които се произвеждат  в двете страни.  Юлиян Марков", "date": "2018.11.06", "title": "Макфакс: ЕС иска разяснения от Косово за въведената 10 процентна такса за вносни стоки от Сърбия и Босна и Херцеговина"}
{"url": "http://www.focus-news.net/news/2018/11/06/2587300/radio-svobodna-evropa-makedonya-pravitelstvoto-izlozhi-programa-za-reformi-narechena-plan-18.html", "text": "Правителството изложи програма за реформи наречена “План 18“, съобщава македонската редакция на  Радио „Свободна Европа“ . \r\nСъдебната система, разузнавателните служби, публичната администрация и борбата срещу организираната престъпност и корупцията са областите, които са във фокуса на реформите, съдържащи се в правителствения „План 18“ за приближаване до целите по пътя към ЕС. Правителството очаква опозиционните предложения за реформите. \r\nНа среща с журналисти премиерът Зоран Заев, вицепремиерът по евроинтеграцията Буяр Османи, министърът на вътрешните работи Оливър Спасовски, министъра на правосъдието Рената Десковска и министърът на администрацията Дамян Манчевски говореха за реформите от „План 18“, който бе приет на заседание на правителството миналата седмица. \r\nПремиерът заяви, че крайната цел на реформите е да се подобри живота на гражданите. Той каза, че ЕС бдително наблюдава как се осъществяват реформите, но че те са предимно за гражданите. \r\n\"Всички мерки в посочените области трябва да формулират нови ценности в нашата система, паралелно с политическите процеси, с които се провеждат и които се отнасят до прилагането на Договора от Преспа и предстоящите конституционни промени. В крайна сметка това цели  по-добър живот тук, в Македония\", казва Заев. \r\nВицепремиерът Османи заяви, че в плана са включени препоръки на международни организации, експерти, но въпреки усилията на правителството, опозицията все още не се е включила в проекта със свои забележки. Той каза, че лично се е срещнал с опозицията от ВМРО-ДПМНЕ за този план, но досега не са получени конкретни писмени предложения от опозицията.  Юлиян Марков", "date": "2018.11.06", "title": "Радио „Свободна Европа“ (Македоня): Правителството изложи програма за реформи наречена “План 18“"}
{"url": "http://www.focus-news.net/news/2018/11/06/2587303/vvs-britanskiyat-parlament-shte-glasuva-sporazumenieto-za-brekzit-na-27-noemvri.html", "text": "На 27 ноември Камарата на общините на британския парламент ще гласува споразумение за британското оттегляне от ЕС и за формата на бъдещите отношения между Лондон и Брюксел, определени от правителството. Това съобщи  BBC \r\nBBC получи документ с план за подготовката  на правителството за парламентарно гласуване, което трябва да предшества одобрението на окончателното споразумение за Брекзит от извънредната среща на високо равнище на ЕС. \r\nСпоред този план след преглед на проектоспоразумението по време на срещата на британското правителство във вторник министърът за Брекзит Доминик Рааб ще трябва да направи доклад  наречен\"Момент за решителен напредък\" този четвъртък. В същия ден споразумението  за Брекзит ще бъде представено на депутатите, за да се запознаят с него. След това в продължение на 10 дни ще се проведат срещи на пълномощниците на британското правителство с представители на останалите 27 страни от ЕС, за да се гарантира, че тези страни ще подкрепят окончателното споразумение за  Брекзит на извънредната среща на високо равнище на ЕС. \r\nНа 19 ноември министър-председателят Тереза Май трябва да изнесе реч на тема \"Ние приложихме резултатите от референдума\" на среща на Конфедерацията на британската индустрия. След това от 21 до сутринта на 27 ноември в рамките на подготовката на общественото мнение за парламентарния вот министрите на отрасъла ще трябва да представят на гражданите предимствата, които споразумението ще донесе на секторите, за които отговарят.  \r\nНа 24 ноември Тереза Мей ще трябва да отиде в Северна Ирландия и да посети граничните райони с Република Ирландия, обхващайки темите за поддържане на прозрачността на границата в Ирландия и гарантиране запазването на целостта на Обединеното кралство.  \r\nЗасега канцеларията на премиера отрича съществуването на такъв документ.  Юлиян Марков", "date": "2018.11.06", "title": "ВВС: Британският парламент ще гласува споразумението за Брекзит на 27 ноември"}
{"url": "http://www.focus-news.net/news/2018/11/06/2587304/kathimerini-gratskoto-pravitelstvo-e-postignalo-sporazumenie-s-pravoslavnata-tsarkva.html", "text": "Гръцкото правителство е постигнало споразумение с православната църква, пише електронното издание на гръцкия вестник  Kathimerini . \r\nПремиерът Алексис Ципрас каза във вторник, че правителството е постигнало \"историческо споразумение\" с Гръцката православна църква, за да разреши въпроса за църковните активи, като част от преразглеждане на конституцията, насочено към промяна на отношенията между държавата и църквата. \r\n\"Днес ние стоим пред историческо споразумение в полза и на двете страни ... Нашата цел е да укрепим автономията на гръцката църква, като признаваме нейната роля\", каза той в съвместно телевизионно предаване с архиепископ Йероним. \r\nСъгласно съвместното съобщение, направено след изявленията на Ципрас, двете страни ще създадат фонд за управление и развитие на имотите, принадлежащи както на църквата, така и на държавата от 1952 г. насам, заедно с всеки друг актив, който Църквата доброволно прехвърли в този фонд. \r\nПриходите и задълженията от развитието на имотите ще бъдат разделени еднакво между двете страни. \r\nЦипрас също така каза, че духовниците повече няма да се считат за държавни служители и следователно ще бъдат изключени от официалната им заплата - органът за единни плащания, но държавата все пак ще заплаща годишно същата сума, която плаща за заплатата си на Църквата като субсидия. \r\nГодишната субсидия ще бъде изплатена в специален църковен фонд и ще бъде използвана изключително за заплащане на духовенството. \r\n\"Това, което ние чрез това споразумение показваме, е нашето намерение да направим една крачка напред с взаимно уважение един към друг\", каза архиепископът. \r\nСъгласно съвместното комюнике тези предложения ще послужат като план за по-нататъшни преговори между двете страни. Ципрас каза, че кабинетът и Светият синод ще се съберат на по-късен етап, за да решат дали да одобрят тези предложения.  Юлиян Марков", "date": "2018.11.06", "title": "Kathimerini: Гръцкото правителство е постигнало споразумение с православната църква"}
{"url": "http://www.focus-news.net/news/2018/11/06/2587305/telma-makedoniya-pravitelstvoto-predvizhda-depolitizatsiya-na-administratsiyata.html", "text": "Правителството предвижда деполитизация на администрацията, съобщава македонският телевизионен канал  “Телма“ . \r\nЗаконът за административните служители, както и за служителите в публичния сектор ще бъде преразгледан, за да се разграничи държавната и публичната администрация. Министърът на администрацията Дамян Манчевски информира, че до края на следващата година ще бъде известно дали ще има условия за евентуално наемане на държавни служители в частния сектор и при какви условия. Представяйки реформите в неговия сектор, той каза, че има проблеми с прилагането на Закона за общата и административната процедура, тъй като е неприложим и се работи по неговите изменения.  Юлиян Марков", "date": "2018.11.06", "title": "„Телма“ (Македония): Правителството предвижда деполитизация на администрацията"}
