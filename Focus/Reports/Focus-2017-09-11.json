{"url": "http://www.focus-news.net/news/2017/09/11/2434790/sport-las-palmas-pobedi-malaga-s-31-v-mach-ot-ispanskoto-parvenstvo.html", "text": "Лас Палмас победи Малага с 3:1 като гост в мач от трети кръг на испанската Ла Лига.   \r\nЗа гостите попадения отбелязаха Джонатан Виера в 45-та минута,  Джонатан Калери в 69-та и Лоик Реми в 89-та. За Малага в 48-та минута гол отбеляза Диего Гонзалес.  Виктор Турмаков", "date": "2017.09.11", "title": "Спорт: Лас Палмас победи Малага с 3:1 в мач от испанското първенство"}
{"url": "http://www.focus-news.net/news/2017/09/11/2434758/apostol-apostolov-kmet-na-simitli-predprieti-sa-merki-za-startirane-na-deystviya-za-zalesyavane-na-izgorelite-ploshti-sled-golemiya-pozhar-v-kresnenskoto-defile.html", "text": "Предприети са мерки за стартиране на действия за залесяване на изгорелите площи след големия пожар в Кресненското дефиле. Това каза за обзорното предаване „Това е България“ на Радио „Фокус“ кметът на Община Симитли Апостол Апостолов. Той обясни, че общините ще работят съвместно и с помощ от „Програма за развитие на селските райони“ след 10 години няма да има следи от пожара в Кресненското дефиле. \r\n“Що се отнася за засегнатите площи като горски, общински и държавен фонд, Община Симитли, Община Кресна и Югозападното държавно предприятие  направиха обща декларация-молба. „Програмата за развитие на селските райони“ ще бъде отворена може би до месец-месец и половина, и ще може да се кандидатства по горските мерки, и по-точно - по мярка за залесяване. И ще искаме да ни бъдат одобрени три проекта –  по един на Община Симитли, Община Кресна и Югозападното държавно предприятие, за залесяване. Целта е горите, които изгоряха, да бъдат залесени по Програмата за развитие на селските райони с целеви проекти, които ние ще направим”, допълни Апостолов. Той увери, че община Симитли ще помогне на Кресна с абсолютно всичко, за да се справи с последиците от пожара.", "date": "2017.09.11", "title": "Апостол Апостолов, кмет на Симитли: Предприети са мерки за стартиране на действия за залесяване на изгорелите площи след големия пожар в Кресненското дефиле"}
{"url": "http://www.focus-news.net/news/2017/09/11/2434759/sport-uilyams-nyama-da-imat-semeen-predstavitel-do-kraya-na-sezona-vav-formula-1.html", "text": "Отборът Уилямс ще остане без представител от семейството на Франк Уилямс до края на сезона на Формула 1. Лидерът на отбора Клер Уилямс е в напреднала бременност, а сър Франк Уилямс е с влошено здравословно състояние. Очаква се в началото на следващата година, Клер Уилямс да се върне на ръководния си пост в отбора Уилямс.", "date": "2017.09.11", "title": "Спорт: Уилямс няма да имат семеен представител до края на сезона във Формула 1"}
{"url": "http://www.focus-news.net/news/2017/09/11/2434760/blagoevgrad-dezhurni-ekipi-ostavat-na-myastoto-na-pozhara-mezhdu-selata-ploski-i-ilindentsi.html", "text": "Дежурни екипи остават на мястото на пожара между селата Плоски и Илинденци. Това съобщи за Радио „Фокус“ - Пирин инж. Дамян Дамянов – директор на Югозападно държавно предприятие. Той посочи, че за момента няма опасност от разрастване на пожара. \r\nНатали СТЕФАНОВА", "date": "2017.09.11", "title": "Благоевград: Дежурни екипи остават на мястото на пожара между селата Плоски и Илинденци"}
{"url": "http://www.focus-news.net/news/2017/09/11/2434761/vidin-obshtinata-se-vklyuchva-v-kampaniyata-da-izchistim-balgariya-zaedno.html", "text": "Община Видин се включва в кампанията „Да изчистим България заедно”, съобщиха от пресцентъра на Общината. Инициативата ще се проведе на 16 септември от 8.30 ч., като тази година за първи път тя се организира през есента. За целта в съботния ден ще бъдат обособени няколко пункта в град Видин, където ще се раздават чували и ръкавици (от 8.30 до 10.30 ч.): на паркинга на Община Видин, срещу паметника на Христо Ботев, пред храм „Успение Богородично“ (при стария гробищен парк), пред входа на Професионална техническа гимназия „Васил Левски”, до шадравана в зелената площ на кръстовището при ул. „Широка“ и ул. „Хр. Ботев“.\r\nОпределени са пет основни района за почистване в град Видин: Крайдунавски парк – в участъка от Речна гара до Колодрума, парк „Владикина бахча“, парк „Нора Пизанти“, парк „Рова” – в участъка от ул. ”Антон Страшимиров” до ул. „Михаил III Шишман“ и Зелена площ – кръстовището при ул.”Широка” и ул.”Христо Ботев“. Община Видин апелира към всички граждани да се включат в почистването на посочените райони, които са най-замърсени, както и да се погрижат за чистотата пред домовете. Хората трябва да събират отпадъците в чували, които да поставят в близост до контейнерите, за да се ускори извозването им.\r\nКметовете на населените места в общината също ще бъдат снабдени с чували и ръкавици, за да ги разпределят на място и създадат необходимата организация за почистване на най-замърсените райони. Служителите от общинската администрация ще почистват територията на парк „Владикина бахча”.\r\nЗа информация и въпроси в деня на кампанията, гражданите могат да позвънят на тел 094 609 495, на който ще отговаря дежурен служител от 08:30 до 10:30 ч.", "date": "2017.09.11", "title": "Видин: Общината се включва в кампанията „Да изчистим България заедно”"}
{"url": "http://www.focus-news.net/news/2017/09/11/2434762/mia-blizo-osem-hilyadi-makedontsi-sa-posetili-balgariya-za-nyakolko-dni.html", "text": "Почивните дни покрай Денят на независимостта на Македония, донесоха голям трафик при граничния пункт Делчево на българо-македонската граница, които често се използва от македонските туристи, които посещават България, предава Македонската информационна агенция. \r\nНачалникът на пункта при Делчево Мариан Димитровски заяви, че 7750 души, са пресекли границата за три дена, като само две хиляди са тръгнали за България на 8 септември.\r\nДимитровски добави, че най-честата дестинация за македонските туристи е курорта Банско. Той добави, че македонската гранична полиция е работила бързо, но от българска страна е имало забавяния заради големия трафик. \r\nГодишно близо 600 хиляди души минават през Делчево, добави македонският граничен полицай. Симеон Миланов", "date": "2017.09.11", "title": "МИА: Близо осем хиляди македонци, са посетили България за няколко дни"}
{"url": "http://www.focus-news.net/news/2017/09/11/2434763/sadiya-georgi-cholakov-e-noviyat-predsedatel-na-vas-obzor.html", "text": "Пленумът на Висшия съдебен съвет (ВСС) избра съдия Георги Чолаков за председател на Върховния административен съд (ВАС). Той получи 20 гласа в своя подкрепа, а другият кандидат – съдия Соня Янкулова, едва 5 гласа. Кандидатурата на Георги Чолаков – съдия във ВАС, бе издигната от Пленума на съда. \r\nПо време на изслушването си пред членовете на ВСС кандидатът декларира, че личната му цел е развитие и усъвършенстване на дейността на ВАС и 28-те административни съдилища в страната за постигане на качествено административно правосъдие и високо обществено доверие. В Концепцията се съдия Чолаков споделя, че ролята на председателя на ВАС е „да насърчава и подкрепя ръководствата на административните съдилища в създаването и утвърждаването на добри управленски практики и осигуряване на високо качество на съдебния процес“. Като своя кауза, кандидатът приема ефективността на съдопроизводството, еднаквото прилагане на закона и представянето по достъпен и разбираем начин на дейността на ВАС пред обществото. В тази връзка той се позова на факта, че ръководеното от него отделение вече 4 години е с най-малко противоречива практика във ВАС.\r\nКандидатурата на съдия Чолаков бе подкрепена от председателя на ВАС Георги Колев и члена на ВСС Юлиана Колева. В своите изказвания те посочиха, че съдия Чолаков е кандидатът, който може да запази интегритета на административното правосъдие, да осигури спокоен микроклимат като гаранция за максимална ефикасност в дейността на съда. \r\nОт своя страна другият кандидат – съдия Янкулова, пред членовете на ВСС мотивира участието си в процедурата с факта, че от 1993 г., професионалното ѝ развитие е свързано с административното правосъдие. Тя сподели, че придобитите от нея знания и опит могат да бъдат полезни за повишаване на качеството на административното правосъдие и за укрепване на независимостта на Върховния административен съд. Според нея водещо в работата на председателя на ВАС е неговото разбиране за мястото и ролята на съда.\r\nПредстои Пленумът на ВСС ще изготви и изпрати предложение до Президента на Република България за назначаване на избрания кандидат, както предвижда Конституцията.", "date": "2017.09.11", "title": "Съдия Георги Чолаков е новият председател на ВАС (ОБЗОР)"}
{"url": "http://www.focus-news.net/news/2017/09/11/2434764/gen-kircho-kirov-terorizmat-se-ocherta-kato-globalen-i-svetoven-problem-sled-atentatite-ot-11-septemvri-2001-godina-v-sasht.html", "text": "Тероризмът се очерта като глобален и световен проблем след атентатите от 11 септември 2001 година в САЩ. Това каза в обзорното предаване „Това е България“ по Радио „Фокус“ ген. Кирчо Киров, ръководител на Националната разузнавателна служба от 2003 до 2012 г. По думите му в света са настъпили промени на 3 нива – транснационално, национално и глобално.  \r\n„Тероризмът е едно многовекторно, комплексно явление. То съдържа в себе си елементи на икономически, политически, етнорелигиозни предпоставки, на проблеми на интеграцията и реинтеграцията на различните етнически и религиозни общности в държавите, в които те се намират. Това сочат причините за терористичните актове, които се извършиха през последните години – във Франция, Белгия, Великобритания, Швеция, Германия. Голяма част от атентатите са извършени от хора, които произхождат от тези държави, родени са там и са част от етнически и религиозни общности“, заяви ген. Киров и допълни, че ситуацията в Сирия показва, че светът не е обединен в борбата срещу тероризма. Той коментира, че такова обединение трябва да бъде на политическо и икономическо ниво, както и да включва съвместна работа на специалните служби.", "date": "2017.09.11", "title": "Ген. Кирчо Киров: Тероризмът се очерта като глобален и световен проблем след атентатите от 11 септември 2001 година в САЩ"}
{"url": "http://www.focus-news.net/news/2017/09/11/2434765/reuters-edin-milion-dushi-se-sabraha-v-barselona-za-da-podkrepyat-nezavisimostta-na-kataloniya-ot-ispaniya.html", "text": "Близо един милион каталонци се събраха в Барселона, развявайки червено-жълти знамена, за да изразят подкрепата си за независимостта на Каталония от Испания, предава Reuters.\r\nНа тазгодишния национален ден на Каталония, бе организирано колосално мероприятие посветено на независимостта на областта. Експерти заявиха, че това показва силата на движението за независимост, само три седмици преди да се проведе референдум по въпроса.\r\nДемонстрантите формираха човешки кули, катерейки се върху раменете си, което е каталонска традиция. На мероприятието имаше транспаранти с лозунги като „ще бъдем свободна страна“ и други подобни.\r\nАгенция „Фокус“ припомня, че по-рано Конституционният съд на Испания постанови, че референдумът не може да бъде проведен, тъй като е противоконституционен.Симеон Миланов", "date": "2017.09.11", "title": "Reuters: Един милион души се събраха в Барселона, за да подкрепят независимостта на Каталония от Испания"}
{"url": "http://www.focus-news.net/news/2017/09/11/2434766/gabriela-mitkova-ruo-silistra-prognozniyat-obsht-broy-uchenitsi-za-novata-uchebna-godina-v-oblastta-e-okolo-10-100.html", "text": "Прогнозният общ брой ученици за новата учебна година в област Силистра е около 10 100. Това съобщи за Радио „Фокус“-Шумен Габриела Миткова, началник на Регионално управление на образованието (РУО)-Силистра. В ХІІ клас през тази учебна година се очакват 740 ученици в дневна, 160 - в задочна, и 54 - в самостоятелна форма на обучение. В процес на актуализиране са данните за записаните към момента първокласници. Учебната година в областта започва с 46 училища и 24 детски градини. \r\nНачалното училище в с. Алеково е най-малкото в областта, с 10 ученици. Най-голямото училище продължава да е Средно училище „Васил Левски”, град Дулово. Градско помощно училище е преобразувано в Център за специална образователна подкрепа. Социално педагогическият интернат в с. Варненци остава единствен в страната след закриването на друго такова специално училище в Сливен. Две основни училища - в с. Зафирово, община Главиница, и с. Проф. Иширково, община Силистра, са преобразувани в обединено училище. Двете нови обединени училища могат да обучават ученици до Х клас включително. Обединеното училище „Св. Климент Охридски” в с. Проф. Иширково участва в държавния план-прием и е осъществило успешно паралелка в осми клас с две професии. \r\n„Новото в структурата на образованието за тази учебна година е, че 22-те основни училища останаха без осми клас и вече осъществяват обучение само до VІІ клас, с който се завършва основно образование, до края на септември Министерството на образованието и науката ще извърши събиране на данни и анализ на последиците от това за основните училища“, посочи Габриела Миткова. Тя уточни, че всички професионални гимназии са получили осми класове, които вече са част от първия гимназиален етап. „Това е новост за  гимназиите, които досега не са участвали в приема след VІІ клас – в Дулово, Средище, Ситово, в Силистра – ПЗГ, ПГЛП“, каза Миткова.  \r\nЕднократно, само за тази година, е съвпаднал прием на ученици след седми и след осми клас. В осми клас са постъпили 757 ученици, по данни към 8 септември. С интензивно изучаване на чужд език са 9 паралелки, с разширено – 8, а без интензивно и без разширено изучаване на чужд език – 14. В девети клас по стария закон са записани 550 ученици. Записването продължава. \r\nПо данни от образователните институции, през летния период са вложени 101 771 лева за ремонти в 14 детски градини и 144 879 лв. за обновяване и поддръжка в 25 училища. „Тук не е включен значимият и продължителен ремонт за ОУ „Св. св. Кирил и Методий“-Силистра по проект на общината“, заяви Миткова.\r\nИвелина ИВАНОВА", "date": "2017.09.11", "title": "Габриела Миткова, РУО-Силистра: Прогнозният общ брой ученици за новата учебна година в областта е около 10 100"}
{"url": "http://www.focus-news.net/news/2017/09/11/2434767/vratsa-uvelichavat-se-noshtuvkite-v-hotelite-v-oblastta.html", "text": "Увеличават се нощувките в хотелите в област Враца, съобщиха за Радио „Фокус“ – Видин от Регионалното статистическо бюро. Общият брой на нощувките във Врачанска област, регистрирани през юни т. г., е 8 736, или с 13.7% повече в сравнение със същия месец на предходната година. Най-голямо увеличение на нощувките (с 33.0%) се наблюдава в местата за настаняване с 3 звезди. Приходите от нощувки през юни 2017 г. достигат 234 501 лв., или с 25% повече в равнение с предходния отчетен период. 13.6% от гостите на хотели, мотели, къмпинги и хижи са чужди граждани – предимно румънци, германци и руснаци. \r\nПрез юни 2017 г. в област Враца са функционирали 25 хотела, мотела, къмпинга, хижи и други. Броят на стаите в тях е 483, а на леглата – 856. В сравнение с юни 2016 г. местата за настаняване са с 3 по-малко, а леглата са редуцирани с 8.5%.", "date": "2017.09.11", "title": "Враца: Увеличават се нощувките в хотелите в областта"}
{"url": "http://www.focus-news.net/news/2017/09/11/2434768/osvobodiha-otvlecheniya-adrian-zlatkov-sled-platen-otkup-obzor.html", "text": "Освободиха отвлечения Адриан Златков след платен откуп. 25-годишният мъж, който изчезна рано сутринта на 30 август от района пред дома му в село Герман, бе открит в неделя вечерта в добро здравословно състояние. Младият мъж е бил изоставен от похитителите му на пътя между София и Самоков и се е придвижил на стоп до бензиностанция в кв. „Горубляне“, откъдето се е обадил на родителите си. В момента той е в дома си, като му предстои разговор с психолог за случилото се. Бащата на Адриан - Тони Златков, заяви пред журналистите, че е платил откуп, за да бъде освободен синът му. Той не посочи точната сума, но уточни, че размерът ѝ е доста сериозен за семейството. По думите му той лично е водил преговорите с похитителите, които са се свързали с него два дни след изчезването на Адриан. Златков отбеляза, че комуникацията е била посредством SMS-и, преговорите са продължили една седмица, а младежът е освободен ден след плащането на исканата сума. По думите му върху Адриан не е упражнявано насилие. Тони Златков обясни, че още не е ясно как е извършено отвличането, защото Адриан е много дезориентиран. Той добави, че все още не е водил изчерпателен разговор със сина си за похищението, тъй като той е много изтощен и по-добре първо да си почине. Според Златков отвличането по никакъв начин не може да е свързано с бизнеса му, който по думите му е изключително чист, прозрачен и толерантен. Той отхвърли вероятността и някой от обкръжението на сина му да е свързан с отвличането, защото „всички обичат Адриан“. Най-вероятна причина за него остава похищението да е дело на организирана група, чиято цел са парите. \r\nСемейството вече има охрана пред дома си. \"Всеки човек би се страхувал -  няма човек на земята, който да преживее този кошмар и шок и да не се страхува. Най-важното е, че Адриан е жив и здрав“, каза още Тони Златков и изрази увереност, че извършителите ще бъдат заловени.", "date": "2017.09.11", "title": "Освободиха отвлечения Адриан Златков след платен откуп (ОБЗОР)"}
{"url": "http://www.focus-news.net/news/2017/09/11/2434769/sport-sportniyat-arbitrazhen-sad-shte-razglezhda-sluchaya-na-nesta-kartar-ot-koyto-zavisyat-devette-zlatni-medala-na-yuseyn-bolt.html", "text": "През ноември Спортният арбитражен съд в Лозана ще разгледа случая с ямайския спринтьор Неста Картър, който бе обвинен в употребата на допинг. До 15 ноември Картър трябва да изложи своето становище по случая, а седмица по-късно съдът ще се произнесе окончателно. Решението на съда, ще определи и дали Юсейн Болт ще запази деветте си златни медала от олимпийските игри.", "date": "2017.09.11", "title": "Спорт: Спортният арбитражен съд ще разглежда случая на Неста Картър, от който зависят деветте златни медала на Юсейн Болт"}
{"url": "http://www.focus-news.net/news/2017/09/11/2434770/plovdiv-nelegalen-tseh-za-prerabotka-na-tyutyun-e-ustanoven-ot-politsiyata-v-grada.html", "text": "Нелегален цех за преработка на тютюн е установен от полицията в Пловдив. Това съобщиха от пресцентъра на МВР. При акцията, проведена под ръководството на Районната прокуратура, са задържани двама мъже.\r\nВ хода на специализирана операция, вчера служители на Трето Районно управление на МВР предприели проверка в две складови помещения на ул. “Рогошко шосе” в Пловдив. На място били установени 15 работници, ангажирани с обработката на тютюнева листна маса. При последвали процесуални и следствени действия полицаите иззели 11,5 килограма  нарязан тютюн без платен акциз. Допълнително били конфискувани 1645 килограма тютюневи листа, половината от които обезжилени, две машини за рязане и два кантара.\r\nКато заподозрени за престъпната дейност, за срок до едно денонощие са задържани 35-годишен пловдивчанин и 36-годишен криминално проявен и осъждан мъж от София. Срещу двамата е образувано бързо производство по чл. 234, ал.1 от НК. Пълното документиране на случая продължава под надзора на Районна прокуратура - Пловдив.", "date": "2017.09.11", "title": "Пловдив: Нелегален цех за преработка на тютюн е установен от полицията в града"}
{"url": "http://www.focus-news.net/news/2017/09/11/2434771/shumen-ansambal-shumen-pokori-sartsata-na-publikata-po-vreme-na-festivala-na-shtastieto-v-turskiya-grad-sinop.html", "text": "Ансамбъл “Шумен” с главен художествен ръководител Катя Кайрякова покори сърцата на публиката по време на Фестивала на щастието в турския град Синоп. Това съобщиха от пресцентъра на Община Шумен. Ансамбълът беше поканен да открие дни на черноморския курорт в северната част на Турция, които се проведоха на 8, 9 и 10 септември. \r\nМомчетата и момичетата от Шумен поведоха празничното дефиле, което премина през централните улици на града. Шествието, към което се присъединиха участниците във фестивала, много жители и гости на Синоп, беше посрещнато пред паметника на основателя на модерна Турция Кемал Ататюрк до пристанището, а час по-късно започна и концертната програма на шуменския ансамбъл. В четири композиции бяха представиха песни, музика и танци от различни фолклорни области на България. Всяко от изпълненията беше посрещано и изпращано с бурни аплодисменти от многобройните зрители, сред които имаше и български изселници от Шуменско и Новопазарско. Магията на българската ритми, насторението на народните танци и песни, пъстротата на красивите пирински, шопски, добруджански и тракийски носии създадоха неповторима празнична атмосфера в първия ден на фестивалните дни в Синоп. \r\nПо покана на турската страна сред официалните гости бяха заместник-кметът на община Шумен инж. Боян Тодоров, председателят на Надзорния съвет на “Алкомет” АД и на Управителния съвет на Българо-турската търговско-индустриална камара със седалище в Шумен Фикрет Индже. По-рано те бяха посрещнати от заместник-кмета на Синоп Исмет Дамароглу и Дериа Кьокдемир, председател на сдружението “Обединени сили”, което организира фестивала. Заместник-кметът на Шумен Боян Тодоров благодари за гостоприемството и за топлото посрещане. Той сподели, че добрите междусъседски отношения са само в полза на хората от двата града и реална предпоставка за реализиране на съвместни културни прояви. Фикрет Индже също поздрави участниците. Той изрази своето лично убеждение, че като представител на бизнеса е много важно да подкрепя социални и културни проекти, които да допринасят за развитието на обществото. \r\nСиноп е едно от най-красивите места по Северното Черноморие на Турция. Град с дух. В древността е бил хетско пристанище, по-късно през 7 век преди Христа се превръща в гръцка колония заедно с Одесос и Месембрия. За кратко става столица на Понтийското царство, след което Гай Юлий Цезар го прави римска колония, а после е завладян от византийците и селджукските турци. По време на Кримската война руснаците печелят Синопската битка, а през 18-20 век градът е вилает от Османската империя. Градът е родното място на древногръцкия философ Диоген, чието рождено име е Диоген Синопски. Разположен е на полуостров, с много красиви пейзажи наоколо от планини и великолепни гледки към морето. Населението му е около 50 хиляди, но тъй като в непосредствена близост са изградени няколко туристически комплекса, през активния летен сезон стига до 250 000 души.", "date": "2017.09.11", "title": "Шумен: Ансамбъл “Шумен” покори сърцата на публиката по време на Фестивала на щастието в турския град Синоп"}
{"url": "http://www.focus-news.net/news/2017/09/11/2434772/okolo-100-dushi-protestiraha-pred-sgradata-na-narodnoto-sabranie-obzor.html", "text": "Десетки граждани се събраха на протест пред сградата на Народното събрание. Той премина под надслов „Има такъв народ“ и бе организиран за няколко дни в социалните мрежи. Протестиращите имаха различни искания – оставка на правителството, въвеждане на мажоритарна избирателна система, намаляване на броя на депутатите, намаляване на субсидиите на партиите, намаляване на броя на административните области в страната от 28 на 9, трансформирането на страната ни в президентска република и др. Протестиращите се заканиха да изразяват недоволството си всеки ден от 17.00 до 18.00 часа, докато исканията им не бъдат изпълнени. Те дори блокираха за кратко движението по бул. „Цар Освободител“, а полицейското присъствие в района беше засилено през цялото време. Междувременно от МВР оповестиха информация, че полицаите са задържали мъж, участвал в протеста, за притежание на хладно оръжие – нож, което е нарушение на закона. \r\nЦветилена СИМЕОНОВА", "date": "2017.09.11", "title": "Около 100 души протестираха пред сградата на Народното събрание (ОБЗОР)"}
{"url": "http://www.focus-news.net/news/2017/09/11/2434413/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Германският канцлер Ангела меркел заяви, че тя е готова да вземе участие в дипломатически инициативи за спирането на ядрената и ракетната програми на Северна Корея и предложи ядрената сделка, сключена с Иран, да бъде взета като модел, пише The Jerusalem Post.\r\n„Ако нашето участие в преговорите е желано, аз веднага ще кажа да“, заяви тя, в интервю за германски вестник.\r\nОсвен това, тя посочи за пример преговорите, които доведоха до ядреното споразумение между Иран и световните сили, през 2015 година. Германия и петте страни, които имат право на вето в Съвета за сигурност на ООН участваха в разговорите, които доведоха до съгласието на Иран да не развива ядрения си потенциал, в замяна на вдигането на санкциите срещу страната, наложени от ООН.\r\n***Сенаторът от Флорида Марко Рубио, който е избран от редовете на Републиканската партия на САЩ и участва в предварителните избори на партията на президентската кампания през 2016-а година, заяви, че ураганът „Ирма“ е започнал да се движи бавно край западното крайбрежие на щата и той е притеснен, защото повечето от приготовленията и евакуациите са били фокусирани в района на Маями и източния бряг на щата, пише Washington Examiner.\r\n„Силно съм притеснен за района на Тампа Бей, защото те не получаваха предупрежденията (за подготовка и евакуация), които бяха засилени за този район, чак в петъчната вечер“, заяви Рубио за известно телевизионно предаване.\r\n***  Комитетът за външни отношения към Камарата на представителите в Конгреса на САЩ поиска от държавния секретар Рекс Тилерсон да бъде връчена дипломатическа нота на Анкара по повод охранителите на турския президент Реджеп Тайип Ердоган, информира електронното издание на вестник „Джумхуриет”. \r\nВизира се насрочената визита на Ердоган в Ню Йорк  на 19 септември за участие в официалното откриване на 72-та сесия на Общото събрание на ООН и конкретно – във връзка с действията и поведението на неговата охрана. \r\nЗа целта в писмо до Рекс Тилерсон се настоява преди посещението на турската делегация в Ню Йорк, тези очаквания на Конгреса да бъдат ясно и открито съобщени на Анкара с дипломатическа нота. Това предупреждение към Турция може да се направи лично от държавния секретар, или посредством посланика на САЩ в Анкара Джон Бас на най-високо равнище. В писмото се изказва и благодарност на Рекс Тилерсон за „осъщественото тясно сътрудничество с местните власти във Вашингтон за наказателно разследване на грозните сцени по време на последната визита на Ердоган в столицата на САЩ на 16 май.”, посочва още „Джумхуриет”. \r\n*** Ураганът „Ирма“ се отклонява на север, заявиха от американския изследователски център по ураганите в неделя, пише вестник Miami Herald .  Това означава, че ветровете и бурята, които започнаха рано сутринта в неделя, ще продължат, което е в противоречие с по-ранната прогноза, че циклонът ще отслабне, щом срещне ветровете, идващи от континента. \r\nСпоред Майк Бренън, изследовател на ураганите, бурята „може буквално да изравни сгради със земята“.  \r\n***", "date": "2017.09.11", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/09/11/2434414/predstoyashti-sabitiya-v-stranata-za-11-septemvri-agentsiya-fokus.html", "text": "***\r\nПрезидентът Румен Радев ще открие академичната 2017/2018 учебна година в Университета по архитектура, строителство и геодезия, който е най-голямото висше техническо училище в областта на строителството в България. \r\n***\r\nОт 09.30 часа, в зала „Средец“ на София хотел Балкан, фондация „Конрад Аденауер\" организира конференция, по повод навършването на 10 години от присъединяването на България към ЕС и предстоящото председателство на Съвета на ЕС. Участие ще вземе и Лиляна Павлова, Министър на българското председателство на ЕС. \r\n***\r\nОт 14.30 часа, в зала 3, Източно крило на Народното събрание, председателят на Комисията по външна политика Джема Грозданова ще се срещне с държавния министър за европейската и евроатлантическата интеграция на Грузия Виктор Долидзе. \r\n***\r\nОт 10.00 часа, в заседателната зала в сградата на Висшия съдебен съвет (ул. Eкзарх Йосиф, № 12), Пленумът на Съвета ще проведе заседание, на което ще бъдат изслушани кандидатите за председател на Върховния административен съд. \r\n***\r\nОт 10.00 часа, III състав на Специализираният наказателен съд ще проведе съдебно заседание по делото срещу Ралица Л., Росен Ч., Пламен К. и Дияна П., обвинени в образуване и ръководене на престъпна група. \r\n***\r\nОт 10.00 часа, в Национален пресклуб на БТА, сдружение „Лидери за европейско образование“ (ЛЕО) организира пресконференция, посветена на тежкото състояние на образованието в България. \r\n***\r\nОт 10.00 часа, в заседателна зала 1 на Ректората на Софийския университет \"Св. Климент Охридски\" министърът на образованието и науката Красимир Вълчев ще вземе участие в дискусия на тема \"Образование и демография“.\r\n***\r\nОт 11.00 часа, в София Тех Парк, заместник-министърът на труда и социалната политика Зорница Русинова ще бъде домакин на среща-дискусия за преодоляване на стереотипите и нагласите в обществото към децата и младежите в неравностойно положение. Събитието под наслов „Открий ме. Разбери ме. Приеми ме“. \r\n***\r\nОт 11.30 часа, на Моста на влюбените посланикът на Швейцария Денис Кнобел и кметът на София Йорданка Фандъкова ще открият изложбата „Швейцария: природа и иновации“, както и други събития, организирани в рамките на Дните на Швейцария в София – 2017.\r\n***\r\nОт 12.00 часа, в  Информационния център София - Европейска столица на спорта (срещу Румънското посолство), ще се проведе пресконференция, посветена на второто издание на планинските коло и бегови ултра маратони \"Софийски манастири\".\r\n***\r\nОт 12:00 часа в БТА (София) ще се проведе пресконференция по повод началото на гражданската инициатива „Да спрем машината за неравенство! За справедливи данъци“.\r\n***\r\nОт 13.00 часа, в Националния пресклуб на БТА в София, ще бъде представен политическият проект „Европейска народна партия – България“ с председател Пламен Александров.\r\n***\r\nОт 17.00 часа, пред сградата на Народното събрание, ще се проведе протест под надслов „ПРОТЕСТ! ИМА ТАКЪВ НАРОД!“, организиран в социалните мрежи.\r\n***\r\nОт 18.30 часа, центъра за култура и дебат „Червената къща“ ще бъде обсъдена темата „Медийно неграмотни в дигиталния век – рисковете пред децата ни“.\r\n***\r\nОт 18:00 часа в галерия „Академия“ на НХА ще бъде открита изложба на наградените рисунки от пети световен конкурс за детска рисунка – София 2017.\r\n***\r\nОт 09.00 часа, в 7-мо СУ \"Кузман Шапкарев\" в Благоевград, ще се проведе Лятно училище по проект „Обучение за наблюдение на Земята в българските средни училища“.\r\n***\r\nОт 10.00 часа, в Югозападния университет \"Неофит Рилски\" в Благоевград, тържествено ще бъде открита новата академична учебна година.\r\n***\r\nОт 11.00 часа, в офиса на партията (ул. \"Конт Андрованти\" 5), народният представител от ГЕРБ - Бургас Диана Саватева ще проведе приемен ден за граждани. \r\n***\r\nОт 14.00 до 16.00 часа, в клуба на ПП ГЕРБ на ул. „Г. Бенковски” №1, Народният представител от ПП ГЕРБ – Варна Павел Христов ще проведе приемен ден за граждани.\r\n***\r\nОт 10.00 часа в сградата на РУО - Велико Търново ще се проведе прескоференция за представяне на проекта \"Твоят час\" - за изминалата и предстоящата година. \r\n***\r\nOт 11.00 часа в пресклуба на БТА-Велико Търново кметът на Община Павликени инж.Емануил Манолов ще направи пресконференция за представяне на културната програма по повод Есенния панаир в града.\r\nЩе бъде представен и вторият Офроуд траял 4х4 турнир в Павликени, който ще се проведе на 16 и 17 септември в града. \r\n***\r\nОт 17.30 часа в ИЗ „Рафаел Михайлов“  ще се проведе откриване изложба на „Стьопата“ – Стефан Ст. Петков и Светлана Ст.Петкова.\r\n***\r\nОт 15.00 часа, в залата за изяви на 3 ет. в Регионална библиотека „Михалаки Георгиев“ кметът на Община Видин Огнян Ценков ще връчи дарение от книги, предоставено от посланика на Израел у нас - Нейно Превъзходителство Ирит Лилиан.\r\n***\r\nОт 16.00 часа, в комплекс „Боже име“, Бизнес инкубатор- Гоце организира трансграничен българо-македонски Креативен панаир. \r\n***\r\nОт 18.00 часа, в Огледалната зала „Нели Божкова“ ще се състои премиерата на поетичната книга „Души на кръстопът“ от Георги Калчев. \r\n***\r\nОт 14,00 часа в Община Кресна ще се проведе общественото обсъждане на Доклада за оценка на въздействието върху околната среда за подобряване на трасето на лот 3.2 на автомагистралата, на които ще бъдат разгледани разработените варианти.\r\n***\r\nОт 11.00 часа, в пресклуба на ОД на МВР – Кърджали, ще се проведе пресконференция с участието на старши комисар Венцислав Момчилов и на окръжния прокурор Желязко Стефанов. \r\n***\r\nОт 11.00 часа, в салона на сладкарницата срещу Младежкия дом в Монтана, Председателят на 39-то Народно събрание доц. Борислав Великов ще утвърди своите стипендианти на традиционната среща преди старта на новата учебна година. \r\n*** \r\nОт 10.30 часа кметът на Пловдив инж. Иван Тотев и кметът на район \"Южен\" Борислав Инчев ще открият новата детска площадка, която се намира  в непосредствена близост до заведението \"Камел\" на кръстовището на ул. \"Стефан Стамболов\" и \"Георги Кирков\" \r\n***\r\nОт 11.00 часа, в Общностен център за деца и семейства, на ул. „Вратцата“ №4, ще се проведе заключително тържество на децата, потребители на услугата „Допълнителна педагогическа подготовка за повишаване на училищната готовност на децата за равен старт в училище“, т.н. Лятно училище в Центъра. \r\n***\r\nОт 11:00 часа „Розовият кемпер на Една от 8“ ще посети КОЦ Пловдив (База 2, бул. “Александър Стамболийски” 2А), а от 15:00 часа ще бъде позициониран пред магазин Мания Пловдив. „Розовият кемпер на Една от 8“ е част от проекта \"Сърдечни приятелки\". \r\n***  \r\nВ 15.00 часа в Дома на културата \"Борис Христов\" ще започне семинар на тема „Европейски пари за преработвателите по ПРСР (мярка 4.2)“, организиран от в. „24 часа“ и „Български фермер“. Форумът ще бъде открит от министъра на земеделието, храните и горите Румен Порожанов. \r\n***\r\nОт 09.00 часа, в спортна зала „Септември“ в Симитли и от 14.00 часа, в залата на община Кресна, ще се проведат обществени обсъждания на Доклада за оценка на въздействието върху околната среда /ОВОС/ на инвестиционното предложение за обект: „Подобряване на трасето на лот 3.2 на АМ „Струма”.\r\n***\r\nОт 10.00 часа в Детска ясла „Мечо Пух“, от 10.45 часа в Детска градина „Свобода” и от 11.30 часа в Детска ясла „Слънчево детство“ ще се проведе церемония „Първа копка“ по реновирането на трите детски заведения.", "date": "2017.09.11", "title": "Предстоящи събития в страната за 11 септември (Агенция „Фокус“)"}
{"url": "http://www.focus-news.net/news/2017/09/11/2434415/izvestiya-nyama-postradali-ruski-grazhdani-v-kuba-sled-uragana-irma.html", "text": "Няма пострадали руски граждани в Куба, след като островът бе ударен от урагана „Ирма“. Това заявиха от руското посолство в Хавана, пише електронното издание на вестник “Известия“.\r\nВ съобщението, публикувано в неделя на официалната страница на посолството в Тwitter, се казва „по предварителни данни, жертви и пострадали сред руските граждани са избегнати“. \r\nОт вестника напомнят, че „Ирма“ е най-силният ураган в района за последните 12 години.  Цанко Цолов", "date": "2017.09.11", "title": "„Известия“: Няма пострадали руски граждани в Куба, след урагана „Ирма“"}
{"url": "http://www.focus-news.net/news/2017/09/11/2434416/afp-irma-namali-skorostta-si-premina-vav-vtora-kategoriya-uragan.html", "text": "„Ирма“ намали скоростта си значително и премина от трета във втора категория ураган, съобщават американски метеоролози, предава AFP. От Националния център по ураганите предупреждават, че циклонът все още предизвикава „опасни“ и „животозастрашаващи“ ситуации, като заявиха още, че хората, намиращи се по западното крайбрежие на Флорида, „трябва да предприемат всички нужни мерки за да защитят живота и имуществото си от надигащата се вода, или от други опасности“. \r\nОчаква се ураганът да отслабне още, но да остане опасен поне до понеделник. Цанко Цолов", "date": "2017.09.11", "title": "AFP: „Ирма“ намали скоростта си, премина във втора категория ураган"}
{"url": "http://www.focus-news.net/news/2017/09/11/2434417/nezavisimaya-gazeta-dupkite-v-byudzheta-otnovo-shte-badat-kompensirani-ot-neftenata-industriya.html", "text": "Руската федерация предприема мерки да спре зависимостта на икономиката си от износа на нефт, но това все още не е постигнато, пише в понеделник вестник “Независимая газета“. \r\nСпоред финансовият министър, провежданата икономическа политика дава резултат, като се очаква през следващата година държавният дълг да намалее, но не и да изчезне. Загубите отново ще бъдат покрити от нефтената индустрия, добавят от изданието.  Цанко Цолов", "date": "2017.09.11", "title": "„Независимая газета“: Дупките в бюджета отново ще бъдат компенсирани от нефтената индустрия"}
{"url": "http://www.focus-news.net/news/2017/09/11/2434418/afp-donald-tramp-odobri-izvanredna-finansova-pomosht-za-florida.html", "text": "Американският президент Доналд Тръмп одобри в неделя искането на властите във Флорида за извънредна финансова помощ, която да се използва за възстановяването на щата след урагана „Ирма“. Това предава AFP. \r\nСредствата ще бъдат изразходени за „строителство на временни жилища, поправка на домове, краткосрочни заеми“, и други програми за възстановяване и подпомагане на частни лица и фирми, заявиха от Белия дом.  Цанко Цолов", "date": "2017.09.11", "title": "AFP: Доналд Тръмп одобри извънредна финансова помощ за Флорида"}
{"url": "http://www.focus-news.net/news/2017/09/11/2434419/vazglyad-sergey-ryabkov-shte-se-sreshtne-s-tomas-shanan-v-helzinki.html", "text": "Сергей Рябков, вице финансов министър на Русия, ще се срещне с земестник държавния секретар на САЩ Томас Шанън в Хелзинки, на 11 и 12 септември, пише “Възгляд“, позовавайки се на информация от ТАСС. \r\nДвамата ще обсъдят стратегическите отношения между Кремъл и Белия дом, контрола на въоръжението, както и въпроси, пораждащи спорове между Москва и Вашингтон.  Цанко Цолов", "date": "2017.09.11", "title": "„Възгляд“: Сергей Рябков ще се срещне с Томас Шанън в Хелзинки"}
{"url": "http://www.focus-news.net/news/2017/09/11/2434420/novaya-gazeta-opozitsiyata-pobedi-na-obshtinskite-izbori-v-moskva.html", "text": "Опозиционните кандидати победиха на общинските избори в Москва, съобщава кореспондент на вестник „Новая газета“. Опозицията е успяла да излъчи повече общински съветници за столичното кметско, отколкото управляващата партия. \r\nВестникът припомня, че 10 септември бе изборен ден в Руската федерация. В 16 региона жителите гласуваха за губернатор, в други шест за депутати в законодателните органи, а в някои райони се проведоха избори за общински съветници.   Цанко Цолов", "date": "2017.09.11", "title": "„Новая газета“: Опозицията победи на общинските избори в Москва"}
{"url": "http://www.focus-news.net/news/2017/09/11/2434421/cnn-uchilishtata-v-chasti-ot-mayami-sa-zatvoreni-do-vtoro-narezhdane.html", "text": "Училищата в югоизточната част на Маями са затворени до второ нареждане, съобщава CNN. Това се казва в съобщение на старши полицейски офицер в Twitter. \r\nOт медията напомнят, че много училища бяха затворени още в четвъртък. Поради несигурността и щетите, причинени от урагана “Ирма“, те няма да отворят врати до второ нареждане на властите, като още няколко учебни заведения ще прекратят дейността си временно.  Цанко Цолов", "date": "2017.09.11", "title": "CNN: Училищата в части от Маями са затворени до второ нареждане"}
{"url": "http://www.focus-news.net/news/2017/09/11/2434422/bbc-nad-24-miliona-sgradi-sa-bez-elektrichestvo-vav-florida.html", "text": "Повече от 2,4 милиона сгради са оставени без електричество във Флорида, след като урагана „Ирма“ удари американския щат, съобщи в неделя BBC. Според по-ранни данни, цифрата на засегнатите бе ок. 2 млн. сгради\r\nПовечето пострадали са в южните и източните райони на щата. На някои места захранването няма да бъде възстановено в продължение на седмици. Цанко Цолов", "date": "2017.09.11", "title": "BBC: Над 2,4 милиона сгради са без електричество във Флорида"}
{"url": "http://www.focus-news.net/news/2017/09/11/2434423/vazstanoveniyat-hram-vseh-svyatih-v-ruse-otvori-vrati-42-godini-sled-sabaryaneto-mu-obzor.html", "text": "Наново изграденият храм „Всех Святих“ в Парка на възрожденците в Русе отвори врати 42 години след събарянето от комунистическия режим на съществувалата там едноименна църква. На церемонията по официалното му откриването бе отслужена света литургия, след която Патриарх Неофит отправи пожелания за здраве и благоденствие към целия български народ. В словото си Русенският митрополит Наум припомни историята за разрушаването на храма през 1975 година и пътя на изграждането му. Той изрази благодарност към дарителите и подари на Българския патриарх Неофит почетен знак на Русенската митрополия „Св. Димитър Басарбовски“ 1-ва степен и икона на премиера Борисов. Той от своя страна заяви, че възстановеният храм е доказателство, че духовността и духовните средища са свети за българите и не могат да бъдат разрушени. Борисов увери, че Пантеонът на възрожденците, заради изграждането на който църквата е била съборена от комунистическия режим, също ще бъде възстановен. \r\nРаботата по възстановяването на църквата започва през 1998 г., а същинската дейност стартира през 2007-а година. В края на февруари 2016 г. създаденото за възстановяването на храма сдружение „Всех Святих“ прехвърля собствеността му на Русенската митрополия, връчвайки нотариалния акт и ключовете за църквата на Русенския митрополит Наум. Помощ за възстановяването на храма оказа и премиерът Бойко Борисов, който се ангажира да бъдат осигурени средства за довършването му, като кабинетът отпусна 250 000 лв. Теренът около храма също е изцяло облагороден, като са изградени нови бордюри и каменна основа на тротоарите, възстановена е пешеходната алея пред църквата и има ново осветление.\r\nПред журналисти след откриването на храма министър-председателят коментира и напредъка в други важни за русенци сфери. От думите му стана ясно, че правителството работи по изграждането на още един мост през р. Дунав. „На 2 и 3 октомври имаме съвместно заседание с румънското правителство. Работим активно по изграждане на още един мост в Русе. С въвеждане на ТОЛ системата той ще може да се самофинансира изцяло, така че би могло спокойно и концесия да се даде за направянето и да не се вадят пари от бюджета“, допълни Борисов. Попитан за пътя Русе-Бяла, той обясни, че се проектира, а по отношение на доизграждането на автомагистрала „Хемус“ и отсечката Русе - Бяла – Велико Търново Борисов подчерта, че това е „приоритет на приоритетите“. Премиерът напомни и, че в крайдунавския град предстоят мащабни ремонти, които ще доведат до затварянето на много улици, като призова русенци за търпение. „Половината град ще го затворим, много улици ще ги правим. Ще извиняват хората, ама няма как да ги нарисуваме с боички“, каза Борисов, като уточни и, че за пътя Велико-Търново – Русе вече вървят и отчуждителните процедури. „Просто бавно става, защото са сложни инженерни съоръжения. България ни е прекрасна, но за строителство е много трудно - мостове, тунели, виадукти, отчуждителни процедури“, отбеляза премиерът. По думите му в сряда най-късно ще бъдат отпуснати 15 млн. лв. за основно обновяване на училища и детски градини в Русе, като вече има и избрани изпълнители,\r\nНа въпрос за това как върви подготовката за Председателството на Съвета на ЕС и има ли забавяне, той отговори: „Върви. НДК е една сграда, която наемаме за Председателството. Ако 20-30 години преди това бяха по една плочка сменяли, въобще нямаше да се ремонтира, ще платим наем и ще отидем да го проведем. Тези, които не са го пипнали, а продаваха гащи и сутиени, не помните ли какво беше НДК, сега намират опорни точки“.", "date": "2017.09.11", "title": "Възстановеният храм „Всех Святих“ в Русе отвори врати 42 години след събарянето му (ОБЗОР)"}
{"url": "http://www.focus-news.net/news/2017/09/11/2434424/balgariya-v-svetovnite-medii-agentsiya-fokus.html", "text": "На 8 септември 2017 г. ескадреният миноносец „Луиджи Дуранд де ла Пене“ е пристигнал в българското пристанище Варна, където ще остане до 11 септември, предаде  Korabel.ru.\r\nПосещението се извършва в рамките на учебна кампания на втори курс на Морската академия. Отбелязва се, че корабът е отплавал на 11 август т.г. от Таранто. През това време корабът е посетил пристанищата Пирея и Одеса, а след посещението си във Варна ще се отправи към турското пристанище Акаш, за да завърши учебната си кампания в края на месеца в италианското пристанище Ливорно.", "date": "2017.09.11", "title": "България в световните медии (Агенция \"Фокус\")"}
{"url": "http://www.focus-news.net/news/2017/09/11/2434425/the-guardian-toni-blear-zayavi-che-velikobritaniya-mozhe-da-kontrolira-imigratsiyata-bez-da-napuska-es.html", "text": "Бившият британски премиер Тони Блеър заяви, че Великобритания може да наложи контрол над имиграционните процеси без да напуска Европейския съюз, пише The Guardian, позовавайки се на негово телевизионно интервю.\r\nСпоред Блеър, страната „може да се справи с тези въпроси, без тежкият чук, който чрез Брекзит ще унищожи миграцията от ЕС, от която всъщност ще имаме нужда“. „Брекзит е разсейване, а не решение на проблемите, които тази страна среща“, добави още Блеър. \r\nБившият премиер заяви още, че ще се бори срещу Брекзит.  Цанко Цолов", "date": "2017.09.11", "title": "The Guardian: Тони Блеър заяви, че Великобритания може да контролира имиграцията без да напуска ЕС"}
{"url": "http://www.focus-news.net/news/2017/09/11/2434426/the-independent-grand-hotel-v-braytan-be-evakuiran-sled-signal-za-bomba.html", "text": "„Гранд хотел“ в Брайтън бе евакуиран, след като в неделя следобед полицията е получила анонимен сигнал за бомба в сградата, пише The Independent. Гостите са помолени да напуснат, но не са открити взривоопасни устройства след огледа. \r\nПосетителите на съседната сграда, където се е провеждал Конгрес на профсъюзите, също са били евакуирани, а главният път е бил отцепен. \r\nНа гостите е позволено да се върнат в хотела, а полицията се е оттеглила след направената проверка.   Цанко Цолов", "date": "2017.09.11", "title": "The Independent: „Гранд Хотел“ в Брайтън бе евакуиран след сигнал за бомба"}
{"url": "http://www.focus-news.net/news/2017/09/11/2434427/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Няма пострадали руски граждани в Куба, след като островът бе ударен от урагана „Ирма“. Това заявиха от руското посолство в Хавана, пише електронното издание на вестник “Известия“.\r\nВ съобщението, публикувано в неделя на официалната страница на посолството в Тwitter, се казва „по предварителни данни, жертви и пострадали сред руските граждани са избегнати“. \r\nОт вестника напомнят, че „Ирма“ е най-силният ураган в района за последните 12 години. \r\n*** Руската федерация предприема мерки да спре зависимостта на икономиката си от износа на нефт, но това все още не е постигнато, пише в понеделник вестник “Независимая газета“. \r\nСпоред финансовият министър, провежданата икономическа политика дава резултат, като се очаква през следващата година държавният дълг да намалее, но не и да изчезне. Загубите отново ще бъдат покрити от нефтената индустрия, добавят от изданието. \r\n***Сергей Рябков, вице финансов министър на Русия, ще се срещне с земестник държавния секретар на САЩ Томас Шанън в Хелзинки, на 11 и 12 септември, пише “Възгляд“, позовавайки се на информация от ТАСС. \r\nДвамата ще обсъдят стратегическите отношения между Кремъл и Белия дом, контрола на въоръжението, както и въпроси, пораждащи спорове между Москва и Вашингтон. \r\n*** Опозиционните кандидати победиха на общинските избори в Москва, съобщава кореспондент на вестник „Новая газета“. Опозицията е успяла да излъчи повече общински съветници за столичното кметско, отколкото управляващата партия. \r\nВестникът припомня, че 10 септември бе изборен ден в Руската федерация. В 16 региона жителите гласуваха за губернатор, в други шест за депутати в законодателните органи, а в някои райони се проведоха избори за общински съветници.  \r\n***", "date": "2017.09.11", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/09/11/2434428/reuters-severna-koreya-predupredi-sasht-che-shte-si-platyat-zaradi-sanktsiite.html", "text": "Северна Корея предупреди в понеделник Съединените американски щати, че ще си „платят дължимото“, заради това, че са оглавили санкциите на ООН срещу Пхенян, предава Reuters. \r\nОт агенцията напомнят, че след последния ядрен опит на Северна Корея, Белия дома инициира гласуване на резолюция на ООН, за налагане на нови санкции срещу режима. \r\nСпоред проекторезолюция, видяна от Reuters, САЩ искат Съвета за сигурност да приеме нефтено ембарго над Пхенян, да спре вноса на текстил от Северна Корея и да наложи забрана за пътуване в чужбина на Ким Чен-ун.\r\nГоворител на севернокорейското финансово министерство заяви, че САЩ „стават безумни“, като добави, че ядрените тестове са „легитимно защитно средство“.  Цанко Цолов", "date": "2017.09.11", "title": "Reuters: Северна Корея предупреди САЩ, че ще си платят заради санкциите"}
{"url": "http://www.focus-news.net/news/2017/09/11/2434429/the-telegraph-mazh-s-nozh-rani-trima-dushi-po-vreme-na-liturgiya-v-birmingam.html", "text": "Въоръжен с кухненски нож мъж е ранил трима души по време на литургия в апостолска църква в Бирмингам, пише The Telegraph. Инцидентът е станал в неделя, съобщава още изданието. В църквата са били около 150 души, които са успели да задържат нападателя до идването на полицията. \r\nТримата ранени са откарани в болница без опасност за живота. Според полицията не става въпрос за терористичен акт. На нападателя е повдигнато обвинение в опит за убийство, като според властите, „това е било целенасочена атака“.  Цанко Цолов", "date": "2017.09.11", "title": "The Telegraph: Мъж с нож рани трима души по време на литургия в Бирмингам"}
{"url": "http://www.focus-news.net/news/2017/09/11/2434430/plovdiv-kampaniya-za-sabirane-na-izlezli-ot-upotreba-avtomobilni-gumi-shte-se-provede-v-grada-ot-11-do-15-septemvri.html", "text": "Кампания за събиране на излезли от употреба автомобилни гуми ще се проведе в града от 11 до 15 септември. Това съобщиха за Радио „Фокус“ – Пловдив от пресцентъра на Община Пловдив. За времето от 9.00 часа до 17.00 часа на ул. „Георги Бонев“ в район „Северен“ гражданите ще имат възможност да предоставят излезли от употреба гуми, отработени масла, и негодни за употреба батерии и акумулатори. Освен по време на кампанията гуми могат да бъдат предавани на площадка на ОП „Чистота“ за безвъзмездно предаване на разделно събрани отпадъци от домакинствата в Район „Южен“, ул. „Даме Груев“ № 64А, всеки ден от 8.30 до 17.00 часа.\r\nОт Общината напомнят, че нерегламентираното изхвърляне или изгаряне на посочените отпадъци е забранено.  В случай на запалване на автомобилни гуми гражданите могат да подадат сигнал в районните полицейски управления или на денонощния телефон на общинския инспекторат.\r\nКристиян ГАРОВ", "date": "2017.09.11", "title": "Пловдив: Кампания за събиране на излезли от употреба автомобилни гуми ще се проведе в града от 11 до 15 септември"}
{"url": "http://www.focus-news.net/news/2017/09/11/2434431/reuters-uraganat-irma-navodni-tsentralnata-chast-na-mayami.html", "text": "Отслабнал, но все още опасен, ураганът „Ирма“ наводни централната част на американския град Маями в неделя, предава Reuters.\r\nСилният вятър разлюля небостъргачи и остави над 2.6 млн. сгради без електричество. Метеоролози предупредиха, че „Ирма“ все още е изключително опасен. Торнадо е забелязано в южните части на Флорида, а приливни вълни с височина до 4,6 метра заплашват крайбрежието. \r\nОт агенцията напомнят, че поне 6.5 млн. души, което е около една трета от населението на щата, са евакуирани.  Цанко Цолов", "date": "2017.09.11", "title": "Reuters: Ураганът „Ирма“ наводни централната част на Маями"}
{"url": "http://www.focus-news.net/news/2017/09/11/2434432/daily-express-voenni-sa-prateni-v-pomosht-za-opazvaneto-na-reda-na-britanskite-virdzhinski-ostrovi.html", "text": "Министърът на отбраната на Великобритания Майкъл Фалън заяви, че 500 военни са изпратени на британската част от Вирджинските острови, за да помогнат за опазването на реда, пише Daily Express. \r\nФалън коментира в свое телевизионно интервю, че след като региона бе ударен от урагана \"Ирма\" на островите „има проблем с безопасността“, поради което там биват изпратени въоръжени сили и полиция, които да помогнат на местните власти да поддържат реда. \r\nМинистърът коментира още, че на място ще бъдат изпратени два големи кораба, които да окажат помощ на пострадалите.  Цанко Цолов", "date": "2017.09.11", "title": "Daily Express: Военни са пратени в помощ за опазването на реда на британските Вирджински острови"}
{"url": "http://www.focus-news.net/news/2017/09/11/2434433/donald-tramp-uraganat-irma-e-golyamo-chudovishte.html", "text": "Президентът на САЩ Доналд Тръмп определи ударилия Флорида ураган „Ирма“ като „голямо чудовище“, съобщава Reuters. \r\nВ изявление пред репортери в Белия дом, държавния глава каза, че „лошата новина е, че това е някакво голямо чудовище“, като добави, че пораженията, нанесени от стихията, ще струват скъпо. \r\n„Сега обаче сме загрижени за животи, не за цена“, коментира още Тръмп. \r\nПо-рано държавният глава одобри извънредна помощ за възстановяването на Флорида и изрази желанието си да посети щата възможно най-скоро.  Цанко Цолов", "date": "2017.09.11", "title": "Доналд Тръмп: Ураганът „Ирма“ е „голямо чудовище“"}
{"url": "http://www.focus-news.net/news/2017/09/11/2434434/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "„Гранд хотел“ в Брайтън бе евакуиран, след като в неделя следобед полицията е получила анонимен сигнал за бомба в сградата, пише The Independent. Гостите са помолени да напуснат, но не са открити взривоопасни устройства след огледа. \r\nПосетителите на съседната сграда, където се е провеждал Конгрес на профсъюзите, също са били евакуирани, а главният път е бил отцепен. \r\nНа гостите е позволено да се върнат в хотела, а полицията се е оттеглила след направената проверка.  \r\n*** Бившият британски премиер Тони Блеър заяви, че Великобритания може да наложи контрол над имиграционните процеси без да напуска Европейския съюз, пише The Guardian, позовавайки се на негово телевизионно интервю.\r\nСпоред Блеър, страната „може да се справи с тези въпроси, без тежкият чук, който чрез Брекзит ще унищожи миграцията от ЕС, от която всъщност ще имаме нужда“. „Брекзит е разсейване, а не решение на проблемите, които тази страна среща“, добави още Блеър. \r\nБившият премиер заяви, че ще се бори срещу Брекзит. \r\n*** Въоръжен с кухненски нож мъж е ранил трима души по време на литургия в апостолска църква в Бирмингам, пише The Telegraph. Инцидентът е станал в неделя, съобщава още изданието. В църквата са били около 150 души, които са успели да задържат нападателя до идването на полицията. \r\nТримата ранени са откарани в болница без опасност за живота. Според полицията не става въпрос за терористичен акт. На нападателя е повдигнато обвинение в опит за убийство, като според властите, „това е било целенасочена атака“. \r\n*** Министърът на отбраната на Великобритания Майкъл Фалън заяви, че 500 военни са изпратени на британската част от Вирджинските острови, за да помогнат за опазването на реда, пише Daily Express. \r\nФалън коментира в свое телевизионно интервю, че след като региона бе ударен от урагана \"Ирма\" на островите „има проблем с безопасността“, поради което там биват изпратени въоръжени сили и полиция, които да помогнат на местните власти да поддържат реда. \r\nМинистърът коментира още, че на място ще бъдат изпратени два големи кораба, които да окажат помощ на пострадалите. \r\n***", "date": "2017.09.11", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/09/11/2434435/sport-rafael-nadal-specheli-us-open.html", "text": "Рафаел Надал спечели Откритото първенство на Америка, след като победи с 6:3, 6:3, 6:4 тенисиста от Република Южна Африка Кевин Андерсън. Това е трета титла, която поставеният под номер едно в световната ранглиста печели от турнира. Испанецът запази тенденцията да няма загуба до момента от Андерсън.", "date": "2017.09.11", "title": "Спорт: Рафаел Надал спечели US Open"}
{"url": "http://www.focus-news.net/news/2017/09/11/2434436/burgas-v-grada-shte-se-provede-kontsert-na-profesionalnite-folklorni-ansambli-pfa-strandzha-i-fa-trakiya.html", "text": "След успеха на впечатляващия концерт-спектакъл „Фолклорна импресия“ на 7 юли в Летния театър в Бургас, два от професионалните фолклорни ансамбли в България – ПФА „Странджа“ и ФА „Тракия“ се събират отново на една сцена. Този път бургаския ансамбъл ще гостува на пловдивския по време на тазгодишното издание на „Празници на Стария град“. Това съобщиха от пресцентъра на Община Бургас. Фолклорният концерт „Заедно“ с участието на ПФА „Странджа“ и ФА „Тракия“ ще бъде на 18 септември, от 19.00 часа, на сцената на Античния театър в Пловдив. Събитието, което ще открие фестивала в града на тепетата, ще се проведе при вход свободен. Програмата на „Празници на Стария град“ (от 18 до 24 септември) включва още концерти, изложби, ревюта, прожекции, опознавателен тур, демонстрация на традиционни техники мозайки, училище за фокуси, театрални представления и магични спектакли, демонстрация за рисуване на маски и кукли, изобразяване на големи кукли по китайски образец и премиери.", "date": "2017.09.11", "title": "Бургас: В града ще се проведе концерт на професионалните фолклорни ансамбли ПФА „Странджа“ и ФА „Тракия“"}
{"url": "http://www.focus-news.net/news/2017/09/11/2434437/cnn-dve-tornada-sa-se-sblaskali-vav-florida.html", "text": "Две торнада са се сблъскали в окръг Бревърд, Флорида, съобщава CNN. Има унищожени къщи. Според властите, това е доказателство, че евакуираните не трябва все още да се завръщат в домовете си, макар ураганът „Ирма“ да се е отправил на запад. \r\nПо-рано бе докладвано за торнадо, развихрило се в южната част на Флорида. Цанко Цолов", "date": "2017.09.11", "title": "CNN: Две торнада са се сблъскали във Флорида"}
{"url": "http://www.focus-news.net/news/2017/09/11/2434438/afp-zemetresenieto-v-meksiko-e-otnelo-zhivota-na-90-dushi.html", "text": "Земетресението, което удари южната част на Мексико в четвъртък, е взело 90 жертви, съобщиха в неделя властите, предава AFP. \r\nОт агенцията напомнят, че местни сеизмолози определиха, че трусът е с магнитут от 8.2 по скалата на Рихтер.  Цанко Цолов", "date": "2017.09.11", "title": "AFP: Земетресението в Мексико е отнело живота на 90 души"}
{"url": "http://www.focus-news.net/news/2017/09/11/2434439/veliko-tarnovo-nad-350-spektakala-sa-predstavili-kuklovodite-ot-teatar-vesel-za-poslednite-20-godini.html", "text": "20 години от създаването си навършва Куклен театър „Весел“ през новия театрален сезон. Всички спектакли, които се подготвят, ще са посветени на годишнината. Това каза за Радио „Фокус“ – Велико Търново Веселин Василев, директор на културната институция. Освен на българска сцена театралите отново ще се изявяват и в много международни форуми и фестивали. Предстои богата програма както с добре познати, така и с много нови заглавия. До момента кукловодите имат изиграни над 350 спектакъла, част от които са отличени с редица награди. „Най-ценна е първата ни награда, която получихме преди 10 години в Прага – това е градът на световния куклен театър. Там наш спектакъл бе удостоен с награда „Най-добър оригинален спектакъл”. След това, през 2009 година в Букурещ, също имахме награда за най-добър спектакъл. През 2010 в Шанхай взехме специалната награда на журито в Китай“, посочи Веселин Василев и подчерта, че трупата има призове още от България, Румъния, Русия Тайланд. Последната награда е от остров Борнео, Малайзия, където английската версия на спектакъла „Не се предавай!” е получил приз за най-добър детски спектакъл. Той уточни, че най-важни за актьорите са не призовете, а оценката на публиката, която винаги пълни залите на представленията.", "date": "2017.09.11", "title": "Велико Търново: Над 350 спектакъла са представили кукловодите от Театър „Весел“ за последните 20 години"}
{"url": "http://www.focus-news.net/news/2017/09/11/2434440/bbc-poveche-ot-34-miliona-sgradi-bez-elektrichestvo-sled-irma.html", "text": "Повече от 3.4 милиона сгради са оставени без електричество след като урагана „Ирма“ удари американския щат Флорида. Това съобщиха местните власти, предава BBC.  Засегнати са абонатите на няколко големи доставчика на ток. По-рано стана ясно, че някои от домакинствата ще останат без захранване в продължение на седмици.  Цанко Цолов", "date": "2017.09.11", "title": "BBC: Повече от 3.4 милиона сгради без електричество след „Ирма“"}
{"url": "http://www.focus-news.net/news/2017/09/11/2434441/voa-donald-tramp-se-podgotvya-za-otbelyazvane-na-11-septemvri.html", "text": "Доналд Тръмп се подготвя за първото си отбелязване на 11 септември като президент на САЩ, съобщава радио Voice of America. \r\nДържавният глава и съпругата му ще отдадат почит на загиналите в атентата, когато похитители отвлякоха и удариха няколко самолета в най-големият търговски център в Ню Йорк, Пентагона, и поле в Пенсилвания. Жертвите са почти три хиляди души.  Цанко Цолов", "date": "2017.09.11", "title": "VOA: Доналд Тръмп се подготвя за отбелязване на 11 септември"}
{"url": "http://www.focus-news.net/news/2017/09/11/2434442/pregled-na-mezhdunarodnite-novini-do-6-chasa-agentsiya-fokus.html", "text": "Броят на жертвите, от урагана „Ирма“, на карибския остров Свети Мартин, който е разделен между Франция и Нидерландия, стигна до четири души.\r\n„За съжаление има още две жертви, за които не знаехме по-рано“, сподели министър-председателят на Нидерландия пред журналисти в Хага.\r\n„Броят на жертвите се покачи до четирима“, сподели още той, коментирайки пораженията на острова, причинени от урагана „Ирма“. Самоличността на последните двама не е идентифицирана.\r\nНяма „нови щети“ причинени от урагана „Хосе“, който премина край острова след „Ирма“.\r\nС пристигането на нови холандски военнослужещи и полицаи „ситуацията със сигурността на острова се е подобрила, но продължава да е неспокойна\".\r\n*** Трима души са загинали в американския щат Флорида, а двама от тях са полицейски служители, в резултат от катастрофи, предизвикани от приближаването на урагана „Ирма“ и съпътстващите го ветрове и проливен дъжд.\r\nЗаместник-шериф Джули Бриджис, на 42 години, е починала в челна катастрофа в окръг Харди, източно от град Сарасота, съобщиха от местното полицейско управление.\r\n„Тя работи в подслон цялата нощ и изтича до вкъщи, за да си вземе провизии“, когато се е случила катастрофата, в 6,45 местно време, съобщиха полицейските власти.\r\nСпътникът на заместник-шерифа, също служител на полицията, също е починал на място.\r\nТретият фатален случай се е случил, когато мъж, който е пътувал край Кий Уест се е забил с камиона си в дърво, съобщиха от службата на полицията в окръг Монро. Камионът е превозвал генератор.\r\n*** Ураганът „Ирма“ се отклонява на север, заявиха от американския изследователски център по ураганите в неделя.  Това означава, че ветровете и бурята, които започнаха рано сутринта в неделя, ще продължат, което е в противоречие с по-ранната прогноза, че циклонът ще отслабне, щом срещне ветровете, идващи от континента. \r\nСпоред Майк Бренън, изследовател на ураганите, бурята „може буквално да изравни сгради със земята“.  \r\n*** Центърът на урагана „Ирма“ удари Марко Айлънд, Флорида, малко след  15:30 местно време в неделя. Toва е втори удар в този американски щат, след като бурята достигна бреговете на САЩ рано сутринта в неделя.  \r\nЦиклонът се движи към град Нейпълс. \r\n*** Американският президент Доналд Тръмп одобри в неделя искането на властите във Флорида за извънредна финансова помощ, която да се използва за възстановяването на щата след урагана „Ирма“. Това предава AFP. \r\nСредствата ще бъдат изразходени за „строителство на временни жилища, поправка на домове, краткосрочни заеми“, и други програми за възстановяване и подпомагане на частни лица и фирми, заявиха от Белия дом. \r\n*** Опозиционните кандидати победиха на общинските избори в Москва. Опозицията е успяла да излъчи повече общински съветници за столичното кметство, отколкото управляващата партия. \r\n10 септември бе изборен ден в Руската федерация. В 16 региона жителите гласуваха за губернатор, в други шест за депутати в законодателните органи, а в някои райони се проведоха избори за общински съветници.  \r\n*** „Гранд хотел“ в Брайтън бе евакуиран, след като в неделя следобед полицията е получила анонимен сигнал за бомба в сградата. Гостите са помолени да напуснат, но не са открити взривоопасни устройства след огледа. \r\nПосетителите на съседната сграда, където се е провеждал Конгрес на профсъюзите, също са били евакуирани, а главният път е бил отцепен. \r\nНа гостите е позволено да се върнат в хотела, а полицията се е оттеглила след направената проверка.  \r\n*** Въоръжен с кухненски нож мъж е ранил трима души по време на литургия в апостолска църква в Бирмингам. Инцидентът е станал в неделя, съобщава още изданието. В църквата се намирали около 150 души, които са успели да задържат нападателя до идването на полицията. \r\nТримата ранени са откарани в болница без опасност за живота. Според полицията не става въпрос за терористичен акт. На нападателя е повдигнато обвинение в опит за убийство, като според властите, „това е било целенасочена атака“. \r\n*** Вълни, достигащи до 11 метра, са заляли крайбрежието в кубинската столица Хавана и са отнесли бутки и други слаби постройки в близост до морския бряг. Те са предизвикани от урагана „Ирма“, който е предизвикал и силни ветрове, които са причинили разрушения на доста сгради и хотели по крайбрежната ивица.\r\nДоброволци и служители на властите, прекараха нощта, като спасяваха хората от домовете им в централната част на Хавана, тъй като морето порази, с исторически сила, в района, който е уязвим за наводнения, дори когато бурята се приближаваше към Флорида на север.\r\n*** Германският канцлер Ангела Меркел за пореден път заяви, че няма да признае присъединяването на Крим към Русия за легитимен акт.\r\n„Нека да си спомним историята на германското обединение. Когато слушам, че, например, анексирането на Крим просто трябва да бъде прието, то аз си мисля, какво би било, ако в миналото същото се беше случило с нас – в ГДР – под лозунга, че Германия остава разделена, че нищо не може да се промени“, заяви Меркел.\r\nПо-рано, ръководителят на Свободната демократическа партия на Германия, Кристиан Линднер, предложи временно да бъде извадена извън скоби дискусията за Крим и да се строят отношения с Русия, без да се взема предвид кримския въпрос. Неговата позиция беше разкритикувана от членовете на правителство, а също така и от представители на всички големи партии, с изключение на „Алтернатива за Германия“.\r\n***", "date": "2017.09.11", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/09/11/2434443/the-jerusalem-post-izrael-odobri-edin-milion-dolara-v-pomosht-za-evreyskite-obshtini-v-hyustan.html", "text": "Израел одобри финансова помощ в размер на един милион долара за еврейските общини, пострадали от урагана „Харви“, който удари Хюстън. Това обявиха от правителството в понеделник, пише The Jerusalem Post. Според официална информация, средствата ще бъдат насочени най-вече за ремонт на ударени от циклона училища.  Цанко Цолов", "date": "2017.09.11", "title": "Тhe Jerusalem Post: Израел одобри един милион долара в помощ за еврейските общини в Хюстън"}
{"url": "http://www.focus-news.net/news/2017/09/11/2434444/the-local-pone-shest-dushi-sa-zaginali-v-navodneniya-v-italiya.html", "text": "Поне шест души са загинали в наводнения в неделя, причинени от силни дъждове в Италия, пише The Local. Особено силно е засегнат град Ливорно. \r\n“Ситуацията е много сложна, критична е. Страхуваме се от бедствие“, коментира кметът на Ливорно, като добави, че правителството е подценило опасността. \"Очаквахме жълт код, а се събудихме, за да видим това\", каза още той. \r\nРим също е засегнат от тежките дъждове.  Цанко Цолов", "date": "2017.09.11", "title": "The Local: Поне шест души са загинали в наводнения в Италия"}
{"url": "http://www.focus-news.net/news/2017/09/11/2434445/afp-sasht-razprostraniha-proektorezolyutsiya-na-sanktsii-sreshtu-severna-koreya.html", "text": "Съединените американски щати разпространиха късно в неделя своя проекторезолюция със санкции срещу Северна Корея, предава AFP, позовавайки се на информация от дипломати. \r\nВашингтон предлага пакет от осем санкции, сред които и ембарго върху вноса на нефт в страната, предава още агенцията. Съветът за сигурност на ООН заседава в понеделник, за да обсъди предложението на Белия дом.  Цанко Цолов", "date": "2017.09.11", "title": "AFP: САЩ разпространиха проекторезолюция на санкции срещу Северна Корея"}
{"url": "http://www.focus-news.net/news/2017/09/11/2434446/nameren-e-izdirvaniyat-adrian-zlatkov.html", "text": "На 10 септември вечерта е намерен издирваният Адриан Златков. Той е в добро здравословно състояние. Това съобщиха от пресцентъра на  МВР. Агенция „Фокус“ припомня: На 30 август към 10.30 часа от тел. 112 бе получен сигнал за изоставен на пътя в района на с. Герман лек автомобил. Веднага към мястото e бил насочен екип от столичната полиция. При огледа бе установено, че в колата е имало лични документи и мобилен телефон. Установен бе собственикът на автомобила и бяха предприети всички действия за откриването на местонахождението на водача на колата. Бащата на 25-годишния е обяснил пред полицията, че момчето не е имало и врагове, които да са способни да направят това.", "date": "2017.09.11", "title": "Намерен е издирваният Адриан Златков"}
{"url": "http://www.focus-news.net/news/2017/09/11/2434447/aktualna-patna-obstanovka.html", "text": "През нощта ще бъде ясно и почти тихо. Рано сутринта на места в низините и около водните басейни за кратко ще се образува мъгла. На 11.09.2017 г. е предимно слънчево, след обяд – горещо. Максималните температури ще са предимно между 30° и 35°. Ще духа до умерен, северно от планините и временно силен юг-югоизточен вятър. През нощта срещу вторник облачността в крайните западни райони ще се увеличи и на места там ще превали и прегърми. Това съобщиха от пресцентъра на МВР.\r\nОграничения за товарни автомобили:\r\n1) за периода от 01 юни до 15.09.2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“: област Бургас: от км 308+107 до км  359+000 Деветак-Ветрен  – косене на тревни площи и изрязване и почистване на храсти в двете посоки. Срок до 15.09.2017 г.; от км 325+000 до км 359+000 в участъка Карнобат-Ветрен  –  почистване на окопи и водостоци. Срок до 15.09.2017 г.\r\nАМ „Хемус“: област София:\r\nЗа леки МПС:\r\nОграничено движението по АМ \"Хемус\" при тунел „Витиня“ и в тунел „Вития“ в посока Варна от км 29+860 до км 35+850, поради ремонтни дейности по виадукта на км 33+600. Движението се осъществява двупосочно в платното посока София, като в тунел \"Витиня\" и по съоръжението на км 33+600 се забранява движението в изпреварващата лента и се пренасочва в активна и аварийна ленти. Срок от 04.09.2017 г. до 30.09. 2017 г.\r\nОграничено движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок от 04.09.2017 г. до 30.09. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок от 04.09.2017 г. до 30.09. 2017 г.\r\nЗа тежкотоварни МПС с технически допустима максимална маса над 12 тона:\r\nОграничено движението на МПС над 12 т. по АМ \"Хемус\" в посока София при тунел Вития от км 35+450 до км 30+260, поради ремонтни дейности по виадукти при км 33+600, км 35+760, км 37+520. Обходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 04.09.2017 г. до 30.09. 2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.\r\nАМ „Струма“: област Кюстендил: дясно платно на км 45+700 в посока София-Благоевград – движение с повишено внимание, поради извършване на ремонтни работи. Движението се насочва в една от лентите за движение и се регулира от „Пътна Полиция“. Срок до 13.09.2017 г.; след тунел Блатино от км 51+000 до км 52+000 – движение с повишено внимание и ограничена скоростта до 90км/ч. Срок до 11.09.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: ограничено движение по път Монтана-Враца поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 12 т. \r\nОбходен маршрут: от Видин е проход Петрохан-София. За пътуващите от Лом-Вирове-Монтана-Берковица-Проход Петрохан-София. Срок до 30.09.2017 г.; при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 151+300 до км 160+000 – обработка с хим.препарати в средната разделителна ивица и по банкети. Стесняване на една от лентите за движение. Срок до 12.09.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г.; област Благоевград: от км 390+000 до км 392+500 /след отклонение за с.Черниче и с.Стара Кресна/  – косене и изсичане на храсти. Срок до 15.09.2017г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Русе: Русе-разклон Щръклево от км 12+000 до км 18+000 – рязане на храсти по пътните банкети. Участъкът е сигнализиран временно. Срок до 11.09.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 13.09.2017 г.; област Търговище: Антоново-Омуртаг от км 177+000 до км 185+000 – движение с повишено внимание, поради полагане на хоризонтална пътна маркировка. Срок до 13.09.2017 г.; Търговище-Шумен от км 223+900 до км 232+000 – движение с повишено внимание, поради ръчно косене на трева. Срок до 13.09.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\nобласт Русе: Русе-В.Търново от км 6+630 до км 65+200 – ръчно косене пред знаци. Участъкът е сигнализиран временно. Срок до 15.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: в участъка Съдиево-Ветрен от км 479+500 до км 481+500 – ремонти на пътната настилка. Срок до 12.09.2017 г.; Соколово-Ветрен от км 456+170 до км 485+650 – рязане на храсти, оформяне на корони  и рязане на единични дървета. Срок до 30.09.2017 г.; от км 479+500 до км 481+500 Съдиево-Ветрен – ремонти на пътната настилка. Срок до 12.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Златни пясъци от км 83+200 до км 90+800 – рязане на храсти. Срок до 15.09.2017г.; Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-с.Градево от км 7+500 до км 9+000 – косене и изсичане на храсти. Срок до 15.09.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.10.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 20.09.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.; път III-1301 Криводол-Фурен от км 0+000 до км 23+000 – частични ремонти дейности на асфалтовата настилка, рязане на дървета и храсти. Една от лентите за движение е затворена. Срок до 11.09.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nPът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-207 с. Жегларци-с. Кочмар от км 41+000 до км 46+000 – ремонтни дейности на асфалтовата настилка. Срок до 13.09.2017 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІІ-607 Априлци-Орешак от км 66+000 до км 75+000 – косене по банкетите. Една от лентите за движение е стеснена. Движение с повишено внимание и със съобразена скорост. Срок до 12.09.2017 г.; \r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км 14+000 до км 45+000, поетапно затваряне на лява и дясна ленти за движение – ремонт на СПО. Срок до 11.09.2017 г.;път III-843 Велинград-Сърница от км 54+800 до км 55+800 поетапно затваряне на лява и дясна ленти за движение, поради ремонт на пътно тяло. Срок до 11.09.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 15.09.2017 г.; път ІІІ-637 Илиин Хан-Вукан-Пенкьовци от км 0+000 до км 29+000 – изсичане на храсти и ръчно косене на СПО. Срок до 12.09.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът III-202 Щръклево-Нисово от км 0+000 до км 10+000 – рязане на храсти, косене на трева по пътните банкети. Участъкът е сигнализиран временно. Срок до 11.09.2017 г.; път ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път III-2302  Червена вода – Ветово - Сеново от км. 0+000 до км 16+060 - ремонтни дейности по асфалтовата настилка. Участъкът е сигнализиран временно. Срок до 15.09.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; \r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-проход „Рожен“-Соколовци от км 82+800 до км 82+950 – движение с повишено внимание в свободната лента, съобразно създадената организация на движение, поради почистване на облицовани окопи. Срок до 11.09.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино-(Мадан-Златоград) в чертите на гр. Неделино, поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът II-18 СОП /южна дъга/ при п.в. Симеоново, в посока Перник се осъществява в активната и средна лента, поради ремонтни дейности. Срок до 11.09.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.11", "title": "Актуална пътна обстановка"}
{"url": "http://www.focus-news.net/news/2017/09/11/2434448/predstoyashti-sabitiya-v-stranata-za-11-septemvri-agentsiya-fokus.html", "text": "***\r\nПрезидентът Румен Радев ще открие академичната 2017/2018 учебна година в Университета по архитектура, строителство и геодезия, който е най-голямото висше техническо училище в областта на строителството в България. \r\n***\r\nОт 09.30 часа, в зала „Средец“ на София хотел Балкан, фондация „Конрад Аденауер\" организира конференция, по повод навършването на 10 години от присъединяването на България към ЕС и предстоящото председателство на Съвета на ЕС. Участие ще вземе и Лиляна Павлова, Министър на българското председателство на ЕС. \r\n***\r\nОт 14.30 часа, в зала 3, Източно крило на Народното събрание, председателят на Комисията по външна политика Джема Грозданова ще се срещне с държавния министър за европейската и евроатлантическата интеграция на Грузия Виктор Долидзе. \r\n***\r\nОт 10.00 часа, в заседателната зала в сградата на Висшия съдебен съвет (ул. Eкзарх Йосиф, № 12), Пленумът на Съвета ще проведе заседание, на което ще бъдат изслушани кандидатите за председател на Върховния административен съд. \r\n***\r\nОт 10.00 часа, III състав на Специализираният наказателен съд ще проведе съдебно заседание по делото срещу Ралица Л., Росен Ч., Пламен К. и Дияна П., обвинени в образуване и ръководене на престъпна група. \r\n***\r\nОт 10.00 часа, в Национален пресклуб на БТА, сдружение „Лидери за европейско образование“ (ЛЕО) организира пресконференция, посветена на тежкото състояние на образованието в България. \r\n***\r\nОт 10.00 часа, в заседателна зала 1 на Ректората на Софийския университет \"Св. Климент Охридски\" министърът на образованието и науката Красимир Вълчев ще вземе участие в дискусия на тема \"Образование и демография“.\r\n***\r\nОт 11.00 часа, в София Тех Парк, заместник-министърът на труда и социалната политика Зорница Русинова ще бъде домакин на среща-дискусия за преодоляване на стереотипите и нагласите в обществото към децата и младежите в неравностойно положение. Събитието под наслов „Открий ме. Разбери ме. Приеми ме“. \r\n***\r\nОт 11.30 часа, на Моста на влюбените посланикът на Швейцария Денис Кнобел и кметът на София Йорданка Фандъкова ще открият изложбата „Швейцария: природа и иновации“, както и други събития, организирани в рамките на Дните на Швейцария в София – 2017.\r\n***\r\nОт 12.00 часа, в  Информационния център София - Европейска столица на спорта (срещу Румънското посолство), ще се проведе пресконференция, посветена на второто издание на планинските коло и бегови ултра маратони \"Софийски манастири\".\r\n***\r\nОт 12:00 часа в БТА (София) ще се проведе пресконференция по повод началото на гражданската инициатива „Да спрем машината за неравенство! За справедливи данъци“.\r\n***\r\nОт 13.00 часа, в Националния пресклуб на БТА в София, ще бъде представен политическият проект „Европейска народна партия – България“ с председател Пламен Александров.\r\n***\r\nОт 17.00 часа, пред сградата на Народното събрание, ще се проведе протест под надслов „ПРОТЕСТ! ИМА ТАКЪВ НАРОД!“, организиран в социалните мрежи.\r\n***\r\nОт 18.30 часа, центъра за култура и дебат „Червената къща“ ще бъде обсъдена темата „Медийно неграмотни в дигиталния век – рисковете пред децата ни“.\r\n***\r\nОт 18:00 часа в галерия „Академия“ на НХА ще бъде открита изложба на наградените рисунки от пети световен конкурс за детска рисунка – София 2017.\r\n***\r\nОт 09.00 часа, в 7-мо СУ \"Кузман Шапкарев\" в Благоевград, ще се проведе Лятно училище по проект „Обучение за наблюдение на Земята в българските средни училища“.\r\n***\r\nОт 10.00 часа, в Югозападния университет \"Неофит Рилски\" в Благоевград, тържествено ще бъде открита новата академична учебна година.\r\n***\r\nОт 11.00 часа, в офиса на партията (ул. \"Конт Андрованти\" 5), народният представител от ГЕРБ - Бургас Диана Саватева ще проведе приемен ден за граждани. \r\n***\r\nОт 14.00 до 16.00 часа, в клуба на ПП ГЕРБ на ул. „Г. Бенковски” №1, Народният представител от ПП ГЕРБ – Варна Павел Христов ще проведе приемен ден за граждани.\r\n***\r\nОт 10.00 часа в сградата на РУО - Велико Търново ще се проведе прескоференция за представяне на проекта \"Твоят час\" - за изминалата и предстоящата година. \r\n***\r\nOт 11.00 часа в пресклуба на БТА-Велико Търново кметът на Община Павликени инж.Емануил Манолов ще направи пресконференция за представяне на културната програма по повод Есенния панаир в града.\r\nЩе бъде представен и вторият Офроуд траял 4х4 турнир в Павликени, който ще се проведе на 16 и 17 септември в града. \r\n***\r\nОт 17.30 часа в ИЗ „Рафаел Михайлов“  ще се проведе откриване изложба на „Стьопата“ – Стефан Ст. Петков и Светлана Ст.Петкова.\r\n***\r\nОт 15.00 часа, в залата за изяви на 3 ет. в Регионална библиотека „Михалаки Георгиев“ кметът на Община Видин Огнян Ценков ще връчи дарение от книги, предоставено от посланика на Израел у нас - Нейно Превъзходителство Ирит Лилиан.\r\n***\r\nОт 16.00 часа, в комплекс „Боже име“, Бизнес инкубатор- Гоце организира трансграничен българо-македонски Креативен панаир. \r\n***\r\nОт 18.00 часа, в Огледалната зала „Нели Божкова“ ще се състои премиерата на поетичната книга „Души на кръстопът“ от Георги Калчев. \r\n***\r\nОт 14,00 часа в Община Кресна ще се проведе общественото обсъждане на Доклада за оценка на въздействието върху околната среда за подобряване на трасето на лот 3.2 на автомагистралата, на които ще бъдат разгледани разработените варианти.\r\n***\r\nОт 11.00 часа, в пресклуба на ОД на МВР – Кърджали, ще се проведе пресконференция с участието на старши комисар Венцислав Момчилов и на окръжния прокурор Желязко Стефанов. \r\n***\r\nОт 11.00 часа, в салона на сладкарницата срещу Младежкия дом в Монтана, Председателят на 39-то Народно събрание доц. Борислав Великов ще утвърди своите стипендианти на традиционната среща преди старта на новата учебна година. \r\n*** \r\nОт 10.30 часа кметът на Пловдив инж. Иван Тотев и кметът на район \"Южен\" Борислав Инчев ще открият новата детска площадка, която се намира  в непосредствена близост до заведението \"Камел\" на кръстовището на ул. \"Стефан Стамболов\" и \"Георги Кирков\" \r\n***\r\nОт 11.00 часа, в Общностен център за деца и семейства, на ул. „Вратцата“ №4, ще се проведе заключително тържество на децата, потребители на услугата „Допълнителна педагогическа подготовка за повишаване на училищната готовност на децата за равен старт в училище“, т.н. Лятно училище в Центъра. \r\n***\r\nОт 11:00 часа „Розовият кемпер на Една от 8“ ще посети КОЦ Пловдив (База 2, бул. “Александър Стамболийски” 2А), а от 15:00 часа ще бъде позициониран пред магазин Мания Пловдив. „Розовият кемпер на Една от 8“ е част от проекта \"Сърдечни приятелки\". \r\n***  \r\nВ 15.00 часа в Дома на културата \"Борис Христов\" ще започне семинар на тема „Европейски пари за преработвателите по ПРСР (мярка 4.2)“, организиран от в. „24 часа“ и „Български фермер“. Форумът ще бъде открит от министъра на земеделието, храните и горите Румен Порожанов. \r\n***\r\nОт 09.00 часа, в спортна зала „Септември“ в Симитли и от 14.00 часа, в залата на община Кресна, ще се проведат обществени обсъждания на Доклада за оценка на въздействието върху околната среда /ОВОС/ на инвестиционното предложение за обект: „Подобряване на трасето на лот 3.2 на АМ „Струма”.\r\n***\r\nОт 10.00 часа в Детска ясла „Мечо Пух“, от 10.45 часа в Детска градина „Свобода” и от 11.30 часа в Детска ясла „Слънчево детство“ ще се проведе церемония „Първа копка“ по реновирането на трите детски заведения.", "date": "2017.09.11", "title": "Предстоящи събития в страната за 11 септември (Агенция „Фокус“)"}
{"url": "http://www.focus-news.net/news/2017/09/11/2434449/nimh-dnes-shte-bade-predimno-slanchevo-s-maksimalni-temperaturi-mezhdu-30-i-35.html", "text": "Днес ще бъде предимно слънчево. Сутринта на места в низините и около водните басейни ще се образува мъгла, която бързо ще се разсее. Ще духа до умерен, северно от планините и временно силен юг-югоизточен вятър. След обяд ще е горещо с максимални температури - между 30° и 35°, по Черноморието малко по-ниски.  Това съобщи за Агенция \"Фокус\" Боряна Маркова, дежурен синоптик в Националния институт по метеорология и хидрология (НИМХ) към Българската академия на науките (БАН). Атмосферното налягане е по-ниско от средното за септември и през деня значително ще се понижи. През нощта срещу вторник облачността в крайните западни райони ще се увеличи и на места там ще превали и прегърми.\r\nПо Черноморието ще е предимно слънчево. На места в сутрешните часове ще има мъгла или ниска слоеста облачност. Ще духа до умерен вятър от изток-югоизток. Максималните температури ще са 26-29°. Температурата на морската вода е 23-24°, на север от н. Калиакра – около 20°. Вълнението на морето ще е около 2 бала.\r\nВ планините ще е предимно слънчево. Ще духа умерен южен вятър, който привечер ще се усили. Ще е топло, с максимална температура на височина 1200 метра – около 25°, на 2000 метра – около 18°.", "date": "2017.09.11", "title": "НИМХ: Днес ще бъде предимно слънчево с максимални температури между 30° и 35°"}
{"url": "http://www.focus-news.net/news/2017/09/11/2434450/plenumat-na-vss-shte-izbere-nov-predsedatel-na-varhovniya-administrativen-sad.html", "text": "Днес Пленумът на Висшия съдебен съвет (ВСС) ще изслуша кандидатите и ще избере нов председател на Върховния администртивен съд (ВАС), предвижда дневният ред на заседанието на Съвета. \r\nДвамата номинирани кандидати са съдия Георги Чолаков и съдия Соня Янкулова. На 1 септември те бяха изслушани от членове на Пленума на ВАС, като 48 от всички присъстващи дадоха гласа си за съдия Чолаков, а 13 – за съдия Янкулова.\r\nПредложенията за номиниране на кандидатите бяха разгледани в четири поредни заседания на Пленума на ВСС. Съдия Георги Чолаков е номиниран за председател на Върховния административен съд от Пленума на ВАС, а Соня Янкулова – от трима членове на Съдийската колегия на Висшия съдебен съвет.\r\n7-годишният мандат на сегашния председател Георги Колев изтича през ноември тази година.", "date": "2017.09.11", "title": "Пленумът на ВСС ще избере нов председател на Върховния административен съд"}
{"url": "http://www.focus-news.net/news/2017/09/11/2434451/prezidentat-rumen-radev-shte-otkrie-uchebnata-godina-v-universiteta-po-arhitektura-stroitelstvo-i-geodeziya.html", "text": "Президентът Румен Радев ще открие академичната 2017/2018 учебна година в Университета по архитектура, строителство и геодезия, който е най-голямото висше техническо училище в областта на строителството в България. Това съобщиха от прессекретариата на държавния глава. Преди церемонията държавният глава ще проведе разговор с ръководството на висшето училище.", "date": "2017.09.11", "title": "Президентът Румен Радев ще открие учебната година в Университета по архитектура, строителство и геодезия"}
{"url": "http://www.focus-news.net/news/2017/09/11/2434452/meteorolozi-uraganat-irma-shte-otslabne-znachitelno-v-ponedelnik.html", "text": "Ураганът „Ирма“ ще отслабне до степен на тропическа буря в понеделник, заявиха метеоролози от Американския национален център по ураганите, предава BBC.\r\n„Ирма“, която достигна до ураган от пето ниво в пика си, в ранните часове на понеделник отслабна до ниво две, губейки част от силата и скоростта си, но властите в САЩ предупреждават, че ветровете все още представляват опасност.  Цанко Цолов", "date": "2017.09.11", "title": "Метеоролози: Ураганът „Ирма“ ще отслабне значително в понеделник"}
{"url": "http://www.focus-news.net/news/2017/09/11/2434453/pregled-na-osnovnite-temi-v-starozagorskiya-pechat.html", "text": "\"Кървав екшън в Загоре, турчин прободе с нож трима българи” е водещо заглавиe от страниците на вестник \"Старозагорски новини\". Турски гражданин, постоянно пребиваващ в България от 2 години, е задържан след скандал по време на тържество, където наръгал с нож трима жители на старозагорското село Загоре. Сигналът за тежкия инцидент е получен в първо РУ \"Полиция\"-Стара Загора към 22:45 часа в събота. При пристигане на място униформените заварили чужденеца, който работел по оризищата в региона, да вилнее с нож в ръка в помещение на центъра на селото, където се провеждало многолюдно тържество по повод кръщене на малко момченце. С прободни рани в корема и с опасност за живота му в УМБАЛ \"Проф. д-р Стоян Киркович\" - Стара Загора е настанен 31-годишният Петко Митков, пак там, но с по-лека рана в гърба, е бил откаран 30-годишният Светослав Колев. Третата линейка извозила порязания в гърдите 28-годишен Иван Стоянов. Жертвите направили опит да озаптят развилнелия се Осман М. - Мустафата, който по неизвестни причини на финала на тържеството се скарал с 47-годишен местен жител. Двамата се хванали гуша за гуша, според свидетели Мустафата напомнил на опонента си за годините на робството. По думите на кмета на село Загоре Мончо Монев, Мустафата имал доста невъздържан характер. От две години пребивавал в селото, наскоро довел съпруга - българка, и купил стара къща, но рядко общувал с местните. На тържеството бил поканен от съседите си Красимира и Стефан, които наскоро сключили брак и се сдобили с детенце. Турският гражданин е задържан за 24 часа по закона за МВР, образувано е досъдебно производство. Предстоят да бъдат изяснени обстоятелствата за масовия търкал, лаконично съобщиха от ОД на МВР-Стара Загора в неделя. Двама от ранените са настанени в ОАИЛ, а третият е бил превързан в спешното отделение и пуснат за домашно лечение. \r\n\"Българка пробута за освещаване знамето на непризнатата Донецка народна република”, пише още изданието. Дръзкият акт се случи на събора на русофилите край язовир \"Копринка\", точно когато Старозагорският митрополит освещаваше реплика на Самарското знаме. Знаме в черно, синьо и червено на самообявилата се, но непризната от никого Донецка народна република беше пробутано за освещаване по време на 14-ия национален русофилски събор край язовир \"Копринка\" на 9 септември. Тази година за пръв път на събора, посветен на 140-годишнината от началото на Руско-турската освободителна война и Шипченската епопея, присъства и владика. Честта се падна на Старозагорския митрополит Киприан, поканен да освети реплика на Самарското знаме, дарено от русофилите от Казанлък на местната община. Докато владиката ръсеше със светена вода репликата на Самарското знаме, млада българка от Карлово успя да се доближи до официалната трибуна с флага на Донецката народна република и да го нареди за освещаване редом до светинята от Руско-турската война. Дръзкият акт бе извършен буквално пред погледите на всички официални лица на събора, изпълнили от край да край трибуната, които в първите секунди не успяха да разберат какво се случва. Инцидентът изненада и униформените служители, които изведоха жената, след като знамето на непризнатата република вече беше поръсено със светената вода. Явно въпросният флаг е на път да се превърне в рецидив по време на тържествени прояви, посветени на 140-годишнината от Шипченската епопея. Медията припомня, че същото знаме беше развято на Шипка на 26 август, когато се честваше кръглата годишнина от боевете на заветния връх. Няколко дни по-късно украинският посланик в София Микола Балтажи изрази възмущение от появата на знаме на проруските сепаратисти на Шипка, а посолството на Украйна изпрати нота до българското МВнР с искане да се проведе разследване от страна на компетентните органи у нас. Отговорността за акцията тогава пое председателят на организация, представяща се като Движение на русофили \"Петко войвода\" - Иван Иванов. Пред изданието Клуб Z той коментира, че организацията му се различава от \"казионните\" движения като Национално движение \"Русофили\", които според него се събирали по зали и \"по никакъв начин не пропагандират идеята\". Не е изключено след \"освещаването\" на знамето на непризнатата Донецка република на 9 септември българското Външно министерство отново да получи нота от посолството на Украйна у нас. \r\n\"От събора на русофилите край язовир \"Копринка\": Руският посланик Макаров призова за конкретни инвестиции в икономиката и енергетиката...” е друго заглавие от страниците на вестника. \"В рамките на руско-българското сътрудничество се пазят неизчерпаеми резерви. И от нас с вас зависи дали ще съумеем да се възползваме от този потенциал. На нас са ни необходими конкретни инициативи в икономиката и енергетиката, в селското стопанство, в образованието и културата, които за пореден път биха показали, че не можем само да живеем с миналото, а и уверено да се движим напред\", заяви посланикът на Руската федерация в България Анатолий Макаров от трибуната на 14-ия национален събор на русофилите, който се проведе на 9 септември край язовир \"Копринка\". \r\nМедията припомня, че при първото си посещение в Стара Загора на 18 май т.г. посланик Макаров за пръв път обяви, че е готов да съдейства руският газ от строящия се в момента газопровод \"Турски поток\" да захранва бъдещия газов хъб край Варна и оттам синьото гориво да премине през България за Южна Европа. \"Знам, че желание (б.р. от българска страна) има, готов съм от своя страна да съдействам, но затова е необходимо сериозно всички да поработим по въпросите за общата полезност. Най-важното е гаранцията на ЕК, че всичко това няма да бъде отречено, както се случи с \"Южен поток\", заяви тогава посланикът пред \"Старозагорски новини\". Няколко дни по-късно стана ясно, че думите на Макаров не са химера за България. Потвърждение, за което беше изявлението на руския премиер Дмитрий Медведев, че входната точка на \"Турски поток\" към Европа ще бъде или България, или Гърция и всичко зависи от преговорите. Оттогава досега в общественото пространство се появяваха откъслечни информации, че българското правителство участва в редица преговори, но към момента няма категорична информация, че руският газ за Европа ще мине през България. Но пък призива на посланик Макаров, отправен завчера от събора за конкретни инициативи за икономическо и културно сътрудничество, в това число и в областта на енергетиката, вероятно не е лишен от подтекст. Посланието на Анатолий Макаров беше чуто от близо над 10 000 участници в Националния събор на русофилите от 130 български общини, пристигнали край язовир \"Копринка\" със 160 автобуса и стотици частни автомобила. Преди приветственото му слово, но в негово присъствие Старозагорският митрополит Киприан освети реплика на Самарското знаме, изработено по поръчка на казанлъшката структура на НД \"Русофили\" и дарено на Община Казанлък по случай 140-годишнината от Освобождението на България от турско робство. Целта на жеста беше младите да познават героизма и саможертвата на българските опълченци и руски войни в Освободителната война. Свидетелство за дарението беше връчено на кмета Галина Стоянова, която обяви, че с чест и достойнство приема знамето от името на гражданите на общината. Кметът на Казанлък подчерта, че 2017-а и 2018 година са белязани от знака на 140 години Свобода, припомняйки честванията на 140-годишнината от Шипченската епопея, както и по-малко известната дата 8 януари 1878 г., когато именно в Казанлък започва изработването на Сан Стефанския мирен договор, подписан на 3 март. \"Има места - като Шипка, Казанлък, Шейново, Плевен, които са знакови за нашата Свобода. 140 години са достатъчни, за да ни обединят в обичта и признателността към един народ, който направи тази Свобода възможна\", посочи Стоянова. Сред официалните лица, присъствали на събора бяха съпредседателят на парламентарната група на ГЕРБ и съпредседател на Групата за приятелство с Русия в настоящото Народно събрание Красимир Велчев, народните представители от Старозагорски избирателен район Емил Христов, Борис Кърчев и Маргарита Николова, \"червените\" депутати Атанас Семов, Красимир Янков, Петър Кънев, както и представители на различни българо-руски институции. Националният събор на русофилите обединява възпитаници и служители на Русия за първи път в София преди 14 години, тогава организиран главно за работници в Коми. След 2003 г. традиционно-емоционалните срещи се провеждат край водите на язовир \"Копринка\", под домакинството на Община Казанлък. Организаторът на събора - НД \"Русофили\", в лицето на неговия председател Николай Малинов, получи поздравителни адреси от името на Българския партриарх Неофит, председателя на Народното събрание Димитър Главчев, министър-председателя Бойко Борисов, президента Румен Радев и др. За съборяните по традиция имаше кебапчета, бира и кафе. Десетки търговци бяха заложили на руски и посттоталитарни български сувенири, оригинален щанд предлагаше традиционната руска водка - в бутилки, или наливна, с безплатни кисели краставички. Имаше несметни артикули, изкупени от закрити военни поделения, а сюрпризът за всички журналисти бе щанд с оригинални български национални носии и чипровски килими, предлагани от мургави нашенци. С богатата си музикална програма организаторите се бяха постарали градусът на настроението да бъде поддържан повече от 8 часа.", "date": "2017.09.11", "title": "Преглед на основните теми в старозагорския печат"}
{"url": "http://www.focus-news.net/news/2017/09/11/2434454/bashtata-na-adrian-zlatkov-potvardi-che-otvlichaneto-e-bilo-s-tsel-otkup.html", "text": "Тони Златков, бащата на Адриан Златков потвърди, че отвличането е било с цел откуп в ефира на Нова телевизия, след като стан ясно, че 25-годишният мъж е намерен жив и здрав в неделя вечерта. Той обаче не коментира каква е исканата сума и дали тя е платена - изцяло или частично. „Нямаме представа кой ни причини това. Вярвам, че извършителите ще бъдат заловени”, заяви Тони Златков. „В добро здраве е, но има нужда от почивка”, каза той за сина си. Агенция „Фокус“ припомня: На 30 август към 10.30 часа от тел. 112 бе получен сигнал за изоставен на пътя в района на с. Герман лек автомобил. Веднага към мястото бе насочен екип от столичната полиция. При огледа бе установено, че в колата е имало лични документи и мобилен телефон. Установен бе собственикът на автомобила и бяха предприети всички действия за откриването на местонахождението на водача на колата. Бащата на 25-годишния тогава обясни пред полицията, че момчето не е имало и врагове, които да са способни да направят това.", "date": "2017.09.11", "title": "Бащата на Адриан Златков потвърди, че отвличането е било с цел откуп"}
{"url": "http://www.focus-news.net/news/2017/09/11/2434455/burgas-narodniyat-predstavitel-ot-gerb-diana-savateva-shte-ima-priemen-den-v-grada.html", "text": "Народният представител от ГЕРБ - Бургас Диана Саватева ще има приемен ден от 11.00 часа. Това съобщиха от пресцентъра на ГЕРБ. Адресът на офиса на партията е ул. \"Конт Андрованти\" 5. Записвания се правят на място или на телефон: 056 81 90 40. Диана Саватева е зам.-председател на Комисията по културата и медиите и член на Комисията по вътрешна сигурност и обществен ред.", "date": "2017.09.11", "title": "Бургас: Народният представител от ГЕРБ Диана Саватева ще има приемен ден в града"}
{"url": "http://www.focus-news.net/news/2017/09/11/2434456/gd-granichna-politsiya-4-km-e-opashkata-ot-tovarni-avtomobili-na-izhod-na-gkpp-kapitan-andreevo.html", "text": "Към 06.00 часа на българо-турската граница на на изход на ГКПП \"Капитан Андреево\" има 4 км колона от товарни автомобили. Това съобщиха от пресцентъра на ГД \"Гранична полиция\". На българо-румънската граница на ГКПП \"Дунав мост - Видин\" има 2,5 км колона от товарни автомобили на изход. Нормален е трафикът на всички пунктове по границите със Сърбия, Македония и Гърция.\r\nФериботът Оряхово-Бекет работи само през деня поради ниското ниво на р. Дунав.", "date": "2017.09.11", "title": "ГД \"Гранична полиция\": 4 км е опашката от товарни автомобили на  изход на ГКПП \"Капитан Андреево\""}
{"url": "http://www.focus-news.net/news/2017/09/11/2434457/kyustendil-magla-se-e-obrazuvala-pri-82-km-ot-am-struma.html", "text": "Мъгла се е образувала при 82 км от АМ \"Струма\", предаде репортер на Агенция \"Фокус\".  Участъкът с намалена видимост е дълъг около километър. \"Фокус\" призовава водачите да шофират със съобразена скорост. \r\nМариела РУСЕВА", "date": "2017.09.11", "title": "Кюстендил: Мъгла се е образувала при 82 км от АМ \"Струма\""}
{"url": "http://www.focus-news.net/news/2017/09/11/2434458/denyat-11-septemvri-v-balgarskata-istoriya.html", "text": "2002 г. \r\nПрезидентът Георги Първанов участва в официална възпоменателна церемония на ООН във връзка с годишнината от атентатите на 11 септември, която се провежда в Ню Йорк. Българският президент провежда многобройни срещи, между които са с Джордж Сорос, с проф. Джефри Сакс, с представители на Американския еврейски комитет и на българския Уолстрийт клуб.1986 г. \r\nГърция и България подписват декларация за приятелство, добросъседство и сътрудничество.1960 г. \r\nПриключват XVII олимпийски игри, състояли се в Рим в периода 25 август – 11 септември. България участва с 96 спортисти и печели един златен, три сребърни и три бронзови медала и се класира на 17-то място в крайното класиране.1940 г. \r\nВ Добрич е учреден Централен добруджански комитет за подпомагане на установяването на българската власт в Южна Добруджа.\r\nС подписването на Крайовския договор от 7 септември 1940 г. Южна Добруджа се връща на България. Южна Добруджа е включена в границите на Румъния след сключения на 28 юли 1913 г. Букурещки мирен договор, с който се слага край на Междусъюзническата война - 1913 г. Румъния получава Южна Добруджа, Сърбия – Вардарска Македония, с изключение на Струмица, Гърция – Егейска Македония. Договорът е сключен между България, от една страна, и Румъния, Гърция, Сърбия и Черна гора – от друга. Отношенията с Турция се уреждат с отделен мирен договор. Тези два договора очертават първата национална катастрофа за България. След подписването на тези договори, за България, от придобивките, получени след Балканската война 1912–1913 г., остават земите между реките Струма и Места в Западна Тракия.\r\nСлед сключването на Ньойски мирен договор от 27 ноември 1919 г., с който се слага край на Първата световна война, Южна Добруджа остава в границите на Румъния.\r\nСпоред Крайовският договор границата между двете държави отново се възстановява такава, каквато е била през 1913 г. Договорена е размяна на българите от Тулчански и Кюстенджански окръг срещу румънски колонисти от Силистренски и Калиакренски окръзи. Тази размяна трябва да се осъществи до 3 месеца след ратифицирането на договора. Останалото българско население в Румъния и румънско население в България извън посочените окръзи може да се изсели в продължение на 1 година. Според договора българското правителство се задължава да изплати на Румъния 1 000 000 леи като обезщетение за изоставените румънски имоти. Създадена е българо-румънска комисия с център Гюргево, която да следи за уреждането на всички възникнали във финансово и правно отношение въпроси. Този договор е безспорен дипломатически успех на българската външна политика. По мирен начин в годините на Втората световна война 1939–1945 г. България успява да си върне територия.1924 г. \r\nЗапочва Татарбунарско въстание в българските райони на Бесарабия срещу румънския режим, организирано от Коминтерна и жестоко потушено от румънската армия.\r\nПрез 1861 г. над 20 000 българи от румънската част на Бесарабия се преселват в Русия и получават земя в Таврия на мястото на напусналите този край ногайци. Преселниците от Бесарабия поставят началото на друга българска общност - таврийските българи.1916 г. \r\nБългарският торпедоносец „Шумни\" се натъква на руски мини и потъва край Варна.\r\nУчастие на България в Първата световна война: В Царство България започва мобилизация на българската армия за Първата световна война.1877 г. \r\nВ хода на Руско-турската освободителна война започва вторият етап на третата атака на Плевен. Тогава се състои непосредственият щурм на града.\r\nПърва атака срещу Плевен е проведена на 20 юли 1877 г., като руските части са отблъснати. Долнодунавският отряд достига линията Черна вода–Кюстенджа, Добруджа. На 30 юли 1877 г. oтрядът на ген. Н. Криденер осъществява втората атака срещу Плевен. Тя е отблъсната, като загубите от руска страна са 7032 души. На 2 септември Военният съвет, свикан от Главната квартира на руската армия в с. Пордим, Плевенско, приема плана за третата атака на Плевен. В с. Пордим пристига и румънският княз Карол. Първият етап започва на 7 септември със засилена артилерийска подготовка.На тази дата са родени:  1951 г. \r\nРодена е Валентина Димитрова Радинска – българска поетеса. Следва българска филология в СУ “Св. Климент Охридски” в периода 1969-1971 г. Завършва Литературния институт \"Максим Горки\" в Москва през 1976 г. От 1979 г. е редактор в СИФ \"Бояна\". От 2000 г. е главен редактор на сп. \"Европа 2001\". Член е на българския ПЕН клуб. В годините от 1998 г. до 2001 г. е член на НСРТ. Превежда стихове и проза от Б. Золотарьов, В. Сипов, М. Цветаева, А. Ахматова, Б. Ахмадулина, Юнна Мориц, Силва Капитукян и др. През 1998 г. получава наградата \"Мара Белчева\" за цялостно творчество. Автор е на книгите: \"Към мен върви човек\" (1977 г.), \"Нощна книга\" (1983 г.), \"Не\" (1989 г.), \"Чистилище\" (1992 г.), \"Поне 66 избрани и нови стихове\" (2001 г.).1922 г. \r\nРоден е Димитър Методиев (Д. М. Христов) – български поет. Следва агрономство в Софийския университет в периода 1941-1944 г. Участва в Отечествената война. Кмет на Белово е в периода 1946-1947 г. и директор на фабрика “Родопи” от 1947 г. до 1948 г. Следва журналистика в Уралския институт “Максим Горки” в Свердловск в годините между 1948-1950 г. Завършва Московския литературния институт “М. Горки” през 1953 г. Работи като редактор в редица издания. Член е на ЦК на БКП от 1976 г. Член е на СБП. Носител е на украинската литературна награда “Максим Рилски” (1974 г.) и на международната награда “Солензара” (1982 г., Франция). Автор е на съчиненията: “На щурм” (1945 г.), “Димитровско племе” (роман в стихове, 1951 г.), “Страна на мечтите” (поема, 1956 г.), “Шумят тополите” (1958 г.), “Така ще си умра” (1961 г.), “Затварянето на кръга” (1967 г.), “Великото преселение” (1970 г.), “И всичко пак ще се повтаря” (1975 г.), “В часа на есенната яснота” (1977 г.), “Монолози по пътя” (1979 г.), “И мирис сладък…” (1980 г.), “Песен за генералната линия” (1981 г.), “Душата ми е пълна с теб” (1984 г.), “Антология Манускрипта” (1985 г.), “Реките, от които пих вода” (1985), “Лиричен дневник” (1988 г.). Умира на 19 юли 1995 г. в София.1920 г. \r\nРоден е Иван Маринов Братанов – български актьор. В периода 1943-1944 г. е концлагерист в Белене. В киното дебютира през 1954 г. с \"Песен за човека\" на Б. Шаралиев. Участва в: \"Септемврийци\" (1954 г.) и \"Неспокоен път\" (1955 г.). Снима се в: \"Границата\" (1954 г.), \"Тайната вечеря на седмаците\" (1957 г.), \"Гераците\" (1958 г.), \"Командирът на отряда\" (1959 г.), \"В тиха вечер\" (1960 г.), \"Бедната улица\" (1960 г.), \"Първи урок\" (1960 г.), \"Стубленските липи\" (1960 г.), \"Тютюн\" (1962 г.), \"Веригата\" (1964 г.), \"Паролата\" (1965 г.), \"Вечен календар\" (1966 г.), \"Горещо пладне\" (1966 г.), \"Най-дългата нощ\" (1967 г.), \"Привързаният балон\" (1967 г.), \"Шибил\" (1968 г.), \"Свобода или смърт\" (1969 г.). Носител е на множество награди: Национална награда на мира за \"Песен за човека\" (1955 г.), Медал за актьорска игра (Мито) за филма \"Неспокоен път\" на Международния кинофестивал (Венеция). Умира на 30 януари 1968 г.1890 г. \r\nРоден е Петър Осоговец (псевдоним на Петър Лазаров Петков) – български писател, ентомолог. Следва естествени науки в София и Загреб. Завършва образованието си през 1914 г. в София. Работи като учител в Бургас и Самоков и като директор на Ихтиманската гимназия. Асистент е по зоология във Физико-математическия факултет на СУ “ Св. Климент Охридски” от 1918 г. до 1925 г. От 1925 г. е доцент, а от 1930 г. - професор в Агрономическия факултет. Член е на Българското природоизпитателно дружество, на Българското ентомологическо дружество, на Хърватското природоизпитателно дружество. Публикува повече от 50 научни труда в български и чуждестранни вестници и списания. Автор е на импресии и размишления - \"Безмълвният Париж\" (1941 г.), а също и на съчиненията: \"Безмълвният Париж\" (1941 г.), \"Ентомология. Лекции\" (1942 г.), \"Горска зоология\" (1943 г.), \"Гьоте като природоизпитател\" (1943 г.), \"1000 рецепти. Полезни съвети по всички отрасли на земеделието\" (1945), \"Зоология\" (1947, 1948, 1964, 1970 г.), \"Приложна зоология\" (1950 г. и др.), \"Курс по физиология на селскостопанските животни с основи на анатомията\" (1956 г., в съавторство), \"Нашите млади питомци\" (1961 г.), \"Следи из планините\" (1960 г.). Умира на 20 юни 1972 г. в София.На тази дата умират:  1993 г. \r\nУмира Марко Недялков (М. Н. Христов) – български писател, поет. Роден е на 15 септември 1931 г. в с. Овчи кладенец, Ямболско. Следва българска филология в Софийския университет “Св. Климент Охридски” в периода 1951-1957 г. Той е един от учредителите на Кабинета на младия писател при СБП. Дебютира със стихове през 1951 г. Автор е на книгите: \"Рачо Ковача\" (1973 г.), \"С гласа на Балкана. Есета\" (1974 г.), \"След хиляда години раздяла. Любовна лирика\" (1974 г., 1993 г.), \"Разузнавачи. Разкази\" (1975 г.), \"Усмивката на моя ден\" (1975 г.), \"Зорницата за мама плаче\" (1980 г.), \"Стрелчански балади\" (1981 г.), \"Куцото Ване. Повест за деца\" (1984 г.), \"Живот - сълза неутешима\" (1986 г.), \"Колко малко се учим от птиците\" (1988 г.), \"Моят и твоят приятел Пеньо Пенев. Спомени\" (1989 г.), \"Думи за Денчо Знеполски\" (1990 г.).1978 г. \r\nУмира Георги Иванов Марков – български писател белетрист, драматург, журналист. Роден е на 1 март 1929 г. с. Княжево, Софийско. Произведенията му изследват пораженията, които тоталитарната система нанася върху обществото. В емиграция писателят работи в Би Би Си и “Свободна Европа”, откъдето излъчва в ефир “Задочни репортажи за България” (репортажите и есетата - “биография на политическия режим в България”, са издадени след 1989 г.). Убит е по политически причини. На 7 септември 1978 г. в Лондон, на моста \"Ватерло\", е извършено нападение срещу него. На следващия ден състоянието му се влошава и той постъпва в болница, където на 11 септември умира. Причината за смъртта му е отравяне с рицин.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.11", "title": "Денят 11 септември в българската история"}
{"url": "http://www.focus-news.net/news/2017/09/11/2434459/boris-dzhonsan-velikobritaniya-polaga-bezpretsedentni-usiliya-za-da-pomogne-na-postradalite-ot-uragana-irma-svoi-grazhdani.html", "text": "Британският външен министър, заяви, че страната полага „безпрецедентни“ усилия, за да помогне на пострадалите от урагана „Ирма“ свои граждани, пише The Telegraph. \r\nOт изданието напомнят, че ураганът взе живота на седем британци, оставайки още хиляди без дом, когато удари района на британските Вирджински острови в сряда. \r\nИзявлението на Джонсън е във връзка с някои обвинения, че правителството не прави достатъчно за да помогне на пострадалите. Външният министър заяви, че 32 млн. паунда са отделени в с цел възстановяването на района.  Цанко Цолов", "date": "2017.09.11", "title": "Борис Джонсън: Великобритания полага „безпрецедентни“ усилия, за да помогне на пострадалите от урагана „Ирма“ свои граждани"}
{"url": "http://www.focus-news.net/news/2017/09/11/2434460/stara-zagora-narodniyat-predstavitel-ot-gerb-boris-karchev-shte-se-sreshtne-s-grazhdani-v-kazanlak.html", "text": "Продължават редовните приемни дни за граждани, които провеждат народните представители от ПП ГЕРБ – Стара Загора. Народният представител Борис Кърчев ще се срещне с граждани от 10:00 до 12:00 ч. в Казанлък. Това съобщиха от пресцентъра на ГЕРБ. Записвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” № 1.", "date": "2017.09.11", "title": "Стара Загора: Народният представител от ГЕРБ Борис Кърчев ще се срещне с граждани в Казанлък"}
{"url": "http://www.focus-news.net/news/2017/09/11/2434461/v-simitli-i-kresna-shte-se-sastoi-obshtestveno-obsazhdane-na-doklada-za-ovos-za-traseto-na-avtomagistrala-struma-prez-defileto.html", "text": "От 9.00 часа в спортна зала „Септември“ в Симитли и от 14.00 часа в залата на Община Кресна е общественото обсъждане на Доклада за оценка на въздействието върху околната среда (ОВОС) на инвестиционното предложение за обект: „Подобряване на трасето на лот 3.2 на АМ „Струма”. Това съобщиха от пресцентъра на Агенция \"Пътна инфраструктура\". Докладът е публикуван на интернет страницата на Агенция „Пътна инфраструктура“ на 28 юли 2017 г. в секция „Нормативна база“, подсекция „Документи“ - http://www.api.bg/index.php/bg/normativna-baza/dokumenti/doklad-po-ovos-na-lot-32-ot-am-struma/. Докладът за ОВОС на инвестиционното предложение, заедно с всички негови приложения, в т. ч. Доклад за оценка на степента на въздействие, бяха обществено достъпни и на разположение на интересуващите и на хартиен носител всеки работен ден в сградите на Министерството на околната среда и водите, на АПИ, на РИОСВ - Благоевград, на Община Симитли и на Община Кресна.\r\nВариантите на трасе, които се разглеждат за изграждането на най-сложния участък от АМ „Струма“ през Кресненското дефиле са следните:\r\nИзточният вариант разделя движението на две самостоятелни и раздалечени едно от друго пътни платна. В посока Гърция трасето преминава по съществуващия път I-1 (Е-79), а за София е по нов терен на изток от Кресненското дефиле. \r\nПлатното в посока София – Кулата ще използва изцяло съществуващия първокласен път I-1 (Е79) до началото на гр. Кресна. Предвижда се рехабилитация и укрепване на път Е-79, с реализация на мерки за опазване на биологичното разнообразие. От съществуващия път, дясното платно на автомагистралата се отделя на изток като се предвижда изграждане на еднопосочен обходен път на гр. Кресна по нов терен, с което интензивният тежкотоварен трафик ще бъде изведен извън града. Обходният път преминава през 4 тунела с дължина 1266 м, 1 виадукт - 316 м, 2 моста с дължина 691 м, 7 надлези и подлези с дължина 206 м, както и подпорни и укрепителни стени - 245 м.\r\nПлатното от Кулата за София е по нов терен на изток от Кресненското дефиле. Започва на 100 м след пресичането с ж. п. линията за мина Ораново, минава в ляво от съществуващия път и се развива успоредно на него, след което тръгва на югоизток, преминава успоредно на река Градевска и между кварталите „Ораново“ и „Дълга Махала“ на гр. Симитли. След това трасето пресича път II-19 Симитли - Гоце Делчев и навлиза в ската. Там ще бъде прокопан тунел с дължина 350 м, а след него ще има виадукт с дължина 200 м. По-нататък трасето се насочва в югоизточна посока, обхожда село Полето, пресича пътя Полето - Брежани и преминава над притока на р. Брежанска. След това продължава през тунел с дължина 1 130 м, преминава западно от с. Ракитна, успоредно на пътя Ракитна – Мечкул, пресича го и западно от с. Мечкул върви на юг и източно от с. Стара Кресна. Постепенно трасето се измества в източна посока, преминава на юг и се развива в югозападна посока близо около съществуващия път за с. Влахи. В края на обходния път двете платна за движение се събират и се изгражда участък с автомагистрален габарит.\r\nВ платното за София е предвидено изграждането на 18 виадукта с обща дължина 5 087 м, 5 тунела с обща дължина 4 200 м, 1 мост - 96 м, 11 надлези и подлези, подпорни и укрепителни стени.\r\nПри Източния вариант са предвидени напречни връзки между двете платна, като се използват съществуващите пътища и се изграждат нови пътни възли. Предвидени са общо 5 пътни възела „Симитли“, „Полето“, „Мечкул“, „Стара Кресна“ и „Кресна“. Предвижда се и изграждането на пътна връзка със съществуващия път Е79 в началото на обходния път на гр. Кресна.\r\nДве големи площадки за търговия и отдих е предвидено да има на отсечката. Едната площадка е на обходния път на Кресна в посока Кулата и е с площ 17 декара. Другата е по новото трасе, което ще се изгражда и е на 2 километра след пътен възел „Кресна“, пътувайки за София. Тя е 19 декара. И двете площадки ще имат директна връзка с град Кресна. Те ще бъдат с електричество, водопроводна и канализациона мрежа, пречиствателни станции за отпадни води. Целта е да бъде осигурено всичко необходимо за осъществяването на търговска дейност и хората от региона да могат да продават продукцията си от мед, мляко и т. н., както го правят и в момента.\r\nПриблизителната дължина на трасето е 24 км.\r\nНачалото на участъка е при пътен възел „Крупник“. Преминава през река Струма и река Резена, като между двете реки е разположен съществуващия пътен възел за Крупник и Черниче. Преди портала на тунела трасето пресича последователно река Струма и ж. п. линията София - Кулата. След изхода на тунела магистралата пресича съществуващ третокласен път и р. Струма с мостово съоръжение. Непосредствено след това е предвидено изграждането на пътен възел „Кресна“. \r\nТунел „Кресна“ е с дължина 15,4 км. Той е с две тръби и с възможност за евакуация във втората тръба през напречни връзки. Дължината на цялото трасе на автомагистралата в този участък, включващо пътна и тунелна част, е около 21 км. Предвидено е освен изграждането на тунел „Кресна“ и изграждането на подпорни и укрепителни стени, 3 подлеза, 6 моста, две площадки за отдих и един пътен възел. \r\nПредвидено е тунел „Кресна“ да се изгражда по класически тунелен метод с пробивно-взривни работи и стоманобетонова облицовка. Участъците при порталите на тунела ще бъдат изпълнени по открит способ. \r\nТози вариант на трасе е по нов терен извън Кресненското дефиле. И двете платна на движение са изнесени в източна посока около селата Брежани, Стара Кресна и Ощава.\r\nТрасето започва около 100 м след пресичане с ж.п. линията за мина Ораново, ляво от съществуващия път Е-79 и се развива успоредно на него, след което тръгва на югоизток, успоредно на река Градевска, между кварталите Ораново и Дълга махала на град Симитли. Пресича път II-19 Симитли – Гоце Делчев на две нива, където е предвидено изграждането на пътен възел за връзка на автомагистралата с град Банско и обратно. След пресичане на II-19 трасето навлиза в ската и се преминава през тунел с дължина 350 м, а след това е по виадукт дълъг 200 м.\r\nНадлъжните наклони в пътния възел, тунела и виадукта са 4%, след което наклонът е 5% и е предвидена трета лента за спускащите се в посока София, а също така и аварийни изходи. След това трасето поема в югоизточна посока, обхожда с. Полето и пресича пътя Полето – Брежани и р. Резена. След това отново се преминава през тунел с дължина 1 130 м.\r\nПо-нататък трасето върви на юг, западно от с. Ракитна и успоредно на пътя Ракитна – Мечкул, след това го пресича и преминава западно от с. Мечкул. Продължавайки на юг и източно от с. Стара Кресна пресича пътя Стара Кресна – Ощава и преминава в тунел. Трасето продължава в южна посока, след което поема в югозападна посока близо около съществуващия път за с. Влахи. \r\nНа местата, където пътното трасе преминава в тунел, за всяко платно е предвидена отделна тръба, което от своя страна налага раздалечаването им едно от друго, с цел осигуряване на необходимото разстояние между тръбите. Пред порталите са проектирани площадки, които са за обслужващата инфраструктура. \r\nПоради по-високите надлъжни наклони, които се намират в началото и края на трасето, с цел подобряване на пропускателната способност и осигуряване на безопасността, е предвидена трета лента за бавно движещи се превозни средства в двете посоки.\r\nВ този вариант е предвидено изграждането на 5 тунела с обща дължина 4 200 м, 18 виадукта с дължина 5087 м, един мост с дължина 96 м, подлези и надлези, както и подпорни и укрепителни стени. При пресичане на съществуващите напречни пътища са предвидени пътни възли, осигуряващи всички посоки на движението.\r\nТози вариант се развива през Кресненското дефиле, при максимално използване на трасето на съществуващият път I-1 (Е79). Двете платна на автомагистралата са разработени така, че последователно се раздалечават и доближават едно спрямо друго в ситуационно и нивелетно отношение. \r\nПроектното трасе започва южно от пътен възел „Крупник” при км 376+000. В Кресненското дефиле едното платно в основната си част следва съществуващия път Е-79, а другото се развива по нов терен с тунели и съоръжения в западния масив на дефилето. След излизане от Кресненското дефиле преминава източно от гр. Кресна и завършва при пътен възел „Кресна”. \r\nЛявото платно на участъка е в началото на Кресненското дефиле - при км 376+000, след пътен възел „Крупник”. Трасето на лявото платно в основната си част следва съществуващия път, като ползва съществуващите мостове над р. Струма, надлеза при и ж.п. линията и тунела. На местата, където трасето напуска съществуващия път Е79, са предвидени нови мостове и тунели.\r\nДясното платно се развива вдясно от съществуващия път и е изцяло по нов терен. Следва ситуационно лявото, а в отделни случаи се отдалечава от него. В нивелетно отношение често е на второ, по-високо ниво от лявото, в изкоп или в тунел. Към края двете платна отново са успоредни едно на друго и се развиват заедно до края на участъка, като се раздалечават само при тунелните съоръжения. \r\nУчастъкът завършва на около 2,5 км преди гр. Кресна, като се напуска съществуващия път по левия бряг на р. Струма. Трасето преминава над реката няколко пъти, пресича и съществуващия път I-1 и ж. п. линията София – Кулата. Към края на отсечката се предвижда нов тунел, мост над р. Влахинска и обход от североизток и изток на гр. Кресна.\r\nПредвидено е изграждането на общо 3 пътни възела - при Крупник, Ощава и Кресна, както и две площадки за отдих. По този вариант на трасе е необходимо да се изградят 13 виадукта с обща дължина 3 075 м, 23 тунела с дължина 7 345 м, 5 моста, надлези и подлези, подпорни и укрепителни стени. Ще се извършат реконструкции на 4 съществуващи виадукта, 2 съществуващи тунела и един мост.\r\nПриблизителната дължина на трасето е 21 км.\r\nТози вариант в по-голямата си част също преминава през Кресненското дефиле. Проектното трасе започва южно от пътен възел „Крупник”. В Кресненското дефиле едното платно следва в основната си част съществуващия път Е79, а другото се развива по нов терен с тунели и съоръжения в западния масив на дефилето. След излизане от Кресненското дефиле преминава източно от гр. Кресна и завършва при п. в. „Кресна”. Приблизителната дължина на трасето е около 21 км.\r\nНачалото на лявото платно на участъка е при км 376+000 - в началото на Кресненското дефиле. Първоначално лявото платно следва нивото на съществуващия път, като се ползват съществуващите мостове на р. Резена и р. Струма и преминава над ж. п. линията София – Кулата.\r\nПредвижда се изграждането на нов мост над р. Струма, нов тунел успореден на ж. п. тунела и още един нов мост над р. Струма, след което се включва в съществуващия път, като се ползват съществуващите два моста и тунел.\r\nПредвидени са подходи към местата, които са за каяк и рафтинг. След това лявото платно следва съществуващия път. Ползва съществуващият тунел с дължина 340 м и преминава край „Кресненско ханче”. \r\nДясното платно се развива изцяло по нов терен, вдясно от съществуващия път, като следва ситуационно лявото. Предвидени са нови мостове над р. Резена, р. Струма и ж. п. линията София – Кулата.\r\nНай-характерното при този вариант е решението за разполагане на двете платна едно над друго на голяма дължина. Целта е незасягане на картираните граници на резерват „Тисата“.\r\nЗа безконфликтно пресичане са предвидени три пътни възела - п. в. „Крупник”, п. в. „Ощава” и п. в. „Кресна”.\r\nПри изпълнението на вариант Г20 е предвидено да се изградят 4 виадукта с обща дължина 1 165 м, 12 броя тунела с дължина 2 892 м, 14 моста и 12 надлези и подлези. Ще се реконструират подпорни и укрепителни стени, както и два съществуващи тунела и 4 съществуващи моста.\r\nПриблизителната дължина на трасето е 21 км.", "date": "2017.09.11", "title": "В Симитли и Кресна ще се състои обществено обсъждане на доклада за ОВОС за трасето на автомагистрала „Струма“ през дефилето"}
{"url": "http://www.focus-news.net/news/2017/09/11/2434462/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята е от 17.00 часа. \r\nНикола ПЕТКОВ", "date": "2017.09.11", "title": "София: Акатист на св. Архангел Михаил ще бъде отслужен в митрополитската катедрала „Св. Неделя\""}
{"url": "http://www.focus-news.net/news/2017/09/11/2434463/xinhua-egipet-i-sasht-zapochnaha-obshti-voenni-ucheniya.html", "text": "Египет и САЩ започнаха в неделя общи военни учения след осемгодишно прекъсване, предава Xinhua, като се позовава на информация на правителството в Кайро. \r\nТренировките, които ще продължат 10 дни, до 20-ти септември включително, включват въздушни, пехотни и морски операции, се казва още в съобщението.  Цанко Цолов", "date": "2017.09.11", "title": "Xinhua: Египет и САЩ започнаха общи военни учения"}
{"url": "http://www.focus-news.net/news/2017/09/11/2434464/pregled-na-osnovnite-temi-v-dobrudzhanskiya-pechat.html", "text": "„Дълбок поклон пред героизма на загиналите за свободата на Добруджа“, е водещото заглавие на вестник „Нова добруджанска трибуна“. Мемориал на загиналите от VI-та пехотна Бдинска дивизия е бил открит край село Козлодуйци. Гост на събитието е бил вицепремиерът Валери Симеонов, чийто дядо също се е сражавал в тази дивизия. Имената на загиналите са изписани на мемориала, а списъците са издирени и съставени от историка Радослав Симеонов. „Добрич се побратимява с град Кълъраш“, съобщава изданието. Предложение за подписване на договор за сътрудничество е пристигнало в Община град Добрич. Това се съобщава в докладна от кмета Йордан Йорданов. Подписването на документа ще даде възможност за обмяна на опит и информация, за реализация на съвместни проекти и икономически форуми. Добрич вече е побратимен с градове от Унгария, Турция, Русия, Македония, Швейцария, Полша, Беларус, Китай и Украйна. В Балчик е открит обновения самолет-паметник, съобщава всекидневникът. Военният мемориал се намира на летището в морския град. Открита е също паметна плоча с имената на 32-ма загинали летци и парашутисти, загинали при изпълнение на служебния си дълг от създаването на военното летище през 1941 година. „Живко Мартинов обяви, че е натопен от свой длъжник“, съобщава на първа страница другият регионален вестник  „Добруджанска трибуна“. По думите на Мартинов човекът, който го е обвинил, му дължи пари. Срещу бившия депутат от ГЕРБ има повдигнати шест обвинения, сред които за упражняване на натиск с цел облаги, за получаване на 4 тона суджук, поискани му от премиера Борисов и други обвинения. „Над 200 нелегални мигранти задържани край Шабла“, съобщава изданието. Два плавателни съда с общо 217 души на борда им са били задържани само за денонощие в Черно море при опит да достигнат бреговете на Румъния. Единият кораб е задържан във вечерните часове на 8 септември, другият – на следващия ден сутринта. Мигрантите са от Иран и Ирак. В рубриката „Добрите новини“ – „Юбилейното издание на „Виа Понтика“ среща млади в изкуството от четири държави“. Студенти и преподаватели от висши училища вече са пристигнали в Балчик за културния форум. Той продължава до 20 септември, в него участват 200 талантливи актьори, художници, музиканти от Сърбия, Черна Гора, Румъния и България. Фестивалът се реализира от Сдружение „Виа Понтика-2010“  с председател Красимир Ранков и финансовото съдействие на Община Балчик.", "date": "2017.09.11", "title": "Преглед на основните теми в добруджанския печат"}
{"url": "http://www.focus-news.net/news/2017/09/11/2434465/denyat-11-septemvri-v-svetovnata-istoriya.html", "text": "2016 г. \r\nПровеждат се предсрочни парламентарни избори в Хърватия. Хърватска демократична общност (ХДО) печели изборите.2015 г.\r\nНа парламентарните избори в Сингапур победа удържа управляващата Партия на народното действие.\r\nМащабни горски пожари в Индонезия довеждат до рекордно замърсяване на въздуха в Сингапур.2014 г.\r\nКапсулата на космическия кораб „Союз ТМА-12М“ се приземява в планирания район в Казахстан на 147 км от град Джезказган. След 170 денонощия на борда на МКС на Земята се завръщат руските космонавти Александър Скворцов, Олег Артемиев и астронавтът от НАСА Стивън Суонсън. На борда на МКС остават руския астронавт Максим Сураев като командир в МКС на мястото на Суонсън, а също американския космонавт Рийд Уайсмен и европеецът Александър Херст.\r\nВ Барселона, Испания се провежда митинг в подкрепа провеждането на референдум за отделяне на Каталония.2013 г. \r\nКосмическият кораб Союз ТМА-08М извършва кацане в Казахстан.2011 г. \r\nВ Гватемала премина първият тур на президентските и парламентарните избори. На вторият тур от президентските избори останаха бившият генерал и председател на дясната „Патриотична партия“ Ото Перес Молина и бизнесменът Мануел Балдисон от партия „Обновена свободна демокрация“.2001 г. \r\nИзвършено е терористично нападение срещу Световния търговски център в Ню Йорк. Под рухналите небостъргачи загиват 2843 души. Предполага се, че в сградата на Пентагона във Вашингтон намират смъртта си още около 800 души. Терористичният атентат е извършен с четири отвлечени самолета. Няма оцелели от 226- имата пътници в отвлечените самолети.\r\nЧасове след нападението в различни медии по света се получават факсове и съобщения от името на терористични групировки, поемащи отговорност за атентатите. Сред споменатите имена са тези на: \"Японската червена армия\", \"Лашкар и Тайба\" (Армия на чистите).\r\nПрез април 2002 г. говорител на \"Ал Кайда\" поема отговорност за атентатите на 11 септември чрез видеозапис, от сателитната арабска телевизия Мидъл Ийст Броудкастинг Сенчър. Ал-Кайда е добре организирана ислямска терористична групировка, ръководена от Осама бин Ладен, от Саудитска Арабия.1974 г. \r\nИмператорът на Етиопия Хайле Селасие I е принуден да се откаже от престола. Страната е обявена за република.1973 г. \r\nИзвършен е военен преврат в Чили от генерал Аугусто Пиночет, който демонстративно сваля демократично избрания президент Салвадор Алиенде. Пиночет запазва властта си 17 години.1971 г. \r\nУстановени са дипломатически отношения с Малта.\r\nРепублика Малта е разположена на Малтийския архипелаг, съставен от три населени (Малта,Гоцо и Комино) и три необитаеми (Коминото,Филфла и Свети Павел) острова. Държавата се намира в центъра на Средиземно море южно от Италия, източно от Тунис и северно от Либия. Площта й е 316 кв. км., с население от 400 000 души. 97% са католици. Столицата е Ла Валета. Административно се разделя на 6 окръга. Парична единица - малтийска лира.1961 г. \r\nФормиран е Световният фонд за дивата природа.1960 г. \r\nПриключват XVII олимпийски игри, състояли се в Рим в периода 25 август – 11 септември. България участва с 96 спортисти и печели един златен, три сребърни и три бронзови медала и се класира на 17-то място в крайното класиране.1940 г. \r\nСпоред Крайовският договор границата между двете държави отново се възстановява такава, каквато е била през 1913 г. Договорена е размяна на българите от Тулчански и Кюстенджански окръг срещу румънски колонисти от Силистренски и Калиакренски окръзи. Тази размяна трябва да се осъществи до 3 месеца след ратифицирането на договора. Останалото българско население в Румъния и румънско население в България извън посочените окръзи може да се изсели в продължение на 1 година. Според договора българското правителство се задължава да изплати на Румъния 1 000 000 леи като обезщетение за изоставените румънски имоти. Създадена е българо-румънска комисия с център Гюргево, която да следи за уреждането на всички възникнали във финансово и правно отношение въпроси. Този договор е безспорен дипломатически успех на българската външна политика. По мирен начин в годините на Втората световна война 1939–1945 г. България успява да си върне територия.1921 г. \r\nПодписан е помирителен протокол в Женева между Временната комисия и Изпълнителния комитет на македонските братства на основата на идеята за независима Македония.1777 г. \r\nБританската армия, предвождана от генералите Уилям Хау и Чарлс Корнуалис, побеждават американските военни части, предвождани от генерал Джордж Вашингтон в битката при Брандиуайн, Пенсилвания и превзема Филаделфия, принуждавайки членовете на Континенталния конгрес да избягат.\r\nБитката при Брандиуайн е сражение в хода на Американската революция, състояло се около Чадс Форд, Пенсилвания, на приблизително 40 км. югозападно от Филаделфия.На тази дата са родени: 1965 г. \r\nРоден е Моби (псевдоним на Ричард Мелвил) – американски диджей, представител на техномузиката. В началото на 90-те години на ХХ в. създава ново, специфично звучене в денсмузиката, като съчетава силно китарен саунд с пънкритъм и бързата диско пулсация. Започва да свири в пънкгрупата “Vatican Commandos”. По-късно пее във “Flipper”. Учи в колеж преди да започне кариерата си на диджей в Ню Йорк. В края на 80-те и началото на 90-те години на ХХ в. записва серия от сингли. През 1991 г. използва темата от сериала “Туин Пийкс” на Д. Линч и създава “Go”, достигнал върхови позиции в класациите. След този успех Моби е поканен да направи ремикс на песни на М. Джексън, Б. Ино, “Депеш Мод”, “Ирейджър”, “Орбитъл” и др. През 1992 г. издава първия си албум “Moby”. През 1993 г. се появява сингълът “Thousand” (според Книгата на Гинес това е най-бързият сингъл - ок. 1000 удара в минута). Дискография: “Moby (Instinct)” (1992 г.); “Early Underground (Instinct) (1993 г.); “Ambient (Instinct); (1994 г.); “Everything Is Wrong (Mute/Elektra) (1995 г.); “Animal Rights (Mute/Elektra) (1996 г.); “I Like To Score (Mute/Elektra) (1997 г.); “Play (Mute/Virgin)” (1999 г.).1940 г. \r\nРоден е Брайън де Палма – американски режисьор. Учи в Колумбийския университет. В киното започва като документалист (\"Икар\", 1960 г.). Известност му донасят серията филми, в които съчетава детективски, фантастични и хорорелементити - \"Сестри\" (1970 г.), \"Кари\" (1976 г. ), \"Световъртеж\" (1975 г. ), \"Ярост\" (1978 г. ), \"Облечен за убийства\" (1980 г. ), \"Избухване\" (1981 г.). Снима още: \"Отмъщението\" (1982 г.), \"Белязаният\" (1983 г.), \"Автосдружение\" (1984 г.), \"Хей, миг!\" (1985 г.), \"Призракът на умните момчета\" (1986 г.), \"Недосегаемите\" (1987 г.), \"Пораженията на войната\" (1989 г.), \"Кладата на суетата\" (1990 г.), \"Възкресяването на Кайн\" (1992 г.), \"Ти си баща ми\" (1992 г.), \"Пътят на Карлито\" (1993 г.), \"Мисията невъзможна\" (1996 г.), \"Змийски очи\" (1998 г.), \"Мисия до Марс\" (2000 г.), \"Фатална жена\" (2002 г.).1937 г. \r\nРоден е Йосиф Кобзон - руски певец. Завършва Музикалния педагогически институт “Гнесини” (1973 г.). Пее като солист на оркестъра на Всесъюзното радио (1959-1962 г.). Народен артист на СССР (1984 г.). Преподава в Естрадния факултет към Музикалния институт в Москва. Голямо значение има сътрудничеството му с композиторите А. Пахмутова, М. Таривердиев, М. Фрадкин, Н. Богословски. Според Ян Френкел той е певец, който “създава песента”. Лауреат на Всесъюзните конкурси за естрадни артисти (1962 г., 1966 г.) и фестивала в Сопот, Полша. Получава трета награда на фестивала “Златният Орфей” (1968 г.). Изнася концерти във всички бивши социалистически страни, в Перу, Коста Рика, Уругвай, Еквадор, в някои страни на Африка. Прави концертно турне в България през 1971 г. През 1987 г. фирмата “Мелодия” издава двоен албум по случай 25-години от творческата му дейност. През 1987 г. излиза двойният албум “Песента не се разделя с теб”. През май 1995 г. гостува в България във връзка с Дните на Русия в страната, изнася концерт в София.1935 г. \r\nРоден е Герман Степанович Титов - руски летец космонавт, генерал-майор от авиацията (1975 г.). През 1957 г. завършва Сталинградското военноавиационно училище. Служи в авиационните части на Ленинградски военен окръг. В отряда на космонавтите влиза през 1960 г. От 6 до 7 август 1961 г. извършва втория в света космически полет на борда на космическия кораб “Восток-2”. За 25 ч. и 11 мин. корабът прави 17 обиколки около Земята, като изминава повече от 700 000 км. През 1968 г. завършва Военновъздушната инженерна академия “Н. Е. Жуковски”, през 1972 г. - Военната академия “К. Е. Ворошилов” на Генералния щаб. Делегат във Върховния съвет на СССР на VI и VII конгреси. На негово име е наречен кратер на обратната страна на Луната.1900 г. \r\nРоден е Семьон Алексеевич Лавочкин – руски авиоконструктор, член-кореспондент на Академията на науките на СССР (1958 г.). Завършва Московското висше техническо училище през 1927 г. От 1935 г. е главен конструктор, ръководител на конструкторско бюро. Под негово ръководство са създадени изтребителите \"ЛаГГ-3\" (заедно с В. П. Горбунов и М. И. Гутков), \"Ла-5\", \"Ла-7\" и много техни модификации, които имат високи бойни качества и са използвани по време на Втората световна война. След войната създава реактивни самолети (Ла-15 и др.), сред които и първия експериментален свръхзвуков самолет в СССР, както и няколко типа ракети \"земя-въздух\". Умира на 9 юни 1960 г. в Москва.1882 г. \r\nРоден е Борис Степанович Житков – руски писател. Има голям принос за утвърждаването на детската литература в Русия след 1917 г. Участва в революционните събития в Одеса от 1905 г. Работи като ихтиолог, капитан на научноизследователски морски кораб, щурман на ветроход, работник металург, морски офицер, инженер. Публикува свои творби от 1924 г. Автор е на повести с морски сюжети \"Зло море\" (1924 г.), \"Морски истории\" (1925-1937 г.); на пиеси, приказки, повести, научно-художествени книги (\"За тази книга\", 1927 г.; \"Параходът\", 1935 г., и др.); на детската повест енциклопедия \"Какво видях\" (1939 г., посмъртно), на романа \"Виктор Вавич\" (1929-1934 г.), посветен на революцията от 1905-1907 г. Умира на 19 октомври 1938 г. в Москва.1845 г. \r\nРоден е Жан Морис Емил Бодо – френски инженер и изобретател. Открива практическо решение на проблема за многократно телеграфиране (едновременно предаване на няколко съобщения) чрез последователно предаване на равномерни електрически импулси. Патентова апаратура за двукратно (1874 г.) и петкратно (1876 г.) последователно телеграфиране. Първите телеграфни апарати на Бодо са използвани по линията Париж - Бордо (1877 г.). През 1927 г. на негово име е наречена извънсистемната единица за скорост на телеграфиране.На тази дата умират: 2003 г. \r\nУмира шведският външен министър Ана Линд. Предишният ден тя е нападната с нож от неизвестен мъж, докато пазарува в хипермаркет в центъра на Стокхолм.1979 г. \r\nУмира Алексей Яковлевич Каплер – руски сценарист. Роден е на 1 октомври 1904 г. От 1921 г. работи с Козинцев и Трауберг във ФЕКС и играе в техните филми “Дяволското колело” (1926 г.) и “Шинел” (1926 г.), асистент е на Довженко в “Арсенал” (1929 г.). Като сценарист работи от 1928 г. Той е един от първите, създал образа на В. И. Ленин на екрана в подчертано патетично-митологичен план. По-известни филми по негови сценарии са “Тримата другари” (1935 г.), “Миньори” (1937 г.), “Ленин през Октомври” (1937 г.), “Ленин през 1918” (1939 г.), “Дзерджински” (1940 г.), “Котовски” (1943 г.), “Тя защитава родината” (1943 г.). След войната е репресиран от сталинския режим и за повече от десетилетие неговите филми са свалени от екрана. Появява се отново през 1956 г. със “Зад витрината на универмага”, “Първи радости” (1956 г.), “Необикновено лято” (1957 г.) по Федин, “Два живота” (1961 г.), “Необикновен рейс” (1961 г.), “Човекът амфибия” (1962 г.), “Приемам боя” (1966 г.), “Вяра, Надежда, Любов” (1972 г.), “Синята птица” (1976 г.).1971 г. \r\nУмира Никита Сергеевич Хрушчов – руски общественик, държавник, висш партиен функционер. Той е роден на 17 април 1894 г. в с. Калиновка, Курска губерния. Работник и миньор е в Донбас от 1908 г. Участва в Гражданската война (1918-1920 г.). Учи известно време в Московската промишлена академия (1929-1931 г.), след което работи в московския партиен апарат (1931-1935 г.). Той е първи секретар на московския градски партиен комитет (1935-1938 г.); първи секретар на ЦК на украинска болшевишка партия (1938 - март 1947 г.); ръководител на украинското правителство (1944-1947 г.). По време на войната като партиен комисар воюва на много фронтове и получава званието генерал-лейтенант (1943 г.). От декември 1949 г. е секретар на ЦК на ВКБ (б). От 1939 г. е член на Политбюро. След смъртта Й. В. Сталин заема неговата длъжност. Въвежда определен ред и започва да осъществява контрол върху работата на органите за държавна сигурност. Свален е от длъжност и пенсиониран по решение на Октомврийския пленум на ЦК на КПСС от 1964 г.1677 г. \r\nУмира Джеймс Харингтън – английски публицист, идеолог на новото дворянство и буржоазията. Той е роден на 7 януари 1611 г. С произведенията си “Република Океания” (1656 г.), “Предимствата на народното управление” (1657 г.), “Изкуството на законодателството” (1659 г.) и други се обявява срещу възстановяването на феодалната монархия в Англия. Разработва конституция, в която определя буржоазната дворянска република като най-добра форма на държавно управление в Англия и като единствен възможен начин да се защитят завоеванията на буржоазната революция (от средата на ХVII в.). През 1658-1660 г. оглавява републиканската група, която се опитва да реализира неговите идеи. Прилагайки индуктивния метод на Ф. Бейкън, доказва зависимостта на държавна форма на управление и нейните учреждения от разпределението на собствеността в обществото.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.11", "title": "Денят 11 септември в световната история"}
{"url": "http://www.focus-news.net/news/2017/09/11/2434466/sliven-obshtinskite-savetnitsi-ot-gerb-zhivko-minchev-i-dimitar-mitev-shte-se-sreshtnat-s-grazhdani.html", "text": "Общинските съветници от ПП ГЕРБ – Сливен продължават срещите си с граждани и през месеците септември и октомври. Това съобщиха от пресцентъра на ГЕРБ. Приемните на представителите на местния парламент преминават при голям интерес. Гражданите на Сливен се обръщат към тях с питания по различни лични и социални теми, както и с въпроси касаещи инфраструктурата на града и населените места в община Сливен. През последния месец зачестяват въпросите свързани с премахването на незаконни гаражи и „Синя зона“. От 9.30 до 16.30 часа общинските съветници Живко Минчев и  Димитър Митев ще се срещнат с граждани.", "date": "2017.09.11", "title": "Сливен: Общинските съветници от ГЕРБ Живко Минчев и  Димитър Митев ще се срещнат с граждани"}
{"url": "http://www.focus-news.net/news/2017/09/11/2434467/natovareno-e-dvizhenieto-po-glaven-pat-e-79-v-posoka-ot-blagoevgrad-kam-kresna.html", "text": "Натоварено е движението по главен път Е-79 в посока от Благоевград към Кресна, предаде репортер на Агенция \"Фокус\". Образувала се е колона от автомобили.\"Фокус\" призовава водачите да бъдат толерантни на пътя, да шофират внимателно и със скорост, съобразена с пътните условия. \r\nМариела РУСЕВА", "date": "2017.09.11", "title": "Натоварено е движението по главен път Е-79 в посока от Благоевград към Кресна"}
{"url": "http://www.focus-news.net/news/2017/09/11/2434468/predstoyashti-mezhdunarodni-sabitiya-za-11-septemvri-agentsiya-fokus.html", "text": "Германският канцлер Ангела Меркел ще отговаря на въпроси на граждани. \r\n*** Първи вот в британския парламент на закона, който ще сложи край на членството на страната в ЕС.\r\n*** Гражданите на Норвегия гласуват на общи избори. \r\n*** Кандидатът на ГСДП за канцерския пост – Мартин Шулц, ще даде пресконференция в Берлин.\r\n*** Ново изслушване по делото срещу турския вестник „Джумхуриет“. \r\n***", "date": "2017.09.11", "title": "Предстоящи международни събития за 11 септември (Агенция „Фокус“)"}
{"url": "http://www.focus-news.net/news/2017/09/11/2434469/yordanka-fandakova-pozdravyavam-borisov-za-sazdavaneto-na-mehanizam-za-tova-vsichki-detsa-da-poseshtavat-uchilishte.html", "text": "Поздравявам Борисов за създаването на механизъм за това всички деца да посещават училище. Това каза  \r\nЙорданка Фандъкова, заместник-председател на ПП ГЕРБ и ИК, кмет на София, в разговор с Илиана Беновска в предаването „Беновска пита” по Радио К2 и Канал 3. Като се готвех за нашия разговор си мислех, че Вие вече сте кмет 8 години, настъпвайки Деня на София на 17-ти септември, какво считате за най-голямото си постижение в този кметски мандат от 8 години?“, попита в началото на разговора водещата Илиана Беновска. Йорданка Фандъкова отговори, че много работа е била свършена и още много предстои да се свърши. Тя продължи, че се е наложило и да бъде възстановявана инфраструктурата на града, която не е била поддържана от дълго време. В същото време обаче е трябвало и да развиват града, да се опитат да влязат в новите тенденции. Столичният кмет заяви, че безспорно сред най-големите проекти, които са били реализирани и продължават да се реализират, е метрото. За тези години мрежата му е увеличена два пъти, изградена е втората линия, усилено се строи в момента третата. Този проект е голям не само защото струва скъпо, но и защото засяга много хора – средно 350 000 души го ползват дневно.\r\nСтоличният кмет обясни също така, че е преодоляна окончателно и кризата с отпадъците на София с изграждането на новата инсталация в няколко етапа. Предстои и трети етап. Построени са и нови над 85 детски градини, модернизирани са голяма част от съществуващите. Построени са 3 училища, в момента се разширява Първа английска езикова гимназия. Реконструирани са музеи и галерии. Развива се и туризмът в София. Йорданка Фандъкова подчерта също така, че е спазвана и строга финансова дисциплина, което се потвърждава и от високия кредитен рейтинг на столицата, който позволява да продължи да се инвестира в града. \r\n„Хората наистина свикнаха, и аз сега, като идвах към телевизията, гледах с удоволствие, не го казвам, за да Ви се харесам, добре асфалтирани улици, добре поддържани зелени площи, чистота разбира се. Често ще Ви питам за токчетата, които се заклещват в дупките в паветата и плочките. Но хората наистина вече започнаха да свикват и да са все по-недоволни. Недоволни са дали ще има павета на „Прага“, дали ще има павета на „Дондуков“, недоволни са, че трамваите много шумят и това наистина е факт! Недоволни са от приема в детските градини. Ще бъдат сега недоволни ще бъдат сега от такса „смет“, дали ще се плаща по количество боклук, или по квадратурата на жилището. Този последния въпрос не е само от Вашата компетентност, хайде сега кратко и точно да ми отговорите!“, помоли водещата Илиана Беновска. Йорданка Фандъкова отговори, че хората са станали много по-взискателни и активни, което е добре. Това помага да се намират най-болните въпроси и да продължава да се инвестира там. Тя продължи, че и тази година са били направени над 100 километра нови тротоари, заедно с обновяването на булевардите. Започнало е да се инвестира повече във вътрешнокварталните улици, но това е дълъг процес. Взето е решение да се инвестират сериозни суми в цялостна реконструкция на големите булеварди, за да може вместо да се кърпи всяка година по тях да останат средства да се ремонтират и малките, квартални улици. Инвестират се и средства в построяването на канализация. \r\n„Специален въпрос имам на мейла за това кога ще има канализация в „Горна баня“!“, попита водещата Илиана Беновска. Йорданка Фандъкова отговори, че в момента се изпълнява поредния етап от канализацията в „Горна баня“. Районният кмет в „Овча купел“ активно си сътрудници с МОСВ, за да могат да бъдат осигурени повече средства. \r\nЙорданка Фандъкова заяви, че въпросът за таксата за битовите отпадъци е сложен и се дискутира от много години. Целта на всички е да се стигне до етап в който методиката да се промени така, че спрямо количеството отпадък да се заплаща и такса. В Народното събрание е внесен вече проект на закон, минало е вече обсъждането в комисиите. Столичният кмет обясни, че една от несправедливостите идва от това, че бизнесът носи основната тежест за поддържането на чистотата в общините. Тя продължи, че в София от доста години е създаден механизъм, по който да се заплаща на база на количествата. „Но аз ще отида да пускам боклука си в съседната кофа, как ще се разбере моето количество?“, попита водещата Илиана Беновска. Йорданка Фандъкова отговори, че и в момента юридическите лица могат да заявят брой контейнери или да сключат директни договори с фирми за сметоизвозване и това им позволява да намалят таксата. Що се отнася до гражданите, те поемат само 30% от нужните средства за поддръжката на града. „Оттук идва и едно от сериозните притеснения, че ако много бързо се промени методиката и се въведе нова методика, това би довело бързо до увеличаване на таксата. Това не може да стане бързо и изведнъж, защото има изискване и за социална поносимост на таксата!“, обясни столичният кмет. Затова и общините искат гратисен период, в който да могат да въведат пилотни проекти в някои от кварталите. Основният проблем е за големите градове и големите квартали, големите, многофамилни сгради, в които трудно би могло да се измери количеството. \r\nЙорданка Фандъкова обясни, че в момента са дадени 3 варианта в проекта за закон. За София може би най-възможният е на базата на брой жители. Това не винаги е справедливо, но има някаква логика. В същото време обаче няма надежден начин да се проверят регистрациите на хората. Така че паралелно трябва да вървят няколко процеса. От една страна все по-бързото въвеждане на електронното управление, на връзката с регистрите.\r\n„Това няма да реши въпроса, защото например навсякъде въвеждаме камери, по някакъв начин даже се самоуспокояваме, че имаме контрол върху това, което се върши. Но много добре знаете, че това е някаква форма на принудителен контрол, а не въпрос на самосъзнание!“, отбеляза водещата Илиана Беновска. Йорданка Фандъкова отговори, че това са паралелни процеси. В днешния свят е важно да има и превантивната роля на видеонаблюдението. Така че Столична община от години реализира мащабна програма за видеонаблюдение. Това дава по-голяма сигурност в града, но гаранция няма. \r\n„Настъпва първия учебен ден. Във встъпителния си коментар аз попитах г-н Борисов да спаси децата от убийствата и самоубийствата и да оправим емоционалната и социалната среда, в която те живеят и се развиват. Знаете колко деца не стъпват нито в детски градини, нито в училища. Всъщност и тези условия, в които живеят, например в града, за който отговаряте – София, ако има наистина повече паркове, повече уредени места за забавления, повече видеонаблюдение, може би средата ще стане по-малко благоприятна за развитие на тези низши страсти?”, попита водещата Илиана Беновска. Йорданка Фандъкова се съгласи и подчерта, че децата си можем да спасим всички ние, всички заедно, с много сериозно взаимодействие между училището и семейството. Тя подчерта, че семейството винаги трябва да бъде на първо място. Столичният кмет обясни, че децата ни са повече или по-малко самотни и от развитието на технологиите, особено тези от тях, които прекаляват с интернет.\r\n„Да, аз затова предложих премиерът да забрани някои игри със закон, наивно предложение, но съгласете се!”, отбеляза водещата Илиана Беновска. Йорданка Фандъкова отговори, че нищо, което се забранява не решава изцяло въпроса, затова и ролята на семейството е много важна. „Дори да имате малко време за децата си, трябва да го използвате пълноценно, да разговаряте с тях, да знаете вашето дете какво го вълнува, къде са му проблемите!”, призова кметът на столицата. \r\nЙорданка Фандъкова обясни, че идва 15-ти септември, а много деца не са обхванати от училището. Затова много важна е инициативата на правителството да се създаде надежден и работещ механизъм за това всички деца да посещават училището. Стратегията вече е готова, министърът на образованието е поел координиращата роля.\r\n„Но все пак не спираме ли само до формуляри и статистики, не губим ли душевността, тези деца не са само формуляри и статистики?”, попита водещата Илиана Беновска. Йорданка Фандъкова подчерта, че разговорите с децата са в семейството и в училището и затова е много важно доверието между училището и семейството. Тя продължи, че често се отправят критики към училището, но не бива да забравяме, че там също работят живи хора. Има много учители, които са в училище не заради заплатата, а защото обичат децата. Разбира се има и хора, които не са добри специалисти или са попаднали случайно в системата, но не бива да се акцентира върху тях.\r\nЙорданка Фандъкова обясни, че втората мярка, за която правителството е поело ангажимент и вече се изпълнява, е увеличението на учителските заплати, така че до края на мандата те да бъдат удвоени. Това е мотивация и за тези млади хора, които имат призвание, но не винаги намират възможността да се насочат към тази изключително благородна професия. „Така че тези две мерки са изключително важни и аз поздравявам и министър-председателя, и правителството! И с каквото можем ние, кметовете и всички, които работим в общините сме готови да помагаме и се включваме активно в този процес!”, категорична бе Йорданка Фандъкова. Тя обясни, че пилотният проект на този механизъм е бил изпробван в София преди няколко години със събирането на всички институции на едно място. Тук много важна е ролята на социалните работници, на полицията, на здравните работници, които влизат в квартали, в които дори не се знае колко деца има. Това е било направено, доста деца са били вкарани в училищата. Това показва, че механизмът работи, ако има воля и координиращ орган.\r\n„Споменахте на няколко пъти Сдружението на общините. Правителството и Борисов получават упреци от Корнелия Нинова, че финансират избирателно общините. Аз ще разширя малко въпроса, надали може да се каже, че вие сте предпочетената община, защото това е столицата, но как работите с опозицията в СОС? Разбирате ли се с председателя на групата на БСП Калоян Паргов, който е един от големите активисти на партията?”, попита водещата Илиана Беновска. Йорданка Фандъкова отговори: „Ако кажа, че се разбираме, сигурно ще му създам сериозен проблем! Опозицията си има своята роля. Тя разбира се се опитва да критикува много голяма част от нещата, които правим. Някои с основание, много често без основание. Там, където нямат основание, ние защитаваме нашите проекти и тези. Но трябва да кажа, че в СОС по големите въпроси, част от големите проекти, които споменах, успяваме да намерим консенсус!”. Столичният кмет изрази мнение, че никоя политическа сила не би си позволила да не подкрепи важен проект, какъвто например е метрото. Тя каза, че няма „сини” и „червени” тротоари и това позволява по важни въпроси да има консенсус. \r\n„Може ли да кажете едно нещо, за което сте се разбрали с групата на БСП в общински съвет, независимо, че те по презумпция трябва да са ви опоненти?”, попита водещата Илиана Беновска. Йорданка Фандъкова още веднъж заяви, че такъв пример е проектът за метрото. Когато има проекти за базова инфраструктура няма разминаване. СОС е политически орган, той е място на дискусия, на спорове и не се минава и без тях. \r\nЗа незавършените проекти в „Младост” Йорданка Фандъкова обясни, че притеснението ѝ е дошло от това, че договорът за изпълнението на една детска градина и едно училище е бил изтекъл, не се е работело добре. Тя обаче е направила среща с колегите си от „Младост”, поставила е своите изисквания, така че да може училището на 15-ти септември да отвори врати, дори и да текат ремонти. За детската градина е поет ангажимент до края на септември да се приключи.\r\nВодещата помоли своя събеседник да каже част от любимо стихотворение по случай 15-ти септември. Столичният кмет отговори, че по-скоро би искала да пожелае много успех на първокласниците и на осмокласниците. „На тези, които сега ще отидат в новото училище, да се чувстват добре, да се чувстват щастливи и да уважават своите учители, да слушат своите родители. Да пожелая успех на десетките хиляди учители, да имат силите да работят, защото от тях се очаква много. На тях се предоставят сега добри възможности и предстои да се подобрява техния статус, но в същото време от тях се очаква много!”, завърши Йорданка Фандъкова разговора си с Илиана Беновска в предаването „Беновска пита” по „Канал 3“ и „Радио К2 на 10 септември 2017 г.", "date": "2017.09.11", "title": "Йорданка Фандъкова: Поздравявам Борисов за създаването на механизъм за това всички деца да посещават училище"}
{"url": "http://www.focus-news.net/news/2017/09/11/2434470/varna-narodniyat-predstavitel-ot-pp-gerb-pavel-hristov-organizira-priemna-za-grazhdani.html", "text": "Народният представител от ПП ГЕРБ Павел Христов ще има приемен ден за граждани. Това съобщиха от пресцентъра на ПП ГЕРБ. Христов ще отговаря на въпроси на варненци от 14:00 до 16:00 ч. в клуба на ПП ГЕРБ на ул. „Г. Бенковски” №1 в морската столица.", "date": "2017.09.11", "title": "Варна: Народният представител от ПП ГЕРБ Павел Христов организира приемна за граждани"}
{"url": "http://www.focus-news.net/news/2017/09/11/2434471/sofiya-vavezhda-se-vremenna-organizatsiya-na-dvizhenieto-za-remont-na-simeonovsko-shose.html", "text": "Въвежда се временна организация на движението за ремонт на „Симеоновско шосе”. Това съобщиха от пресцентъра на Столична община.От днес до 24.00 часа на 17 септември 2017 г. се забранява влизането на превозни средства по две ленти от дясната страна на южното пътно платно на Околовръстен път при пътен възел „Симеоновско шосе” на 165 м в посока гр. Пловдив. Движението ще се извършва в останалата една лента от пътното платно в същия участък. \r\nОт 00.00 часа на 18 септември 2017 г. до 24.00 часа на 24 септември се забранява влизането на превозни средства по лявата пътна лента от южното пътно платно на Околовръстен път при пътен възел „Симеоновско шосе” на 165 м в посока гр. Пловдив. Движението ще се извършва в останалите две ленти от пътното платно в същия участък.", "date": "2017.09.11", "title": "София: Въвежда се временна организация на движението за ремонт на „Симеоновско шосе”"}
{"url": "http://www.focus-news.net/news/2017/09/11/2434472/afp-kanadskata-korporatsiya-eldorado-gold-spira-investitsiite-si-v-gartsiya.html", "text": "В ранните часове на понеделник канадската корпорация „Елдорадо Голд“ обяви, че спира инвестициите в оперативните си мини и проекти за развитие в Гърция поради закъснения, отговорни за които са управляващите в Атина, предава AFP.\r\nВъпреки многократните опити на компанията и нейното гръцко дъщерно дружество да разговарят с правителството, „забавянето продължава при издаването на рутинни разрешителни и лицензи\", се казва в съобщение от компанията, в което се допълва, че „при настоящите условия няма да се правят допълнителни инвестиции\".Тереза Герова", "date": "2017.09.11", "title": "AFP: Канадската корпорация „Елдорадо Голд“ спира инвестициите си в Гърция"}
{"url": "http://www.focus-news.net/news/2017/09/11/2434473/obshtina-dobrich-i-georgi-kalchev-kanyat-vsichki-priyateli-na-poeziyata-na-predstavyane-na-novata-mu-poetichna-kniga-dushi-na-krastopat.html", "text": "Новата поетична книга на Георги Калчев ще бъде представена от 18.00 часа в Огледална зала „Нели Божкова“ в Добрич. Това съобщиха от пресцентъра на Община град Добрич. Неин редактор е Марин Кадиев, художник е Митко Събев. Творбата е издадена от добричкото издателство Матадор.   е роден на 29 януари 1958 година в град Добрич в семейството на актьори. През 1985 година завършва ВИТИЗ „Кръстьо Сарафов“. Работи като актьор на свободна практика в София и в театрите във Враца, Силистра и Добрич. Пише поезия още като ученик. Негови стихове са печатани в литературни сборници, вестници, списания и алманаси. Носител е на награди от национални поетични конкурси.\r\nАвтор е на пет стихосбирки: „Небесен лов“, „Рай в Ада“, „Едно крило до пролетта“, „Благослов за грешница“, „Молитвата на камъка“.\r\n„Души на кръстопът“ е неговата шеста поетична книга. Член е на Сдружението на писателите в Добрич и на Съюза на независимите български писатели.", "date": "2017.09.11", "title": "Община Добрич и Георги Калчев канят всички приятели на поезията на представяне на новата му поетична книга  „Души на кръстопът“"}
{"url": "http://www.focus-news.net/news/2017/09/11/2434474/blagoevgrad-na-partera-v-sgradata-na-obshtinata-shte-bade-postavena-daritelska-kutiya-v-pomosht-na-23-godishniya-stanislav-chaushki.html", "text": "Община Благоевград се включва в благотворителната кампания в помощ на 23-годишния Станислав Чаушки. Това съобщиха от пресцентъра на Община Благоевград. Ще бъде извършена операция, по време на която ще бъдат поставени пластини в гръбначни стълб на момчето. Парите за операцията са събрани, но след това ще бъде необходима рехабилитация, а заплащането й не е по силите на семейството на Станислав. На партера в сградата на Община Благоевград ще бъде поставена дарителска кутия. В нея всеки може да остави сума, по своя преценка, в помощ на младежа. \r\nСтанислав Чаушки пострада в нощта на 16 срещу 17 юни, когато бе жестоко пребит. В момента Станислав е настанен в реанимацията на „Пирогов”. Лекарите правят всичко възможно да го спасят, но състоянието му все още е критично. Всеки, който иска да помогне на младежа може да го направи като преведе пари по банкова сметка:\r\nBG64FINV915010BG0GCNT\r\nгр. Благоевград\r\nТитуляр: Гергана Александрова", "date": "2017.09.11", "title": "Благоевград: На партера в сградата на общината ще бъде поставена дарителска кутия в помощ на 23-годишния Станислав Чаушки"}
{"url": "http://www.focus-news.net/news/2017/09/11/2434475/ministar-nikolay-nankov-na-3-oktomvri-na-savmestno-zasedanie-s-rumanskoto-pravitelstvo-shte-obsadim-badeshtiya-proekt-za-dunav-most-3-pri-ruse.html", "text": "„Дунав мост“ 3 ще стане в обозримо бъдеще. На 3 октомври имаме съвместно заседание на двете правителства и тогава ще обсъдим детайлите на бъдещия проект. Трети мост е необходим. Това каза министърът на регионалното развитие и благоустройство Николай Нанков в предаването „Здравей, България“ по Нова телевизия. „Говорим за нов мост, за изцяло ново съоръжение. Било с изграждане с бюджетни средства от българска и румънска страна, било на база на концесия, ако бъде намерен инвеститор“, обясни той. \r\nМинистърът посочи, че според ангажиментите, които правителството има към обществото и сроковете, с които работи, 2025 година АМ „Хемус“ трябва да бъде изцяло завършена с още 250 км от София до Варна. „Започнахме 9-те км от Ябланица до Тетевен, в момента проектираме, за да сме готови до края на годината, за още 50 км до разклона Ловеч- Плевен“, уточни Николай Нанков. \r\n„От Варна имаме нови 16 км, за които мина обществената поръчка. Имаме готов проект и е избран изпълнител. В момента изборът на изпълнител се обжалва, но в рамките на няколко месеца ще стартираме и с тези 16 км в посока Шумен и Търговище“, обясни регионалният министър. „Обозримо в рамките на мандата 75-100 км новоизградена АМ „Хемус“ са реални“, заяви Николай Нанков. \r\n„Останалите участъци в известна степен ще бъдат в проектна готовност. Ще бъдат проектирани или ще се строят“, каза още той.", "date": "2017.09.11", "title": "Министър Николай Нанков: На 3 октомври на съвместно заседание с румънското правителство ще обсъдим бъдещия проект за „Дунав мост“ 3 при Русе"}
{"url": "http://www.focus-news.net/news/2017/09/11/2434476/pernik-narodniyat-predstavitel-ot-pp-gerb-d-r-aleksandar-aleksandrov-shte-ima-priemen-den.html", "text": "Народният представител от ПП ГЕРБ-Перник д-р Александър Александров организира приемен ден за жители на Перник и населените места в общината. Това съобщиха от пресцентъра на ПП ГЕРБ. Приемната ще се проведе от 10.00 часа в централния офис на ГЕРБ в град Перник, на ул. „Търговска“ 30.", "date": "2017.09.11", "title": "Перник: Народният представител от ПП ГЕРБ д-р Александър Александров ще има приемен ден"}
{"url": "http://www.focus-news.net/news/2017/09/11/2434477/reuters-grazhdanite-na-norvegiya-glasuvat-na-parlamentarni-izbori.html", "text": "В понеделник, 11 септември, гражданите на Норвегия гласуват в последен ден от парламентарните избори в страната, предава Reuters.\r\nДокато консерваторите на настоящия премиер Ерна Солберг искат да намалят данъците, за да стимулират растежа, то опозиционната Работническа партия на Йонас Гар Стоере залага на увеличаване на данъците, за да финансира по-добри обществени услуги в страната. \r\nРезултатът от вота може да повлияе на норвежката петролна индустрия, тъй като Солберг или Гар Стоере вероятно ще зависят от една или повече малки партии, за да формират правителство, а голяма част от тези политически сили се стремят да наложат ограничения за проучвания в арктическите води край северното крайбрежие на Норвегия.\r\nПредварителните резултати от изборите ще бъдат публикувани след 19 часа в понеделник (21 часа българско време). Социолозите предвиждат оспорвана надпревара, което означава, че преброяването на гласовете вероятно ще продължи във вторник. Тереза Герова", "date": "2017.09.11", "title": "Reuters: Гражданите на Норвегия гласуват на парламентарни избори"}
{"url": "http://www.focus-news.net/news/2017/09/11/2434478/burgas-dvama-mazhe-sa-podali-falshiv-signal-za-napadenie-i-grabezh.html", "text": "Двама мъже са подали фалшив сигнал за нападение и грабеж, съобщиха от ОДМВР-Бургас. В петък , 8 септември, около 23.40 часа в Първо Районно управление - Бургас двама мъже - 33-годишният А.В. и 38-годишният Б.М. са заявили, че малко по-рано в района на кръстовището на улиците \"Иван Шишман\" и \"Цар Петър\", са нападнати от трима непознати, единият от които прострелял А.В. с пневматичен пистолет в левия крак, а другите двама им ограбили златен синджир с тегло около 15 гр. и сумата от 160 лв. Б.М. успял да напръска с газов спрей нападателите, които избягали, а той заедно с А.В. се укрил във входа на казиното на хотел \"Бургас\" и подал сигнал на тел. 112. След 10-15 минути излизайки от казиното А.В. и Б.М. отново били нападнати от същите мъже, към които се присъединили и трима нови. В резултат на полицейските действия е установено, че двамата мъже подали недействителен сигнал за извършените прострелване и грабеж. Работата по случая продължава от служители на Първо Районно управление – Бургас", "date": "2017.09.11", "title": "Бургас: Двама мъже са подали фалшив сигнал за нападение и грабеж"}
{"url": "http://www.focus-news.net/news/2017/09/11/2434479/emil-dimitrov-revizoro-dogan-e-faktor-v-politikata-i-nikoga-ne-mi-e-prechil.html", "text": "Ахмед Доган е фактор в политиката и никога не ми е пречил. Това каза Емил Димитров- Ревизоро, председател на Комисията за наблюдение на приходните агенции и борба със сивата икономика и контрабандата, ПГ Обединени патриоти, в разговор с Илиана Беновска в предаването „Беновска пита“ по Радио К2 и Канал 3. Емил Димитров-Ревизоро подари на Илиана Беновска противотанкова мина, за да взривява с нейните репортажи политиката и обществото. Той й подари още и книгата, която е написал „Митнически дневници“. Беновска върна жеста на госта си като му подари книгата „Беновска пита Ахмед Доган“, както и здрава, българска, червена ябълка. Аз съм синя каска и нямам противоречие с никого, нито пък с ДПС, отвърна Ревизиро. Той допълни, че когато е бил шеф на митниците Доган е бил фактор в политиката и никога не му е пречил да си върши работата. Харесвам Ахмед Доган, каза още той. Беновска подари на Емил Димитров и клубната тениска ма предаването с въпроса „Защо?“ и го попита защо е влязъл в политиката. Ревизоро отговори, че по случайност е влязъл в политиката и малко е закъснял. \r\nС какво Вашият опит като директор на митниците Ви помага в момента като политик и председател на комисията, която наблюдава сивата икономика и приходните агенции, попита Беновска. Емил Димитров отговори, че това му помага да бъде по-балансиран, защото политикът иска са блесне на мига със слабостите на тези, които управляват. Помага му още, когато му изпращат справки и сигнали, за да отсее кое е фалшиво и кое истинско. Въпреки, че комисията, която оглавява е много конфликтна, той успява да се разбира добре и с опозицията. През септември месец, комисията на Ревизоро ще влезе в огромни скандали, защото предстои да бъдат изслушани много министри и шефове на агенции за борбата със сивата икономика, тъй като са изтекли 100-те дни толеранс, които комисията е дала на властта. В комисията предстои да се явят ДАНС, ГДБОП, Икономическа полиция, министрите на вътрешните работи, на финансите, на земеделието, на икономиката, на туризма, всички хора, които имат допир до сенчестата икономика и контрабандата. Ще се направи график в комисията кой министър в коя седмица ще се яви пред народните избраници. Ще бъде поканена и Агенцията по лекарства. Има няколко сигнали за кметове и техни роднини от различни политически сили, които са със заловена контрабанда в техни магазини и ресторанти. Има един кмет, който е близък на ГЕРБ, но Емил Димитров не пожела да посочи неговото име, защото трябва да бъде проверен сигнала дали е истински. Снахата на този кмет заема ръководен пост в ГЕРБ. \r\nБСП и ГЕРБ се опитват да се надпреварват кой пръв да пусне Антикорупционния закон, само и само да каже, че той пръв го е пуснал, за да докаже, че се бори с корупцията. Още Миглена Кунева зададе грешна посока на закона с това, че аз ще кажа, че сте виновен и вие ще трябва да доказвате, че това не е така до безкрай. Емил Димитров се обяви против анонимните сигнали. Това ще подхранва доносничеството. Имаше смешна теза, че всички магистрати са корумпирани и когато някой посочи няколко некорумпирани веднага ще ги сложим в новия антикорупционен орган. Да намерим краля Слънце със сълза от сърна за шеф на новия орган, предложи шеговито Ревизоро. Ще намерим някой добре облечен ученик, който да клати послушно глава и да вдъхва решителност, продължи Емил Димитров. Парламентът е по-представителен орган от президента, въпреки, че той е мажоритарно избран и трябва да бъде обединител. Като виждам какви хора сложи президентът Радев в служебното правителство не съм сигурен, че ще се справи той да назначава шефа на антикорупционния орган, посочи Ревизоро. \r\nВалери Симеонов създаде шум по Черноморието, но на мен ми харесва това, което прави, заяви Емил Димитров. Той спря шума, възрази водещата Илина Беновска. Защо това не го направиха полицаите в последните 20 години, след като всички те имат този специален уред, с който може да се измери и да се види какво се прави и да спрат музиката, посочи Ревизоро. Той обясни, че този специален уред се нарича часовник и когато някой след определения час нарушава реда трябва да бъде санкциониран. \r\nСобствениците на заведения, които използват музика, която е създадена от някого също трябва да изплащат по закон авторски и сродни права, повдигна въпроса Илиана Беновска. \r\nВалери Симеонов не би могъл да реши всичко, отговори Ревизоро. Това трябва да се реши в Закона за туризма с помощта на министрите на туризма и икономиката. \r\nНа въпрос каква е ролята на Корнелия Нинова като опозция Димитров заяви, че нейната роля е огромна. По думите му половината от нещата, които се случват от страна на управляващите са защото ги е страх, че Корнелия Нинова ще ги нападне. Нинова има характер. \r\n„Марешки да се свети името му. Той е един светец и ми е трудно да говоря за него, защото ще е завист. Това е първият колега в парламента и зам.-председател на Народното събрание, който спокойно може да бъде обявен за блажен, защото е извършил три чудеса: дал е безплатни и евтини лекарства, дал е евтин бензин, обещал е евтини апартаменти да раздава. Марешки бяха от трибунките и ходи по някакви тесни места да дава пресконференции, но той може всичко“, заяви Емил Димитров-Ревизоро.", "date": "2017.09.11", "title": "Емил Димитров-Ревизоро: Доган е фактор в политиката и никога не ми е пречил"}
{"url": "http://www.focus-news.net/news/2017/09/11/2434480/veliko-tarnovo-kmetat-daniel-panov-shte-se-sreshtne-s-delegatsiya-ot-kitay.html", "text": "Днес кметът на Община Велико Търново Даниел Панов ще се срещне с делегация от Китай, след което ще бъде подписан меморандум за сътрудничество в областта на градоустройството, развитието на културата и туризма, опазването на културното наследство и пр. Това съобщиха от пресцентъра на Община Велико Търново. Подписването на споразумението и брифингът ще бъдат в Зала 302 в общината, малко след 09.30 часа.", "date": "2017.09.11", "title": "Велико Търново: Кметът Даниел Панов ще се срещне с делегация от Китай"}
{"url": "http://www.focus-news.net/news/2017/09/11/2434481/blagoevgrad-zadrastvane-se-e-obrazuvalo-na-vhoda-na-sandanski-politseyski-ekip-regulira-dvizhenieto.html", "text": "Задръстване се е образувало на входа на Сандански, полицейски екип регулира движението, предаде репортер на Агенция \"Фокус\". Причина за затруднението е свлечена скална маса на пътното платно.\"Фокус\" призовава водачите да шофират внимателно и със скорост, съобразена с пътните условия. \r\nМариела РУСЕВА", "date": "2017.09.11", "title": "Благоевград: Задръстване се е образувало на входа на Сандански, полицейски екип регулира движението"}
{"url": "http://www.focus-news.net/news/2017/09/11/2434482/yambol-shte-bade-dadeno-simvolichno-nachalo-na-stroitelno-remontnite-deynosti-po-obnovyavaneto-na-tri-detski-zavedeniya-v-grada.html", "text": "С официална церемония „първа копка“ ще бъде дадено символично начало на строително-ремонтните дейности по обновяване на три детски заведения в Ямбол. Това съобщиха от пресцентъра на Община Ямбол. В 10.00 часа е началото на церемонията в Детска ясла „Мечо Пух“, от 10.45 ч. в Детска градина „Свобода“, а в 11.30 часа е началният час на  събитието в Детска ясла „Слънчево детство“ към Детска градина „Пламъче“. Сградите и дворните пространства на трите детски заведения ще бъдат изцяло реновирани по проект „Устойчиво и интегрирано развитие на образователната инфраструктура на община Ямбол“. Дейностите включват полагане на топло и хидроизолация, ремонт на покривни конструкции, подмяна на електрическите, ВиК и котелни инсталации, нова дограма, обновяване, включително с ново оборудване на кухненските блокове и др. Дворните пространства също ще бъдат модернизирани с нови съоръжения за игра, обособени в различни кътове, в зависимост от групата и възрастта на децата, ще бъде положена ударопоглъщаща настилка, предвижда се и обновяване на парковата растителност. Предвидено е ремонтните дейности да приключат в рамките до 180 дни, като през този период децата са настанени в други детски заведения в града с цел да се осигури нормално протичане на учебно-възпитателния процес. Проект „Устойчиво и интегрирано развитие на образователната инфраструктура на община Ямбол“ се осъществява с финансовата подкрепа на Оперативна програма „Региони в растеж“ 2014 – 2020 г., съфинансирана от Европейския съюз чрез Европейски фонд за регионално развитие. Общата му стойност е 6 617 380.00 лв., което е 100 процента безвъзмездна финансова помощ от ЕФРР и националния бюджет, без съфинансиране от страна на община Ямбол. Проектът е част от инвестиционната програма на община Ямбол.", "date": "2017.09.11", "title": "Ямбол: Ще бъде дадено символично начало на строително-ремонтните дейности по обновяването на три детски заведения в града"}
{"url": "http://www.focus-news.net/news/2017/09/11/2434483/mvr-edin-e-zaginal-a-10-sa-raneni-pri-katastrofi-v-stranata-prez-izminaloto-denonoshtie.html", "text": "Един е загинал, а 10 са ранени при 11 тежки катастрофи в страната през изминалото денонощие. Това съобщиха от пресцентъра на МВР. Един от пострадалите е с опасност за живота. В столицата са регистрирани 2 тежки и 83 леки пътни инцидента, при които са ранени двама души.\r\nОт началото на годината при пътнотранспортни произшествия са загинали 429 и са пострадали 5815 души.", "date": "2017.09.11", "title": "МВР: Един е загинал, а 10 са ранени при катастрофи в страната през изминалото денонощие"}
{"url": "http://www.focus-news.net/news/2017/09/11/2434484/prof-mladen-grigorov-kardiolog-magnitnite-buri-izostryat-simptomite-pri-horata-sas-zabolyavaniya-no-nyama-opasnost-ot-fatalen-kray.html", "text": "Магнитните бури изострят симптомите при заболявания, но няма опасност от фатален край. Това каза в интервю за сутрешния блок „Добро утро, България“ на Радио „Фокус“ проф. Младен Григоров, завеждащ Клиниката по кардиология във II Многопрофилна болница за активно лечение – София. „Могат да се задълбочи исхемична болест на сърцето, сърдечна недостатъчност, мигрена, високо кръвно налягане, ритъмни нарушения или т.нар. прескачания. Тревожните състояния на много хора и особено при възрастните, които страдат от т.нар. панически разстройства. Също така по-изострени могат да станат депресиите, болките по стави и от дегеративни заболявания“, уточни проф. Младен Григоров. \r\nПроф. Григоров отхвърли твърденията за това, че по време на магнитни бури трябва да стоим в затворени помещения, за да се предпазим от тях и добави, че в този период не са необходими сериозни ограничения в начина на живот.", "date": "2017.09.11", "title": "Проф. Младен Григоров, кардиолог: Магнитните бури изострят симптомите при хората със заболявания, но няма опасност от фатален край"}
{"url": "http://www.focus-news.net/news/2017/09/11/2434485/der-standard-balgariya-nay-dobrata-destinatsiya-za-tamen-turizam.html", "text": "Туровете до запустели паметници от съветската епоха, изоставени спортни арени или зловещи места се радват на все по-голяма популярност. Тази тенденция се нарича „тъмен“ туризъм, а България изпъква сред най-добрите дестинации за провеждането на подобен тип обиколки, коментира австрийският вестник Der Standard.\r\nБританецът Дармън Рихтер, който живее в България от няколко години, пояснява, че подобен тип туризъм не е за любителите на груповите пътешествия. По-голямата част от посетителите, които се включват в подобни обиколки, никога през живота си не са пътували с организирани групи. Следващата седмица към обиколка на амбициозните комунистически паметници в България ще се насочат туристи от САЩ, Великобритания, Германия и Австрия. Те са обединени от общия си интерес към съветската архитектура и са членове на „Българския блог“,  който – ако се съди по написаното на главната му страница, „не е средностатистически сайт за пътуване“, а необикновена платформа за пътешествия. \r\nДестинациите, които Дармън е избирал и посещавал с групи до този момент включват партизански паметници на бивша Югославия, посещения в АЕЦ „Чернобил“, военен тунел в Сараево и чешки църкви, чиито коридори са украсени с човешки кости.\r\nПрез последните няколко години бяха публикувани голям брой снимки на подобни дестинации. В България британецът ще покаже на любителите на „тъмния“ туризъм седем  архитектурни забележителности – Музея на социалистическото изкуство, Паметника на съветската армия, Триумфалната арка в Троян, както и забележителности, останали от комунистическата ера в Стара Загора, Шумен, Варна. Черешката остава Бузлуджа, където е издигнат най-големият идеологически монумент на тоталитарния комунистически режим в България. Тереза Герова", "date": "2017.09.11", "title": "Der Standard: България – най-добрата дестинация за „тъмен“ туризъм"}
{"url": "http://www.focus-news.net/news/2017/09/11/2434486/mazh-i-zhena-sa-zadarzhani-za-krazhba-na-parfyumeriya-i-kozmetika-za-blizo-2000-lv-ot-magazin-na-letishte-burgas.html", "text": "Мъж и жена са задържани за кражба на парфюмерия и козметика за близо 2000 лв. от магазин на Летище \"Бургас\". Това съобщиха от ОДМВР-Бургас. На 9 септември (събота) около 09.00 ч. в Пето Районно управление - Бургас е получено съобщение за кражба на парфюмерия и козметика от различни марки на обща стойност 1 891,79 лв., извършена от магазин, разположен на територията на Летище - Бургас. Извършителите на кражбата - 20-годишния П.Д. и 27-годишната Р.М., и двамата от Бургас, са задържани от полицията а срок от едно денонощие. Откраднатите вещи са върнати с протоколи за доброволно предаване. П.Д. и Р.М. По случая е образувано бързо полицейско производство.", "date": "2017.09.11", "title": "Мъж и жена са задържани за кражба на парфюмерия и козметика за близо 2000 лв. от магазин на Летище \"Бургас\""}
{"url": "http://www.focus-news.net/news/2017/09/11/2434487/kyustendil-zaradi-remontni-deynosti-e-vavedena-vremenna-organizatsiya-na-dvizhenieto-v-uchastatsi-ot-avtomagistrala-struma.html", "text": "Заради ремонтни дейности е въведена временна организация на движението в участъци от автомагистрала „Струма”. Това съобщи за Радио „Фокус” – Кюстендил дежурният в Областно пътно управление – Кюстендил. При километър 45, посока Благоевград, движението се регулира от екип на „Пътна полиция” и се насочва от дясната лента в другата лента. Срокът за действие на временната организация е до 13 септември. След тунел „Блатино” от километър 51 до километър 52 скоростта е ограничена до 90 км/ч. Срокът е до 11 септември. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 2 октомври. Остава в сила въведената временна организация на движението за преминаване през кръговото кръстовище на път Е-79 при Кочериново. През кръговото кръстовище се извършва превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срокът за действие на временната организация е до 2 октомври.  С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”.\r\nВенцеслав ИЛЧЕВ", "date": "2017.09.11", "title": "Кюстендил: Заради ремонтни дейности е въведена временна организация на движението в участъци от автомагистрала „Струма”"}
{"url": "http://www.focus-news.net/news/2017/09/11/2434488/natovaren-e-trafikat-po-glaven-pat-i-1-montana-vidin.html", "text": "Натоварен е трафикът по главен път I-1 Монтана – Видин в посока за „Дунав мост 2“, каза за Радио „Фокус“ – Видин дежурният служител в Областно пътно управление – Видин. Той посочи, че се движат предимно тежкотоварни автомобили в посока Дунав мост. Най-много автомобили се движат в участъка Дунавци – Видин. Път ІІІ-112 Дъбова Махала-Смирненски-Славотин-Студено Буче-Монтана и обратно е затворен за тежкотоварни автомобили над 12 т, поради изпълнение на строително-монтажни работи. Срокът е до 2 октомври. По път ІІІ-8104 Замфирово-Пърличево също е ограничено движението на автомобили над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч и е сигнализирана с пътни знаци.\r\nАнна ЛОЗАНОВА", "date": "2017.09.11", "title": "Натоварен е трафикът по главен път I-1 Монтана – Видин"}
{"url": "http://www.focus-news.net/news/2017/09/11/2434489/ekathimerini-v-atina-otnovo-se-sabirat-predstavitelite-na-troykata.html", "text": "Техническите екипи, представляващи международни кредитори на Гърция, се очаква да се завърнат в Атина в понеделник, за да разговарят за продължаващите реформи в страната – среща, която ще павира пътя за връщането на шефовете на мисията следващия месец, преди да бъде направено ново преразглеждане на спасителните програми, припомня електронното издание Ekathimerini.\r\nСпоред източници, наблюдателите  имат притеснения в четири ключови области. Това са трудовата реформа, промените в закона за държавната служба, данъчното облагане и т.нар.затворени професии. \r\nЧуждестранните одитори многократно настояваха гръцките власти да намалят броя на работниците, наети на краткосрочни договори. Вместо това техният брой се е увеличил от 47 хил. на 52 хил. \r\nДанъчното облагане е друг чувствителен въпрос. Смята се, че чуждестранните наблюдатели са раздразнени от въвеждането на някои данъчни облекчения, като например намаляването на данъка върху добавената стойност на селскостопанските продукти и услуги от 24% на 13%.Тереза Герова", "date": "2017.09.11", "title": "Ekathimerini: В Атина отново се събират представителите на „Тройката“"}
{"url": "http://www.focus-news.net/news/2017/09/11/2434490/ministar-nikolay-nankov-s-40-50-shte-se-redutsira-trafikat-v-kresnenskoto-defile-s-izgrazhdaneto-na-am-struma.html", "text": "Трудно бихме могли да се съгласим със съжденията за „път-убиец“ и повишена опасност от ПТП-та. Трафикът ще се редуцира минимум с 40 до 50% от дефилето. Това каза министърът на регионалното развитие и благоустройство Николай Нанков във връзка с обществено обсъждане на трасето на АМ „Струма“ през Кресненското дефиле в предаването „Здравей, България“ по Нова телевизия. „Това ще бъде трасе със скорост на движение до 80 км/час - не само няма да повиши риска, а точно обратното“, заяви той. „Като всеки нов проект и този поражда освен големи очаквания и нови притеснения. Опитваме се да разсеем тяхната несъщественост, тъй като сме се погрижили за всичко, включително за местния бизнес и икономика“, обясни министърът. По думите му голямото опасение на хората от Кресна е било достигането до техните ниви и имоти в рамките на дефилето, но са предвидени 5 пътни възела със свързаност между двете платна. „За местния бизнес, за заведенията, за рафтинг туризма, за зеленчукопроизводителите сме предвидили 2 пътни възела, които са проектирани в настоящия вариант. 17 и 19 декара са в рамките на землището на Кресна“, посочи Николай Нанков. „Пътните възли са в двете посоки. Обмисляме и варианта за 2 отбивки, две зони за отдих и търговия, с кмета на Симитли постигнахме договореност и за конкретни парцели“, уточни той. Във връзка с варианта магистралата да бъде изградена в планината Николай Нанков коментира: „Вариантът е разглеждан от икономическа, техническа и екологична гледна точка. Това е по-тежкият от времева гледна точка вариант“. „Сега ще имаме рехабилитация на съществуващо трасе и изграждане на едно трасе, а не две трасета източно от дефилето. Ще спестим като време минимум 3 години“, поясни министърът и допълни, че с оглед на допустимостта на разходите целият проект трябва да бъде реализиран до 2023 година. „Кресненското дефиле е най-сеизмично тежкият участък, с висока честота на земетресения“, коментира Николай Нанков и уточни, че вариантът двете платна се изнесат източно от Кресненското дефиле ще е по-скъп с над 800 млн. лева.", "date": "2017.09.11", "title": "Министър Николай Нанков: С 40-50% ще се редуцира трафикът в Кресненското дефиле с изграждането на АМ „Струма“"}
{"url": "http://www.focus-news.net/news/2017/09/11/2434491/der-spiegel-stotitsi-turski-darzhavni-sluzhiteli-sa-podali-molba-za-ubezhishte-v-germaniya-pokazvat-danni-na-vatreshnoto-ministerstvo-v-berlin.html", "text": "След миналогодишния опит за държавен преврат в Турция хиляди държавни служители бяха освободени от служба, а мнозина от тях дори бяха арестувани. По данни на федералния министър на вътрешните работи на ФРГ Томас де Мезиер оттогава насам стотици, засегнати от мерките на управляващите в Анкара, са кандидатствали за убежище в Германия, пише изданието Der Spiegel.\r\nСред тях са 250 души с турски дипломатически паспорт и 365 титуляри на т.нар. служебни паспорти, поясни германският министър, цитирайки данни, актуални към края на август 2017 г. Те включват и членовете на семействата на потърсилите закрила в Германия. \r\nЗа Томас де Мезиер броят им е „значителен, но и изключително голям“. Федералната служба за миграция и бежанци третира всеки от тези случаи „като всички останали, съгласно закона\".\r\nОтношенията между Берлин и Анкара са напрегнати от месеци. Причината е свързана с редицата арести на германски граждани в Турция по политически причини. Ситуацията провокира германските политици да призоват за незабавно прекратяване на преговорите за турското членство в Европейския съюз, а също и за преустановяване на оръжейния износ за страната. Тереза Герова", "date": "2017.09.11", "title": "Der Spiegel: Стотици турски държавни служители са подали молба за убежище в Германия, показват данни на вътрешното министерство в Берлин"}
{"url": "http://www.focus-news.net/news/2017/09/11/2434492/gabrovo-bez-voda-sa-nyakolko-chasti-grada-i-selo-orlovtsi-zaradi-avariyni-remonti.html", "text": "Заради извършване на аварийни ремонти без вода до 17.00 часа ще останат улица „Планинец“, кварталите „Радичевец“ и „Йонково“ в Габрово и село Орловци. Това съобщиха за Радио „Фокус“ – Велико Търново от ВиК – Габрово. \r\nПоради продължителното засушаване и намаления дебит на водоизточниците е въведен режим на водоподаване в селата Яворец, Камещица, Музга, Смиловци, Борско, Драгановци, Драгиевци, Новаковци. Вода се подава през ден от 17.00 часа до 08.00 часа на следващия ден. Забранява се ползването на питейна вода за напояване и други цели, различни от питейно-битови.\r\nОт 1 септември е въведен режим на водоподаване в селата Влайчовци, Здравковец, Междене и Узуните както следва: с. Здравковец – 48 часа има вода Горен край, след това 48 часа има вода Долен край на селото; село Влайчовци – 4 дни няма вода, 1 ден има вода. За селата Междене и Узуните вода се подава през 24 часа. Пускането и спирането стават в 09.00 часа.\r\nПоради продължителното засушаване и намаления дебит на водоизточниците и по предложение на кметския наместник на село Лесичарка, ВиК – Габрово въведе режим на водоподаване в село Велковци. Вода се подава от 8.00 до 14.00 часа за високите части на селото, а от 14.00 до 20.00 часа за ниските части на селото.\r\nВъв връзка с намаления дебит на местните водоизточници и по предложение на кметския наместник е въведен режим на водоподаване в село Кози рог – висока зона до възстановяване на дебита. В посочената зона вода има в събота, неделя и сряда. В останалите дни от седмицата вода няма да се подава. Пускането и спирането стават в 09.00 часа.\r\nНадежда КРЪСТЕВА", "date": "2017.09.11", "title": "Габрово: Без вода са няколко части града и село Орловци заради аварийни ремонти"}
{"url": "http://www.focus-news.net/news/2017/09/11/2434493/pernik-dvizhenieto-pri-km-25-na-magistrala-struma-v-posoka-sofiya-se-osashtestvyava-v-edna-lenta-poradi-paten-intsident.html", "text": "Движението по автомагистрала „Струма” при км 25, в участъка между бензиностанция „Шел” и п.в. „Студена”, в посока София, се осъществява в една лента поради пътнотранспортно произшествие. Това съобщиха от пресцентъра на Агенция „Пътна инфраструктура”.", "date": "2017.09.11", "title": "Перник: Движението при км 25 на магистрала „Струма”, в посока София, се осъществява в една лента поради пътен инцидент"}
{"url": "http://www.focus-news.net/news/2017/09/11/2434494/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Лифтовете в Банско, Добринище, Боровец и Пампорово работят в летен режим. Няма сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.11", "title": "ПСС: Отлични са условията за туризъм в планините"}
{"url": "http://www.focus-news.net/news/2017/09/11/2434495/pazardzhik-okrazhniyat-sad-zasedava-po-delo-za-prichinena-smart-sled-katastrofa.html", "text": "Окръжният съд в Пазарджик заседава по дело за причинена смърт след катастрофа, съобщи за Радио „Фокус“ – Пазарджик Маринела Георгиева от администрацията на съда. Делото е образувано по обвинителен акт на Окръжна прокуратура – Пазарджик. Срещу подсъдимия е повдигнато обвинение за това, че на 12 юли 2016 година при управление на влекач с полуремарке е нарушил Закона за движение по пътищата като се е движил с по-висока от максимално разрешената за движение скорост по автомагистрала. В резултат на това е предизвикало пътнотранспортно произшествие, при което по непредпазливост е причинил смъртта на един човек и средна телесна повреда на друг. Съдия-докладчик по делото е Кристина Пунтева.\r\nВаня НИКОЛОВА", "date": "2017.09.11", "title": "Пазарджик: Окръжният съд заседава по дело за причинена смърт след катастрофа"}
{"url": "http://www.focus-news.net/news/2017/09/11/2434496/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "След миналогодишния опит за държавен преврат в Турция хиляди държавни служители бяха освободени от служба, а мнозина от тях дори бяха арестувани. По данни на федералния министър на вътрешните работи на ФРГ Томас де Мезиер оттогава насам стотици, засегнати от мерките на управляващите в Анкара, са кандидатствали за убежище в Германия, пише изданието Der Spiegel.\r\nСред тях са 250 души с турски дипломатически паспорт и 365 титуляри на т.нар. служебни паспорти, поясни германският министър, цитирайки данни, актуални към края на август 2017 г. Те включват и членовете на семействата на потърсилите закрила в Германия. \r\nЗа Томас де Мезиер броят им е „значителен, но и изключително голям“. Федералната служба за миграция и бежанци третира всеки от тези случаи „като всички останали, съгласно закона\".\r\nОтношенията между Берлин и Анкара са напрегнати от месеци. Причината е свързана с редицата арести на германски граждани в Турция по политически причини. Ситуацията провокира германските политици да призоват за незабавно прекратяване на преговорите за турското членство в Европейския съюз, а също и за преустановяване на оръжейния износ за страната.\r\n*** Туровете до запустели паметници от съветската епоха, изоставени спортни арени или зловещи места се радват на все по-голяма популярност. Тази тенденция се нарича „тъмен“ туризъм, а България изпъква сред най-добрите дестинации за провеждането на подобен тип обиколки, коментира австрийският вестник Der Standard.\r\nБританецът Дармън Рихтер, който живее в България от няколко години, пояснява, че подобен тип туризъм не е за любителите на груповите пътешествия. По-голямата част от посетителите, които се включват в подобни обиколки, никога през живота си не са пътували с организирани групи. Следващата седмица към обиколка на амбициозните комунистически паметници в България ще се насочат туристи от САЩ, Великобритания, Германия и Австрия. Те са обединени от общия си интерес към съветската архитектура и са членове на „Българския блог“,  който – ако се съди по написаното на главната му страница, „не е средностатистически сайт за пътуване“, а необикновена платформа за пътешествия. \r\nДестинациите, които Дармън е избирал и посещавал с групи до този момент включват партизански паметници на бивша Югославия, посещения в АЕЦ „Чернобил“, военен тунел в Сараево и чешки църкви, чиито коридори са украсени с човешки кости.\r\nПрез последните няколко години бяха публикувани голям брой снимки на подобни дестинации. В България британецът ще покаже на любителите на „тъмния“ туризъм седем  архитектурни забележителности – Музея на социалистическото изкуство, Паметника на съветската армия, Триумфалната арка в Троян, както и забележителности, останали от комунистическата ера в Стара Загора, Шумен, Варна. Черешката остава Бузлуджа, където е издигнат най-големият идеологически монумент на тоталитарния комунистически режим в България.\r\n*** Техническите екипи, представляващи международни кредитори на Гърция, се очаква да се завърнат в Атина в понеделник, за да разговарят за продължаващите реформи в страната – среща, която ще павира пътя за връщането на шефовете на мисията следващия месец, преди да бъде направено ново преразглеждане на спасителните програми, припомня електронното издание Ekathimerini.\r\nСпоред източници, наблюдателите  имат притеснения в четири ключови области. Това са трудовата реформа, промените в закона за държавната служба, данъчното облагане и т.нар.затворени професии. \r\nЧуждестранните одитори многократно настояваха гръцките власти да намалят броя на работниците, наети на краткосрочни договори. Вместо това техният брой се е увеличил от 47 хил. на 52 хил. \r\nДанъчното облагане е друг чувствителен въпрос. Смята се, че чуждестранните наблюдатели са раздразнени от въвеждането на някои данъчни облекчения, като например намаляването на данъка върху добавената стойност на селскостопанските продукти и услуги от 24% на 13%.\r\n*** Поне шест души са загинали в наводнения в неделя, причинени от силни дъждове в Италия, пише The Local. Особено силно е засегнат град Ливорно. \r\n“Ситуацията е много сложна, критична е. Страхуваме се от бедствие“, коментира кметът на Ливорно, като добави, че правителството е подценило опасността. \"Очаквахме жълт код, а се събудихме, за да видим това\", каза още той. \r\nРим също е засегнат от тежките дъждове.\r\n*** Бившият британски премиер Тони Блеър заяви, че Великобритания може да наложи контрол над имиграционните процеси без да напуска Европейския съюз, пише The Guardian, позовавайки се на негово телевизионно интервю.\r\nСпоред Блеър, страната „може да се справи с тези въпроси, без тежкият чук, който чрез Брекзит ще унищожи миграцията от ЕС, от която всъщност ще имаме нужда“. \r\n„Брекзит е разсейване, а не решение на проблемите, които тази страна среща“, добави още Блеър. \r\nБившият премиер заяви, че ще се бори срещу Брекзит. \r\n***", "date": "2017.09.11", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/09/11/2434497/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване „Зона Кюстендил” на Радио „Фокус” – Пирин и Община Кюстендил. В днешното издание на предаването ще говорим за предстоящото начало на новата учебна година. Събеседник по темата ще бъде Нели Петкова, директор на Дирекция „Култура, образование, младежки дейности и спорт” към Община Кюстендил. С нея ще разговаряме за ремонтите в училищата и в детските градини, за приема в първи клас, целодневната организация на учебния ден и изучаването на предмета „Религия”. Ще ви срещнем с директора на Второ основно училище Светла Антова, която ще разкаже по какъв начин учебното заведение се подготвя за началото на новата учебна година. \r\nВ предаването ще ви разкажем за кюстендилското село Шишковци, където повече от 30 години е живял и творил големият български художник Владимир Димитров – Майстора. Наши събеседници ще бъдат кметът на населеното място Климент Терзийски и читалищният секретар Ваня Ризова. \r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017.09.11", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/09/11/2434498/toni-zlatkov-platen-e-otkup-za-osvobozhdavaneto-na-adrian.html", "text": "Платен е откуп за освобождаването на Адриан. Това каза пред журналисти Тони Златков, баща на отвлечения Адриан, който бе открит в неделя вечерта, предаде репортер на Агенция \"Фокус\". Златков обаче заяви, че не може да коментира какъв е размерът на платната сума. \"Само мога да кажа, че за нашето семейство тази сума наистина е доста сериозна\", обясни той.\r\n\"Аз лично водих преговорите\", заяви той като уточни, че похитителите са се свързали с него на втория ден след изчезването на сина му. \"На SMS се е водила комуникацията, но другите неща са детайли, които нямам право да давам\", каза още Златков. Той коментира, че хората, които са отвлекли сина му, са водили \"толерантна комуникация, доколкото може да се нарече така\". По думите му преговорите с похитителите са продължили една седмица, като Адриан е освободен ден след плащането на откупа. Той обясни, че Адриан е оставен \"някъде в дефилето в посока Самоков\" и той се е прибрал на автостоп до дома си. \"Ние го взехме от бензиностанция на кв. \"Горубляне\". Той ни се обади от телефона на хората. Не са го тормозили. Добре са се отнасяли, което колкото и да е странно - трябва да благодаря и за това, включително\", коментира Златков. \r\nПо думите му отвличането на Адриан по никакъв начин не може да е свързано с бизнеса му. \"Бизнесът ми е изключително чист, прозрачен и толерантен\", заяви той. Златков каза още, че Адриан не е имал врагове или проблеми. \"Има една приказка - всички обичат Адриан\", каза той и добави, че не могат да намерят каквато и да е друга причина за похищението освен варианта за организирана група. \"Моят начин на живот и този на семейството ми е почтен\", заяви Златков.\"Нямам представа защо се случи това, предполагам, че просто целта на тези хора е пари\", каза още той.\r\nТони Златков каза още, че не е ясно как е станало самото отвличане, защото Адриан е бил много дезориентиран и няма представа. По думите му върху Адриан не е упражнявано насилие. Не сме водили изчерпателен разговор с него по простата причина, че е много изтощен и решихме, че не е правилно. По-добре да си почине. \r\nПсихолог не е работил още с него, каза още Тони Златков.\r\nВсеки човек би се страхувал, няма човек на земята, който да преживее този кошмар и шок и да не се страхува, обясни Златков. Той обясни, че преди отвличането къщата му никога не е била охранявана, но след това такава вече има. Най-важното е, че Адриан е жив и здрав, зави Тони Златков.", "date": "2017.09.11", "title": "Тони Златков: Платен е откуп за освобождаването на Адриан"}
{"url": "http://www.focus-news.net/news/2017/09/11/2434499/mvnr-na-frg-blagodari-na-nato-za-organiziraneto-na-germanskata-vizita-v-konya.html", "text": "Министерството на външните работи на ФРГ изказа благодарности НАТО за съдействието, което оказа на Берлин за организирането на посещението на германските депутати в турската база Коня, се казва в съобщение, публикувано на официалната интернет страница на Министерството на външните работи на ФРГ.\r\n„Бихме искали да благодарим на НАТО за организирането на визитата“, заяви по-рано и говорителят на въшнополитическото ведомство в Берлин Мартин Шафлер. \r\nСамолет на НАТО отлетя от летището в Брюксел със седемчленна делегация на Бундестага на борда в сутрешните часове на петък. Машината кацна в турския град Коня, след което депутатите от германския парламент посетиха натовската база, в която са дислоцирани военнослужещи от Бундесвера.\r\nВизитата трябваше да се състои през месец юли, но властите в Анкара я отложиха. Последваха трудни дипломатически преговори на няколко нива. След решението на федералното германско правителство да изтегли военнослужещите си от базата „Инджирлик“, НАТО се зае с организирането на посещение на германска делегация в базата в Коня. \r\nВ рамите на визитата си в Коня, депутатите от Бундестага инспектираха условията, при които са поставени германските военнослужещи. .Тереза Герова", "date": "2017.09.11", "title": "МВнР на ФРГ благодари на НАТО за организирането на германската визита в Коня"}
{"url": "http://www.focus-news.net/news/2017/09/11/2434500/bozhidar-vasilev-ekspert-preventsiyata-pri-litsata-pritezhavashti-orazhie-e-klyuchova-za-namalyavane-na-intsidentite.html", "text": "Превенцията при лицата, притежаващи оръжия, е най-важна, за да намалеят инцидентите. Това каза в сутрешния блок „Добро утро, България“ на Радио „Фокус“ Божидар Василев, бивш началник сектор „Контрол на общоопасните средства” в Главна дирекция „Охранителна полиция” към МВР. По думите му, у нас действа добър закон, но от всеки индивидуално зависи дали ще го спазва. Притежателят на оръжие трябва да има навика да се грижи за безопасността му, а влияние за поведението му оказват и психическо състояние, и  социалният статус. \r\n„В закона ясно и категорично е разписано, че оръжието трябва да бъде в метална каса, неподвижно закрепена, снабдена със секретно заключващи устройства. Да няма достъп. Не можем да контролираме всеки дали си заключва оръжието или не. Това е лично отношение, благодарение на навици, които е придобил притежателят. Но ако той не спазва тези правила, виждаме до какви случаи с нещастен край се стига. Отговорността е изключително голяма на лицето, притежаващо оръжието“, обясни Божидар Василев. Той припомни, че допълнителните точки, които се внесоха в закона след обществена дискусия за притежателите на оръжия са, че те трябва да имат основно образование, да не са осъждани или срещу тях да не се водят следствени действия за домашно насилие.", "date": "2017.09.11", "title": "Божидар Василев, експерт: Превенцията при лицата, притежаващи оръжие, е ключова за намаляване на инцидентите"}
{"url": "http://www.focus-news.net/news/2017/09/11/2434501/blagoevgrad-s-tarzhestvena-tseremoniya-shte-bade-otkrita-novata-akademichna-godina-v-yuzu-neofit-rilski.html", "text": "Със специална тържествена церемония ще бъде открита новата академична година в Югозападния университет „Неофит Рилски“ в Благоевград. Това съобщиха от пресцентъра на висшето учебно заведение. Тържеството по повод новата академична 2017/2018 година ще се състои от 10:00 часа пред Учебен корпус № 1. Преди това, в 9:50 часа, ще бъдат поднесени венци и цветя пред паметника на Неофит Рилски. \r\nОт 11:00 часа са срещите по предварителен график на студентите от първи курс с ръководствата на факултетите.", "date": "2017.09.11", "title": "Благоевград: С тържествена церемония ще бъде открита новата академична година в ЮЗУ „Неофит Рилски“"}
{"url": "http://www.focus-news.net/news/2017/09/11/2434502/afp-irma-otslabna-do-uragan-ot-parva-stepen-no-vse-oshte-predstavlyava-zaplaha.html", "text": "В ранните часове на понеделник ураганът „Ирма“ отслабна до първа степен, след като премина през северозападното крайбрежие на американския щат Флорида, предава AFP.\r\nПо-късно в понеделник „Ирма“ ще се премести към Южна Джорджия. Все още обаче са в сила предупрежденията за опасност от силни бури. \r\nПовече от шест милиона души бяха посъветвани да напуснат домовете си заради приближаването на урагана „Ирма“. Разпоредената евакуация бе сред най-големите в историята на САЩ, припомня агенцията. Тереза Герова", "date": "2017.09.11", "title": "AFP: „Ирма“ отслабна до ураган от първа степен, но все още представлява заплаха"}
{"url": "http://www.focus-news.net/news/2017/09/11/2434503/pregled-na-osnovnite-temi-vav-velikotarnovskiya-pechat.html", "text": "„В Сyхиндол щe e пъpвият y нac пaмeтник нa aкaд. Д. Лихaчoв“ е заглавие от областния всекидневник „Янтра Днес”. В Сyхиндoл cимвoличнo бeшe пocтaвeн пъpвият кaмък нa eдинcтвeния y нac пaмeтник нa aкaд. Дмитpий Лихaчoв, кoйтo пocвeщaвa чacт oт нayчнaтa cи paбoтa нa cлaвянcкaтa и cтapoбългapcкaтa литepaтypa и изкycтвo. Идeятa зa пocтaмeнтa e нa пoчeтнитe гpaждaни нa Сyхиндoл пpoф. Димитъp Димитpoв и cъпpyгaтa мy Елeнa и мecтнaтa влacт. „Огнeбopци cпacихa oт пoжap 150 дкa гopа и 1 500 дкa цapeвицa“ е друго заглавие от ежедневника. В пpoдължeниe нa чacoвe близo 30 oгнeбopци, cпacитeли и дoбpoвoлци ca гacили пoжap, кoйтo ce paзpaзил в зeмлищeтo нa Сyхиндoл. Причината е отново чoвeшкa нeбpeжнocт. „15-годишен издъхна внезапно“ е заглавие от трета страница на ежедневника. „Изпълнитeли oт 12 дъpжaви пpиcтигaт във Вeликo Tъpнoвo зa кoнкypca „Сpeбъpнa Янтpa“ четем на страница четвърта в изданието. „Валя Янкова е новият директор на ОУ „Христо Ботев“ във Велико Търново“. На спортната страница на вестник „Янтра Днес“ четем, че „Етър“ вдигна контузените, в пълна готовност за мача със „Септември“, заявява той пред ежедневника.\r\n„Кристина Стефанова от Дебелец очи в очи с най-опустошителния ураган „Ирма” във Флорида“ е заглавие от първа страница на другия областен ежедневник „Борба“. Кристина Стефанова от Дебелец е един от 5,6-те милиона жители на Флорида, които властите на щата призоваха да се евакуират. 22-годишното момиче благодарение на интернет комуникацията разказа за „Борба” как САЩ се подготвят да посрещнат природното бедствие. Нашенката е студентка по психология във ВТУ „Св. св. Кирил и Методий” и сред най-добрите хандбалистки на „Етър”. В момента пребивава в екзотичното риболовно градче Дестин, където това лято за втори път отива на бригада и среща любовта си. Кристина вече е легална, тъй като на 17 юли сключи граждански брак с американеца Майкъл Маккол. „4 комбайна горяха по време на жътва, спасиха 1500 дка царевица и 159 дка гори“ е друга тема от ежедневника. Човешки жертви и напълно унищожена техника няма. Във Върбовка зърнокомбайн се подпалва при влизане в нивата и минаване през камъни. От машината започват да излизат пламъци и искри, които бързо са потушени. Въпреки усилията е изгоряла част от машината, но огнеборците от Павликени са успели да спасят 1500 дка царевичен блок. „15 майстори на кокоша чорба мериха сили в Козаревец“, „Празникът „Ден година храни“ за 11-и път показа на какво се дължи славата на Поликрище“, „100 хиляди лева получи община Свищов за ремонт на религиозни храмове“ и „Осмокласник почина внезапно в дома си в село Янтра“ са други заглавия от страниците на всекидневника. „Първа купа във виолетовата витрина от женски футбол“, „Виолетовите“ без Венци Василев и Тодор Колев срещу „Септември“ и „Локомотив“ се раздели с още двама от миналогодишния отбор, днес гостува на „Лудогорец 2“ в Разград“ са заглавията от спортната страница на изданието.", "date": "2017.09.11", "title": "Преглед на основните теми във великотърновския печат"}
{"url": "http://www.focus-news.net/news/2017/09/11/2434504/smolyan-vrachiha-nagradi-i-stipendiya-na-darovito-dete-na-zakrivaneto-na-festivala-na-kiseloto-mlyako-v-selo-momchilovtsi.html", "text": "С връчване на награди и покана за участие в следващото издание на Фестивала на киселото мляко приключи тазгодишния тридневен фестивал в Момчиловци, съобщиха организаторите. Вчера са били наградени и победителите в конкурси, съпътстващи Фестивала на киселото млякото. Елена Манджукова спечели в категорията за най-добра снимка на тема „Природата и киселото мляко-здраве и дълголетие“ и наградата на публиката. Победител в конкурса за детска рисунка върху китайско традиционно ветрило стана Лазар Вангелов.\r\nКметът на Момчиловци Сийка Суркова връчи грамоти на китайските гости, които преминаха Пътеката на дълголетието. А накрая всички заедно разгърнаха символично поканата за следващото издание на Фестивала на киселото мляко в Момчиловци. \r\nСийка Суркова връчи и стипендия на даровито дете, която се осигурява от Надя и Свилен Савови, в памет на баща им Иван Савов. Дарителите работят в чужбина, но са родом от Момчиловци. След обсъждане с училищното настоятелство, е решено стипендията да получи Кристина Манова, която сега ще бъде в осми клас. Момичето е отличничка, с високи постижения в много олимпиади и училищни състезания. Сумата на помощта е 500 лева, като волята на дарителите е средствата да бъдат вложени в интелектуалното израстване на стипендиантката.", "date": "2017.09.11", "title": "Смолян: Връчиха награди и стипендия на даровито дете на закриването на Фестивала на киселото мляко в село Момчиловци"}
{"url": "http://www.focus-news.net/news/2017/09/11/2434505/pernik-avtomobil-se-e-udaril-v-mantinelata-na-am-struma-v-rayona-na-selo-studena.html", "text": "Лек автомобил Ауди А3 с кюстендилска регистрация се е ударил в мантинелата на АМ „Струма“ в района на село Студена в посока София. Това съобщиха за Агенция „Фокус“ от ОДМВР-Перник. Сигнал за инцидента е подаден в 8.17 часа на телефон 112. Няма пострадали и ранени. Движението временно се е извършвало само в едната лента, но вече се осъществява нормално.\r\nЦветилена СИМЕОНОВА", "date": "2017.09.11", "title": "Перник: Автомобил се е ударил в мантинелата на АМ „Струма“ в района на село Студена"}
{"url": "http://www.focus-news.net/news/2017/09/11/2434506/smolyan-86-godishen-mazh-e-zaginal-pri-pozhar-v-kashta-v-selo-pavelsko.html", "text": "86-годишен мъж е загинал при пожар в къща в село Павелско, съобщиха от Областната дирекция на МВР – Смолян. Вчера около 06.50 часа на тел. 112 е получен сигнал от 59-годишна жителка на гр. Пловдив, че в село Павелско, община Чепеларе, на ул. „Явор\" е възникнал пожар в стая в къща, при който е загинал 86-годишен мъж от същото село. При пожара е изгоряла стаята на първия жилищен етаж заедно с покъщнината в нея, дюшеме и са опушени стени. Пожарогасенето е осъществено от екип на РС ПБЗН - Чепеларе.\r\nМестопроизшествието е запазено и посетено от дежурна оперативна група при Районно управление „Полиция” – Чепеларе и е извършен оглед. Причините за възникналия пожар са в процес на изясняване. По случая е образувано досъдебно производство.", "date": "2017.09.11", "title": "Смолян: 86-годишен мъж е загинал при пожар в къща в село Павелско"}
{"url": "http://www.focus-news.net/news/2017/09/11/2434507/hayko-maas-pravosaden-ministar-na-frg-chast-ot-predizbornata-programa-na-alternativa-za-germaniya-e-protivokonstitutsionna.html", "text": "В статия за националния ежедневник Die Frankfurter Rundschau федералният министър на правосъдието на ФРГ Хайко Маас предупреждава, че много от точките в предизборната програма на популистката партия „Алтернатива за Германия“ нарушават конституцията на страната.\r\n„За първи път от 1949 г. насам петпроцентната бариера може да бъде преодоляна от партия, чиято програма отчасти е противоконстуционна“, пише Маас в коментар за изданието.\r\nСъгласно думите на министъра, политиката на партията на Фрауке Петри в областта на религията, семейството, наказателното право и европейската интеграция влизат в открито противоречие с чл. 1, 3, 4 и 23 от Основния закон на ФРГ – за достойнството на човека,  презумцията за невинност, равенството между половете и религиозната свобода. \r\nИскането на пълна забрана за минарета на територията на Германия е несъвместимо с конституцията. „Разбира се, всяка религия трябва да се подчинява на действащия в Германия конституционен ред. Но чл. 3 и чл. 4 от Основния закон гарантират свобода на вероизповедание и забраняват дискриминацията по признак на религиозна принадлежност или убеждения“, припомня правосъдният министър. \r\nМаас отбелязва, че подобна идеология е сравнима с тази на националсоциализма, която в крайна сметка доведе до убийството на милиони.  Тереза Герова", "date": "2017.09.11", "title": "Хайко Маас, правосъден министър на ФРГ: Част от предизборната програма на „Алтернатива за Германия“ е противоконституционна"}
{"url": "http://www.focus-news.net/news/2017/09/11/2434508/hristo-smolenov-atentatat-ot-11-septemvri-prevarna-sasht-v-strana-pod-obsada-koyato-obache-si-vze-urok-i-prestrukturira-natsionalnata-si-sigurnost.html", "text": "Атентатът от 11 септември 2001 г. превърна САЩ в страна под обсада, която обаче си взе сериозен урок и преструктурира националната си сигурност. Това каза в интервю за Агенция „Фокус“ експертът по антитероризъм и национална сигурност Христо Смоленов по повод 16-ата годишнина от самоубийствените атентати на 11 септември в САЩ. „Равносметката е един объркан свят, който вече не може да се нарече нито демокрация, нито капитализъм. Светът, в който попаднахме след 11 септември, е по-характерен с повсеместната радикализация, която започва от финансово-икономическата сфера и свършва с идеологията. Идеологията, която подтиква хора към нови самоубийствени атентати, към ново насилие. Бих го поставил в контекста на един схематичен и символичен сблъсък между Молох и Аллах“, коментира Смоленов. По думите му Молох е божеството на парите, търговията и много други вредни за човечеството неща още от дълбока древност, а Аллах е символът на едно ново виждане за света, което се изповядва от много стотици милиони, а може би милиарди хора по света. Според него идеологическият сблъсък, който обаче създава напрежение за ново насилие, всъщност е подклаждан от тенденциите към една нова студена война. Смоленов уточни, че затова не можем да разглеждаме света след 11 септември извън контекста на това, което се случва сега. \r\n„Във всяка страна от Западния свят се случиха доста драматични, бих казал много трагични и запомнящи се събития. Атентатът от 11 септември превърна САЩ в страна под обсада и можем да констатираме, че американците си взеха достатъчно сериозен урок от случилото се и преструктурираха своята национална сигурност така, че рязко падна потенциалът на подобни заплахи в настояще и бъдеще време“, допълни още експертът по антитероризъм.\r\nЛюба АЛЕКСИЕВА", "date": "2017.09.11", "title": "Христо Смоленов: Атентатът от 11 септември превърна САЩ в страна под обсада, която обаче си взе урок и преструктурира националната си сигурност"}
{"url": "http://www.focus-news.net/news/2017/09/11/2434509/pregled-na-osnovnite-temi-vav-varnenskiya-pechat.html", "text": "„Разбиха схема за фалшиви медицински“ е заглавие от първа страница в днешния брой на вестник „Черно море“. След специализирана операция в резултат от множеството предприети процесуално-следствени действия служители на отдел „Икономическа полиция” при ОД МВР – Варна установиха и задържаха четирима души, участващи в схема за изработване и търгуване с много и различни видове неистински документи. „3234 първокласници започват училище на 15 септември“ информира изданието. Те са записани в 37 общински училища, като 2 476 малчугани ще бъдат обхванати в целодневна организация на учебния ден. В подготвителните групи в училищата са записани 553 деца на шест години и 208 малчугани на пет години. От тях на целодневен режим са общо 272 деца. „Гостува ни италиански разрушител“ е друга тема в броя. На визита във Варна бе разрушителят на Военноморските сили на Италия „Луиджи дуранд де ла пене“. По време на посещението той бе отворен за посещения от граждани. „Луиджи Дуранд де ла Пене“ е отплавал на 11 август от Таранто, корабът посети пристанищата на Пирея и Одеса и след престоя си в България ще стигне до Аксаз в Турция, за да приключи учебната кампания в Ливорно в края на месеца. \r\n„Младоженци дариха пари от сватбата си за деца на загинали служители на МВР“ е друго заглавие в броя. Йоана и Илиян Шишманови от Варна дариха 4 000 лева за кампанията „С обич за децата, в памет на бащите герои“. Така младото семейство и приятелите им ще помогнат на децата на пострадали и загинали служители в системата на МВР. Сумата ще бъде разпределена съгласно тяхната воля като дарители. Младият мъж е пожарникар във Варна. „Аспаруховият мост стана на 41 години“ е друга тема в изданието. Уникалното съоръжение e изградено от края на 1972 г. до 8 септември 1976 г. и е струвало около 42 млн. лв. „Рибарите с малки лодки сами решават за дневниците за улов“ е тема на статията на стр. 3. Земеделският министър Румен Порожанов ще се заеме лично с прилагането в сила на закона, свързан с отпадането на задължението на рибарите с малки съдове да водят риболовен дневник. Оказва се, че изискването е трябвало да се премахне още през 2015 г., когато са гласува- ни промени в Закона за рибарството и аквакултурите. \r\n„Обсъждат няколко варианта за статута на националните курорти“ информира още изданието. Необходимо е да се създаде статут на националните курорти, защото те имат стратегическо значение за устойчивото развитие на туристическата индустрия в България. Те са основен избор за отдих на милиони наши и чуждестранни туристи, представляват лицето на туризма ни и имат съществен принос за имиджа на страна- та като дестинация. Това заяви министърът на туризма Николина Ангелкова на среща с браншовите организации по проблемите на националните курорти и подчерта, че именно на тях дължим голяма част от рекордните резултати в сектора през миналата година, които се надграждат и през настоящата.", "date": "2017.09.11", "title": "Преглед на основните теми във варненския печат"}
{"url": "http://www.focus-news.net/news/2017/09/11/2434510/faz-savetat-za-sigurnost-na-oon-shte-zasedava-za-severna-koreya.html", "text": "След интензивни дипломатически консултации зад кулисите, в понеделник Съветът за сигурност на ООН отново ще проведе заседание за напрежението около Северна Корея и е напълно възможно да бъде гласувано налагането на нови санкции срещу режима в Пхенян, съобщава германският национален ежедневник Die Frankfurter Allgemeine Zeitung.\r\nЗаседанието в Ню Йорк е планирано за 22 часа българско време. Срещата обаче може да бъде отложена или отменена - или да приключи без гласуване. Причината – според мнозина експерти е малко вероятно Китай да подкрепи новия пакет санкции срещу Северна Корея. Към момента Пекин, който е единственият значителен търговски партньор на изолираната страна, спря вноса на желязо, морски дарове, олово, въглища и руда.\r\nДори търговска сила като Германия отдавна престана да играе роля във външната търговия на Северна Корея. Въпреки това обменът на стоки между Пхенян и Берлин не е спрял напълно: според последните данни на Федералната статистическа служба през месец май Германия е внесла от Северна Корея стоки на стойност 1,2 млн. долара. Доставените стоки са на стойност 321 хил. евро.\r\nПрез миналата година германският износ в Северна Корея възлиза на около 5,7 млн. евро, а вносът достига 4,0 млн. евро. От Северна Корея се използват основно метали и метални изделия. Доставяни в Северна Корея са предимно фармацевтични продукти и машини.Тереза Герова", "date": "2017.09.11", "title": "FAZ: Съветът за сигурност на ООН ще заседава за Северна Корея"}
{"url": "http://www.focus-news.net/news/2017/09/11/2434511/sliven-organizirat-podpiska-za-promyana-na-naredbata-za-usloviyata-i-reda-za-plateno-i-bezplatno-pochasovo-parkirane-v-grada.html", "text": "Инициативен комитет с председател Красимира Донева организира подписка с искане за промяна на Наредбата за условията и реда за платено и безплатно почасово паркиране в Сливен, предаде репортер на Радио „Фокус“ – Сливен. Седем са исканията на инициаторите на подписката. Сред тях са да се намали месечната такса за служебен абонамент за паркиране в синята зона от 80 на 40 лева; да отпадне условието адресът по местоживеене да е идентичен, с този на вписания в талона на колата. Комитетът настоява още стойността за платеното паркиране за втори и трети автомобил да се удвоява само ако автомобилът е на едно и също лице, а не на адрес и да се помисли и за хората, които карат автомобил с пълномощно – също да имат право на платен годишен абонамент по местоживеене, автомобилите на лекарите, които осъществяват домашни визити на територията на Синята зона и по спешност, да бъдат освободени от платено паркиран.\r\nИсканията са внесени в Общинския съвет. Предстои разглеждането им в комисии.\r\nКметът Стефан Радев заяви, че по-ниската годишна цена за гражданите, живеещи в обхвата на Синята зона е една привилегия. „Основната цел при изготвяне режима на паркиране не са финансите, а да има правила и да се облекчи движението и паркирането в центъра на Сливен”, каза още Радев. Той подчерта, че няма какво да се коригира при служебните абонаменти.\r\nПодписката продължава и към момента. Около 300 са събраните подписи.\r\nЛюдмила ЙОРГОВА", "date": "2017.09.11", "title": "Сливен: Организират подписка за промяна на Наредбата за условията и реда за платено и безплатно почасово паркиране в града"}
{"url": "http://www.focus-news.net/news/2017/09/11/2434512/inzh-doncho-atanasov-api-izgrazhdaneto-na-avtomagistrala-struma-prez-kresnenskoto-defile-e-istorichesko-sabitie.html", "text": "Ние сме изправени пред историческо събитие - най-сетне след толкова много години автомагистрала „Струма“ да мине през Кресненското дефиле. Това каза в Симитли председателят на Управителния съвет на Агенция „Пътна инфраструктура“ инж. Дончо Атанасов по време на общественото обсъждане на Доклада за оценка на въздействието върху околната среда (ОВОС) на автомагистрала „Струма“ през Кресненското дефиле, предаде репортер на Радио „Фокус“ – Пирин. По думите на инж. Атанасов тази част от трасето е изпитание за всички – проектанти, еколози, строители и за икономиката на държавата. „Ето защо общественото обсъждане в Симитли, което генерира голям обществен интерес и това, което по-късно ще проведем в Кресна са изключително важни“, каза още инж. Доначо Атанасов. Той апелира към хората да задават всички въпроси, които имат. \r\nОт своя страна кметът на Община Симитли Апостол Апостолов заяви, че общественото обсъждане, което се провежда в града, е изключително важно. \r\nПетте варианта, които предлагат от Агенция „Пътна инфраструктура“ за изграждането на ЛОТ 3.2 на автомагистрала „Струма“ през дефилето, бяха представени от проектанта на проекта инж. Йордан Прашанов. По-късно пред обществеността в Симитли бе дадена и повече информация по самия доклад за въздействие върху околната среда. \r\nКрасимир Дончев, експерт \"Биоразнообразие\" посочи, че и петте варианта на трасето, които се разглеждат, преминават през 2 защитени зони – „Кресна-Илинденци“ по директивата за опазване на природните местообитания и на дивата флора и фауна, и „Кресна“ – по директивата за опазване на дивите птици.\r\nЛивия НИНОВА", "date": "2017.09.11", "title": "Инж. Дончо Атанасов, АПИ: Изграждането на автомагистрала „Струма“ през Кресненското дефиле е историческо събитие"}
{"url": "http://www.focus-news.net/news/2017/09/11/2434513/plovdiv-obshtinata-organizira-kampaniya-za-razdelno-sabirane-na-otpadatsi-ot-izlezli-ot-upotreba-gumi-baterii-akumulatori-i-otraboteni-masla.html", "text": "От днес до 15 септември Община Пловдив организира кампания за разделно събиране на отпадъци от излезли от употреба гуми, отработени масла и негодни за употреба батерии и акумулатори. Това съобщиха за Радио „Фокус“ – Пловдив от пресцентъра на общината. Гражданите могат безвъзмездно да предават тези отпадъци на адрес: гр. Пловдив, Район „Северен”, ул. „Георги Бенев” №4, площадка на „Универсметал” ООД от 09.00 до 17.00 часа.\r\nОсвен по време на кампаниите за събиране гуми могат да бъдат предавани на площадка на ОП „Чистота“ за безвъзмездно предаване на разделно събрани отпадъци от домакинствата в Район „Южен“, ул. „Даме Груев“ № 64А, всеки ден от 08.30 до 17.00 часа.\r\nЗа предотвратяване и ограничаване замърсяването на въздуха, водите и почвите, както и ограничаване риска за човешкото здраве и околната среда е забранено изоставянето, нерегламентираното изхвърляне или друга форма на неконтролирано обезвреждане на гуми, масла, батерии и акумулатори, както и изгарянето, с изключение на случаите, в които лицата притежават съответното разрешение по чл. 35 от Закона за управление на отпадъците.\r\nВ случай на злонамерено запалване на гуми може да подавате сигнали на тел. 6111 – Пловдивски Общински инспекторат или в Районните полицейски управления.\r\nЦветана ТОНЧЕВА", "date": "2017.09.11", "title": "Пловдив: Общината организира кампания за разделно събиране на отпадъци от излезли от употреба гуми, батерии, акумулатори и отработени масла"}
{"url": "http://www.focus-news.net/news/2017/09/11/2434514/patna-politsiya-zapochva-zasileni-proverki-za-polzvaneto-na-kolani-kaski-i-detski-stolcheta-v-kolite.html", "text": "От днес до 17 септември \"Пътна полиция\" започва операция по линия на TISPOL – Европейската организация на службите на пътна полиция, за използването на обезопасителни средства по време на пътуване. Това съобщиха от пресцентъра на МВР. Ще има засилени проверки сред водачите и пътниците в автомобилите дали слагат предпазни колани, а при ползващите мотоциклети, ще се следи за каски. Освен това пътните полицаи ще проверяват и за използването на обезопасителни столчета при превозването на деца в автомобилите.\r\nОсновната цел на операцията е да се осъзнае от водачите и пътниците, че неизползването на обезопасителни средства води до значително увеличаване на риска от сериозен травматизъм и дори смърт при инцидент на пътя.\r\nПо време на операцията пътните полицаи у нас ще следят и за наличието на задължителната застраховка „Гражданска отговорност“.", "date": "2017.09.11", "title": "\"Пътна полиция\" започва засилени проверки за ползването на колани, каски и детски столчета в колите"}
{"url": "http://www.focus-news.net/news/2017/09/11/2434515/pregled-na-osnovnite-temi-v-shumenskiya-pechat.html", "text": "„Голямата базилика в Плиска се възстановява погрешно, обявиха археолози“, е водещото заглавие във вестник „Шуменска заря“. Реставрацията на южната част на Голямата базилика се отличава от тази в северната й част. За грешки при възстановяването на обекта алармираха археолозите доц. Павел Георгиев, проф. Станислав Станилов и д-р Янко Димитров. „С шуменско участие стартира първата Европейска младежка олимпиада по информатика“, е акцент от стр. 2 в броя. Днес предстои вторият и последен състезателен ден. „Честваха половин век от създаването на първото промишлено предприятие в Смядово“, съобщава ежедневникът. Наследник на ПП „Устрем“ през последните две десетилетия е „Теси“ ООД, което е част от „Фикосота холдинг“ АД.\r\n„Шуменските социалисти тържествено отбелязаха 9 септември 1944 г.“, е заглавие от стр. 3. Депутат от БСП Иван Иванов изнесе тържествено слово по повод 73-ата годишнина от 9 септември 1944 г. „Изложението „За Земята и хората“ събра ценителите на биопродукти“, информира изданието. Петото издание на изложението на био, еко и натуралните храни събра в Шумен производители от цяла Североизточна България, както и много ценители на техните продукти. „Съборът „Съхрани българското” събра за седми път в с. Радко Димитриево приятели от читалищата с името „Пробуда”, пише вестникът. Тази година срещата бе част от програмата на „Дните на моето родно село” и честването на деветдесет годишнината от създаването на народното читалище „Пробуда-1927” в село Радко Димитриево. Интервюто в Броя е със Смоуки, хип хоп изпълнител от група „Пети полк“. „Читалището в Нови пазар организира конкурс“, пише ежедневникът. Той e посветен на 145 години от създаването на читалището.", "date": "2017.09.11", "title": "Преглед на основните теми в шуменския печат"}
{"url": "http://www.focus-news.net/news/2017/09/11/2434516/apostol-apostolov-kmet-na-simitli-doizgrazhdaneto-na-avtomagistrala-struma-e-izklyuchitelno-vazhno-za-da-zapazim-choveshkite-zhivoti.html", "text": "Доизграждането на автомагистрала „Струма“ е изключително важно, за да запазим човешките животи. Това каза за Радио „Фокус“ – Пирин Апостол Апостолов, кмет на Община Симитли, по повод на общественото обсъждане на Доклада за оценка на въздействието върху околната среда (ОВОС) на автомагистрала „Струма“ през Кресненското дефиле, което се провежда в общинския център. По думите му самото Кресненско дефиле се е превърнало в „гробница“ през последните години, заради множеството тежки пътни инциденти. „И не само дефилето, но и самият град Кресна, където само от началото на тази година имаме 2-3 смъртни случая. Аз не виждам нищо по-добро от това да се направи магистралата, в който и да е вариант, но явно вариантът е ясен – пари има само за единия от тях, който е перфектен за Община Симитли, тъй като не трябва да забравяме, че над 80% от Кресненското дефиле е на територията на нашата община“, каза още Апостол Апостолов. Той добави, че се предвижда в Община Симитли да има 4 пътни възела, което ще даде възможност за лесното и бързо предвижване на местното население. „Ние изцяло подкрепяме варианта, в който в посока Гърция ще се минава през Кресненското дефиле, а в обратната посока, трасето ще бъде изнесено високо в планината“, посочи Апостолов. \r\nЛивия НИНОВА", "date": "2017.09.11", "title": "Апостол Апостолов, кмет на Симитли: Доизграждането на автомагистрала „Струма“ е изключително важно, за да запазим човешките животи"}
{"url": "http://www.focus-news.net/news/2017/09/11/2434517/haskovo-trima-mazhe-sa-privlecheni-kato-obvinyaemi-za-grabezh-v-golemi-razmeri.html", "text": "Трима мъже са привлечени като обвиняеми за грабеж в големи размери, съобщиха от пресцентъра на Апелативна прокуратура – Пловдив. Окръжна прокуратура – Хасково привлече като обвиняеми 29-годишния Николай Б., 28-годишния Христо Х. и 20-годишния Митко М. за това, че в съучастие отнели чужди движими вещи в големи размери от владението на другиго, с намерение противозаконно да ги присвоят, като употребили за това сила и престъплението е извършено от две или повече лица, сговорили се предварително да вършат кражби и грабежи – престъпление по чл. 199, ал.1, т.1 и т.2 вр. чл. 198, ал.1 вр. чл. 20 от Наказателния кодекс.  \r\nДо момента е установено, че на 20 май 2017 г. през нощта в Свиленград,мъж и жена, които се прибирали в дома си, били нападнати от непознати лица. Нападателите използвали електрошокова палка, за да ги приведат в безпомощно състояние, след което им отнели голяма сума пари и избягали. Пострадалите подали сигнал в полицията, като веднага са започнали активни следствени действия и оперативно-издирвателни мероприятия за установяване на извършителите под ръководството на Окръжна прокуратура - Хасково. Проведени са огледи на местопрестъплението, разпитани са десетки свидетели, проверени са записи от охранителни камери, проследен е цялостния механизъм на извършване на престъплението. В началото на месец септември авторите на тежкото криминално престъпление са разкрити от екип криминалисти при ОД на МВР - Хасково.\r\nОбвиняемите Николай Б. и Христо Х. са били задържани от органите на МВР на 6 септември 2017 г. ,а обвиняемият Митко М. на 8 септември 2017 г. По искане на Окръжна прокуратура - Хасково съдът е наложил мярка за неотклонение „задържане под стража” спрямо Николай Б., а спрямо другите двама обвиняеми е взета мярка за неотклонение „домашен арест“ по друго дело. Разследването по случая продължава.", "date": "2017.09.11", "title": "Хасково: Трима мъже са привлечени като обвиняеми за грабеж в големи размери"}
{"url": "http://www.focus-news.net/news/2017/09/11/2434518/die-welt-vapreki-naprezhenieto-mezhdu-berlin-i-ankara-germanskiyat-orazheen-iznos-za-turtsiya-e-za-milioni.html", "text": "Макар федералното правителство в Берлин да декларира желание за засилване на икономическия натиск върху Анкара, данните показват, че управляващите в Германия не се колебаят в одобрението на оръжейни доставки в Турция за милиони, коментира националният ежедневник Die Welt.\r\nНапрежението в двустранните отношения изглежда не се отразява върху оръжейните сделки – от началото на 2017 г. Германия е одобрила износ на оръжия в Турция на обща стойност над 25 млн. евро. \r\nВсе пак стойността на одобрения износ на въоръжение за страната-партньор от НАТО е по-ниска, в сравнение с данните от първите осем месеца на 2018 г. Това може да се заключи от отговора на Министерство на икономиката, даден по искане на „зеления“ депутат Йозджан Мутлу.\r\nСъгласно представените данни, до края на месец август са издадени 99 лицензи за износ на оръжие. Тяхната обща стойност възлиза на малко над 25 млн. евро. В действителност сумата може да се окаже дори по-висока, тъй като федералното правителство не разкрива информация за стойността на три допълнителни разрешения.\r\nНо между януари и август 2016 г. са издадени 158 разрешения за износ в размер на над 69 млн. евро, се посочва в съобщението на Министерството на икономиката.\r\nМутлу призова за незабавно прекратяване на оръжейния износ за Турция, тъй като до този момент „Анкара не възприема сериозно заплахите от Берлин“. .Тереза Герова", "date": "2017.09.11", "title": "Die Welt: Въпреки напрежението между Берлин и Анкара – германският оръжеен износ за Турция е за милиони"}
{"url": "http://www.focus-news.net/news/2017/09/11/2434519/vidin-s-33-sm-se-e-povishilo-nivoto-na-dunav-kray-grada.html", "text": "Нивото на река Дунав се повиши с 9 см при Ново село през последното денонощие, водният стоеж е 143 см, съобщиха от местната хидрометеорологична станция. Нивото на Дунав край Видин е 211 см, нивото на реката се е повишило с 33 см. При Лом стойностите на речното ниво са 212 см, водният стоеж се е повишил с 31 см за денонощието. Край Оряхово повишението за последното денонощие е с 19 см, водният стоеж е 88 см. \r\nТемпературата на водата край Ново село е 23,1 градуса, край Оряхово е 23,4 градуса.", "date": "2017.09.11", "title": "Видин: С 33 см се е повишило нивото на Дунав край града"}
{"url": "http://www.focus-news.net/news/2017/09/11/2434520/pernik-vazstanoveno-e-dvizhenieto-pri-km-25-po-am-struma-v-uchastaka-mezhdu-benzinostantsiya-shel-i-pv-studena-v-posoka-sofiya.html", "text": "Възстановено е движението по АМ \"Струма\" при км 25, в участъка между бензиностанция \"Шел\" и п.в. \"Студена\", в посока София. Това съобщиха от пресцентъра на Агенция \"Пътна инфраструктура\".", "date": "2017.09.11", "title": "Перник: Възстановено е движението при км 25 по АМ \"Струма\", в участъка между бензиностанция \"Шел\" и п.в. \"Студена\", в посока София"}
{"url": "http://www.focus-news.net/news/2017/09/11/2434521/sport-grigor-dimitrov-zapazva-deveta-pozitsiya-v-svetovnata-ranglista.html", "text": "Григор Димитров запазва деветата си позиция в световната ранглиста. Първата ракета на България е само на 115 точки от поставения под номер осем Стан Вавринка, който – за разлика от Григор Димитров, няма да участва в други турнири до края на настоящия сезон. \r\nНачело на класацията остава Рафаел Надал, но в „Топ 10“ има много промени. През новата седмица швейцарецът Роджър Федерер измести британския тенисист Анди Мъри от второто място. Новак Джокович губи една позиция и заема шесто място. За първи път в кариерата си испанецът Пабло Кареньо Буста е поставен под номер 10.", "date": "2017.09.11", "title": "Спорт: Григор Димитров запазва девета позиция в световната ранглиста"}
{"url": "http://www.focus-news.net/news/2017/09/11/2434522/yambol-kontsertat-na-ian-peys-deep-purples-night-koyto-shte-se-provede-v-grada-na-28-oktomvri-vleze-v-nay-golemiya-fen-sayt-na-grupata.html", "text": "Специалният проект „Deep Purple’s night“, който култовият барабанист и основател на групата Иън Пейс ще представи в Ямбол на 28 октомври, вече е достояние за всички фенове на легендарната група по целия свят. Това съобщиха от пресцентъра на Община Ямбол. Най-големият уеб сайт на „Deep Purple“ www.thehighwaystar.com, направен специално от фенове за фенове, включи информация за концерта в рубриката си „Purple Calendar News“. Анонс за събитието в ямболската зала „Диана“ е публикуван и на Фейсбук страницата The Highway Star.\r\nКонцертът в Ямбол дава уникална възможност на феновете на „Deep Purple“ да чуят всички емблематични парчета на групата, с които тя става идол за поколения почитатели на рока. При това поднесени лично от легендарния й барабанист Иън Пейс. В проекта „Deep Purple’s night“ в Ямбол Иън Пейс залага на партньорството на „Sainted Sinners“ с вокал Дейвид Рийс (бивш вокалист на Accept), Франк Пане – китаристът на Bonfire, Алесандро Дел Векио (клавишни) и др. световни рок музиканти. Преди да забият парчетата на Пърпъл, „Sainted Sinners“ ще подгреят феновете с истински, неподправен рокендрол, представяйки мега-хитове на Led Zeppelin, Whitesnake, AC DC, Aerosmith, Rainbow, Accept, както и свои авторски песни – всичко това под мотото „The Essence of Rock`n Roll“.\r\nКонцертът на 28 октомври, събота, ще бъде в Спортна зала „Диана“ в Ямбол с начален час 20.00. Входът е с билети на стойност от по 20, 25 и 30 лв. за седящи места в различните сектори и по 40 лв. за фен-зоната пред сцената. Билетите са вече в продажба в  мрежата на Eventim и на касата на Община Ямбол.\r\nОрганизатор на събитието е „Star Productions“. Проектът „Deep Purple’s night“ се реализира с подкрепата на община Ямбол и с медийното партньорство на Z-Rock.", "date": "2017.09.11", "title": "Ямбол: Концертът на Иън Пейс „Deep Purple’s night“, който ще се проведе в града на 28 октомври, влезе в най-големия фен сайт на групата"}
{"url": "http://www.focus-news.net/news/2017/09/11/2434523/zasedanieto-na-plenuma-na-vss-zapochna-s-minuta-malchanie-v-pamet-na-sadiya-ivan-grigorov.html", "text": "В 10.00 часа започна заседанието на Пленума на ВСС за изслушване на кандидатите и избор на председател на Върховния административен съд. Това е последният етап на изборната процедура.Заседанието започна с минута мълчание в памет на Иван Григоров – конституционен съдия, председател на Върховния касационен съд и член на Висшия съдебен съвет. Това съобщиха от пресцентъра на ВСС. Председателстващият Цецка Цачева – министър на правосъдието, припомни регламента за провеждане на процедурата в началото на работния форум.\r\nЗаседанието продължи с доклад на Комисията по атестирането и конкурсите на Съдийската колегия за всички постъпили предложения, документи и материали, както и за извършените проверки и заключения за притежаваните професионални качества от кандидата Георги Чолаков – съдия във ВАС. Процедурата продължи съгласно Правилата за избор на председател на ВКС, председател на ВАС и главен прокурор, с доклад на Комисията по професионална етика на Съдийската колегия за резултатите от извършените проверки за притежаваните нравствени качества от него. След изслушването му ще бъдат представени докладите на двете комисии за кандидата Соня Янкулова – съдия във ВАС.\r\nПроцедурата предвижда представяне на всеки от кандидатите от вносител на предложението в рамките на 10 минути. Съгласно Правилата кандидатите ще представят пред членовете на Пленума концепциите си за работа като председател на ВАС в рамките на 20 минути, след което председателстващият им ще зададе постъпилите предварително въпроси. Право на въпроси имат и членовете на ВСС и главният инспектор. Времето за отговори на всеки кандидат е определено до 30 минути, с възможност за удължаване.\r\nЧленовете на ВСС трябва да изберат новия председател на ВАС въз основа на преценка за притежаваните професионални и нравствени качества и  управленската компетентност на кандидатите, предвид следните показатели, регламентирани в Правилата: ясно дефинирани стратегически цели и очертани оперативни приоритети в дейността на ВКС, ВАС и Прокуратурата на Република България; разработване на нови идеи и решения за развитието на ВКС, ВАС и Прокуратурата на Република България; способност за вземане на самостоятелни, своевременни, законосъобразни и справедливи управленски решения по обективен и прозрачен начин; отлични умения за сътрудничество и способност за ръководство на работа в екип.\r\nСлед обсъждане на кандидатурите, членовете на ВСС ще гласуват едновременно за двамата кандидати чрез електронната система, като за да се счита изборът за проведен е необходимо някой от кандидатите да получи не по-малко от 17 гласа.", "date": "2017.09.11", "title": "Заседанието на Пленума на ВСС започна с минута мълчание в памет на съдия Иван Григоров"}
{"url": "http://www.focus-news.net/news/2017/09/11/2434524/ministar-lilyana-pavlova-na-evropa--e-nuzhno-da-bade-edinna-i-obedinena-tryabva-da-napravim-vsichko-vazmozhno-da-obarnem-tendentsiyata-na-evroskeptitsizma.html", "text": "На Европа ѝ е нужно да бъде единна, обединена, да опитаме да направим всичко възможно да обърнем тенденцията на евроскептицизма. Това каза министърът на Българското председателство на Съвета на ЕС Лиляна Павлова на конференция, по повод навършването на 10 години от присъединяването на България към ЕС и предстоящото председателство на Съвета на ЕС, предаде репортер на Агенция „Фокус“. „Избрахме девиза „Съединението прави силата“ - дава много силна заявка. 140 години по-късно за България е валидно повече от всякога, валидно е и за Европа“, заяви тя. „България, празнувайки 10 години от своето членство в ЕС, поемайки Председателството в един не лек, критичен момент за ЕС, ще има възможност да участва във формирането на политиките за бъдещето на Европа и Балканите“, обясни Лиляна Павлова. „10 години след членството ни в ЕС се променихме много, постигнахме много, подобрихме макроикономическите си показатели и инфраструктурата“, заяви тя. „Важната задача са младите хора, които имат възможността да живеят свободно в Европа и да учат, да се върнат в България“, коментира министърът. „На 13 септември предстои председателят на ЕК да направи важна заявка, която заедно със всички наши партньори да реализираме на практика. Това е посланието за бъдещето на Европа“, каза още тя.\r\nБиляна ИВАНОВА", "date": "2017.09.11", "title": "Министър Лиляна Павлова: На Европа ѝ е нужно да бъде единна и обединена, трябва да направим всичко възможно да обърнем тенденцията на евроскептицизма"}
{"url": "http://www.focus-news.net/news/2017/09/11/2434525/smolyan-izlozhba-nosiite-na-karpatskiya-baseyn-shte-bade-predstavena-v-rim-stoyu-shishkov.html", "text": "В РИМ „Стою Шишков“ – Смолян ще бъде представена изложба „Носиите на Карпатския басейн“, като с с нея се поставя началото на инициативите на Регионален исторически музей „Стою Шишков“ – Смолян по повод Европейските дни на наследството. Това каза за Радио „Фокус“ – Смолян Златка Петрова – главен уредник на историческия музей в града. Програмата започва днес с откриване на изложба на Унгарския културен институт в София и завършва на 30 септември с отворени врати на постоянна експозиция и временни изложби в музея. Изложбата „Носиите на Карпатския басейн“ на Унгарския културен институт в София ще гостува на РИМ „Стою Шишков“ – Смолян от днес до 6 октомври, официалното й откриване е от 17.00 часа. Петрова обясни, че самата изложба е поглед върху сбирката на частния колекционер Дьорд Барна. Тя представя богата колекция, съдържаща 280 носии от 19 региона и 120 селища. Сбирката показва празничните носии от селата в периода от края на XIX до средата на XX век на четирите големи региона на Карпатския басейн – Задунавието, Фелвидек (днешна Словакия), Алфьолд (Голямата унгарска равнина) и Трансилвания. \r\nЕдна от най-живописните части на традиционната европейска селска култура са разнообразните носии на различните народи, етнографски групи и региони. Унгарското селско облекло се формира паралелно със стиловите епохи на народното изкуство. Пред втората половина на XIX век, с навлизането на фабричните тъкани, дрехите – особено женското облекло – се превръщат в подходящ израз на специфичните особености на даден регион или селище. Облеклото като система от символи издава обществения статус, възрастта, семейното положение на своя притежател, подсказва за различните празнични поводи, може да бъде подходящо дори за изразяване на лични чувства, каза още Петрова. По думите й, богатството от форми на народната носия се определя от приетия в местната общност идеал за красота, който се променя според епохата. Дребните елементи в носията често се променят и под влияние на променящият се вкус на всяко следващо поколение, на модата и модернизацията. Организатори на инициативите, посветени на Европейските дни на наследството, които се провеждат в Смолян са РИМ „Стою Шишков” – Смолян, съвместно с Община Смолян и Kлуб „Приятели на РИМ „Стою Шишков” – Смолян.\r\nДаниела БОЙКОВА", "date": "2017.09.11", "title": "Смолян: Изложба „Носиите на Карпатския басейн“ ще бъде представена в РИМ „Стою Шишков“"}
{"url": "http://www.focus-news.net/news/2017/09/11/2434526/pregled-na-osnovnite-temi-v-pazardzhishkiya-pechat.html", "text": "На първата си страница вестник „Пазарджишка Марица“ отделя място за здравни теми. „Спасиха ръчичките на 11-месечно бебе“ пише изданието. Става дума за случай от преди два месеца с дете, което е изгорило ръцете си, а операцията по възстановяването му е направена в болницата в Панагюрище. На втора страница водеща е темата „Защо е празно езерото в парк „Стадиона?“ Вестникът уточнява, че след ремонт на дъното има големи загуби на вода и в момента езерото е източено. Друга тема от втора страница е подготовката за първия учебен ден. „Шест екипа връщат отпадналите в клас“, пише „Марица“. Те са сформирани на територията на община Велинград. \r\nВодещо заглавие от следващата страница на изданието е „Кукленият театър стана свърталище на бездомници“. Вестникът коментира, че сградата на булевард „Георги Бенковски“ е в окаяно състояние и ще бъде включена в бюджета на общината едва следващата година. Следващата страница е заета от темата за пострадалото дете в детска градина в Панагюрище под заглавието „Нищят сигнал за побой в детска градина“. Изданието допълва, че родители са застанали в подкрепа на обвинената учителка. На следващата страница на вестника е поместено интервю с д-р Йордан Йорданов, извършил пластичната операция по възстановяването на изгорените ръчички на 11-месечното бебе.", "date": "2017.09.11", "title": "Преглед на основните теми в пазарджишкия печат"}
{"url": "http://www.focus-news.net/news/2017/09/11/2434527/veliko-tarnovo-s-18-sm-se-e-povishilo-nivoto-na-reka-dunav-kray-svishtov.html", "text": "С 18 см се е повишило нивото на река Дунав при Свищов за изминалото денонощие, съобщиха от хидрометеорологичната станция в града. Водният стоеж на реката е 89 см. \r\nТемпературата на водата e 23.3 градуса.", "date": "2017.09.11", "title": "Велико Търново: С 18 см се е повишило нивото на река Дунав край Свищов"}
{"url": "http://www.focus-news.net/news/2017/09/11/2434528/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "В статия за националния ежедневник Die Frankfurter Rundschau федералният министър на правосъдието на ФРГ Хайко Маас предупреждава, че много от точките в предизборната програма на популистката партия „Алтернатива за Германия“ нарушават конституцията на страната.\r\n„За първи път от 1949 г. насам петпроцентната бариера може да бъде преодоляна от партия, чиято програма отчасти е противоконстуционна“, пише Маас в коментар за изданието.\r\nСъгласно думите на министъра, политиката на партията на Фрауке Петри в областта на религията, семейството, наказателното право и европейската интеграция влизат в открито противоречие с чл. 1, 3, 4 и 23 от Основния закон на ФРГ – за достойнството на човека,  презумцията за невинност, равенството между половете и религиозната свобода. \r\nИскането на пълна забрана за минарета на територията на Германия е несъвместимо с конституцията. „Разбира се, всяка религия трябва да се подчинява на действащия в Германия конституционен ред. Но чл. 3 и чл. 4 от Основния закон гарантират свобода на вероизповедание и забраняват дискриминацията по признак на религиозна принадлежност или убеждения“, припомня правосъдният министър. \r\nМаас отбелязва, че подобна идеология е сравнима с тази на националсоциализма, която в крайна сметка доведе до убийството на милиони.  \r\n*** След миналогодишния опит за държавен преврат в Турция хиляди държавни служители бяха освободени от служба, а мнозина от тях дори бяха арестувани. По данни на федералния министър на вътрешните работи на ФРГ Томас де Мезиер оттогава насам стотици, засегнати от мерките на управляващите в Анкара, са кандидатствали за убежище в Германия, пише изданието Der Spiegel.\r\nСред тях са 250 души с турски дипломатически паспорт и 365 титуляри на т.нар. служебни паспорти, поясни германският министър, цитирайки данни, актуални към края на август 2017 г. Те включват и членовете на семействата на потърсилите закрила в Германия. \r\nЗа Томас де Мезиер броят им е „значителен, но и изключително голям“. Федералната служба за миграция и бежанци третира всеки от тези случаи „като всички останали, съгласно закона\".\r\nОтношенията между Берлин и Анкара са напрегнати от месеци. Причината е свързана с редицата арести на германски граждани в Турция по политически причини. Ситуацията провокира германските политици да призоват за незабавно прекратяване на преговорите за турското членство в Европейския съюз, а също и за преустановяване на оръжейния износ за страната.\r\n***  Макар федералното правителство в Берлин да декларира желание за засилване на икономическия натиск върху Анкара, данните показват, че управляващите в Германия не се колебаят в одобрението на оръжейни доставки в Турция за милиони, коментира националният ежедневник Die Welt.\r\nНапрежението в двустранните отношения изглежда не се отразява върху оръжейните сделки – от началото на 2017 г. Германия е одобрила износ на оръжия в Турция на обща стойност над 25 млн. евро. \r\nВсе пак стойността на одобрения износ на въоръжение за страната-партньор от НАТО е по-ниска, в сравнение с данните от първите осем месеца на 2018 г. Това може да се заключи от отговора на Министерство на икономиката, даден по искане на „зеления“ депутат Йозджан Мутлу.\r\nСъгласно представените данни, до края на месец август са издадени 99 лицензи за износ на оръжие. Тяхната обща стойност възлиза на малко над 25 млн. евро. В действителност сумата може да се окаже дори по-висока, тъй като федералното правителство не разкрива информация за стойността на три допълнителни разрешения.\r\nНо между януари и август 2016 г. са издадени 158 разрешения за износ в размер на над 69 млн. евро, се посочва в съобщението на Министерството на икономиката.\r\nМутлу призова за незабавно прекратяване на оръжейния износ за Турция, тъй като до този момент „Анкара не възприема сериозно заплахите от Берлин“.\r\n*** След миналогодишния опит за държавен преврат в Турция хиляди държавни служители бяха освободени от служба, а мнозина от тях дори бяха арестувани. По данни на федералния министър на вътрешните работи на ФРГ Томас де Мезиер оттогава насам стотици, засегнати от мерките на управляващите в Анкара, са кандидатствали за убежище в Германия, пише изданието Der Spiegel.\r\nСред тях са 250 души с турски дипломатически паспорт и 365 титуляри на т.нар. служебни паспорти, поясни германският министър, цитирайки данни, актуални към края на август 2017 г. Те включват и членовете на семействата на потърсилите закрила в Германия. \r\nЗа Томас де Мезиер броят им е „значителен, но и изключително голям“. Федералната служба за миграция и бежанци третира всеки от тези случаи „като всички останали, съгласно закона\".\r\nОтношенията между Берлин и Анкара са напрегнати от месеци. Причината е свързана с редицата арести на германски граждани в Турция по политически причини. Ситуацията провокира германските политици да призоват за незабавно прекратяване на преговорите за турското членство в Европейския съюз, а също и за преустановяване на оръжейния износ за страната.\r\n*** След интензивни дипломатически консултации зад кулисите, в понеделник Съветът за сигурност на ООН отново ще проведе заседание за напрежението около Северна Корея и е напълно възможно да бъде гласувано налагането на нови санкции срещу режима в Пхенян, съобщава германският национален ежедневник Die Frankfurter Allgemeine Zeitung.\r\nЗаседанието в Ню Йорк е планирано за 22 часа българско време. Срещата обаче може да бъде отложена или отменена - или да приключи без гласуване. Причината – според мнозина експерти е малко вероятно Китай да подкрепи новия пакет санкции срещу Северна Корея. Към момента Пекин, който е единственият значителен търговски партньор на изолираната страна, спря вноса на желязо, морски дарове, олово, въглища и руда.\r\nДори търговска сила като Германия отдавна престана да играе роля във външната търговия на Северна Корея. Въпреки това обменът на стоки между Пхенян и Берлин не е спрял напълно: според последните данни на Федералната статистическа служба през месец май Германия е внесла от Северна Корея стоки на стойност 1,2 млн. долара. Доставените стоки са на стойност 321 хил. евро.\r\nПрез миналата година германският износ в Северна Корея възлиза на около 5,7 млн. евро, а вносът достига 4,0 млн. евро. От Северна Корея се използват основно метали и метални изделия. Доставяни в Северна Корея са предимно фармацевтични продукти и машини.\r\n***", "date": "2017.09.11", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/09/11/2434529/plovdiv-otnovo-vaznikna-pozhar-v-sklada-v-selo-shishmantsi-koyto-gorya-prez-mesets-yuni.html", "text": "Отново възникна пожар в склада в село Шишманци, който горя през месец юни. Това съобщи за Радио „Фокус“ – Пловдив инспектор Цвятко Дешев, говорител на РД ПБЗН – Пловдив. Сигналът е бил подаден в 02.24 часа тази нощ. На място са изпратени 4 противопожарни автомобила. \r\n„Мащабът на пожара този път е по-малък, в момента само тлее – не гори“, обясни инспектор Дешев. Фадроми разчистват, за да може екипите да обливат с вода.\r\nЦветана ТОНЧЕВА", "date": "2017.09.11", "title": "Пловдив: Отново възникна пожар в склада в село Шишманци, който горя през месец юни"}
{"url": "http://www.focus-news.net/news/2017/09/11/2434530/ministar-lilyana-pavlova-tryabva-da-badem-balansirani-i-da-tarsim-konsensusa-za-da-bade-predsedatelstvoto-ni-uspeshno.html", "text": "Най-важното, за да бъде успешно Председателството е да успеем да бъдем балансирани, неутрални, когато председателстваме, не за сметка на това да не защитаваме българските приоритети. Да бъдем балансьор - този, който ще търси баланса и консенсуса. Това каза министърът на Българското председателство на Съвета на ЕС Лиляна Павлова на конференция, по повод навършването на 10 години от присъединяването на България към ЕС и предстоящото председателство на Съвета на ЕС, предаде репортер на Агенция „Фокус“. „Имаме амбициозната цел да проведем среща на върха през май месец с основна заявка- европейската перспектива за Балканите“, заяви тя. „Нямаме намерение или очаквания, трябва да сме много внимателни, не можем да си позволим да даваме фалшиви очаквания на гражданите на Балканите“, уточни Лиляна Павлова. По думите ѝ страната ни може да даде реалистичен план, който страните от Западните Балкани да изпълнят, за да вървят по пътя към членството в ЕС. „Приоритет №1 към Западните Балкани е свързаността - въздушна, енергийна, пътна, железопътна, дигитална. Тя може да бъде усетена от всеки един гражданин“, посочи министърът и допълни, че другите два важни приоритета са сигурността и перспективата за разширяването на ЕС към Западните Балкани.\r\nБиляна ИВАНОВА", "date": "2017.09.11", "title": "Министър Лиляна Павлова: Трябва да бъдем балансирани и да търсим консенсуса, за да бъде Председателството ни успешно"}
{"url": "http://www.focus-news.net/news/2017/09/11/2434532/razgrad-71-godishen-mazh-e-pochinal-sled-padane-ot-darvo.html", "text": "71-годишен мъж е починал след падане от дърво при бране на орехи. Това съобщиха от Областната дирекция на МВР – Разград. Инцидентът е станал около 17.40 часа вчера в гориста местност в землището на село Балкански. Роденият в Италия и живущ в село Осенец с инициали Р.М. паднал от орехово дърво с височина 3 метра. С множество фрактури и в състояние на кома пострадалият е откаран в Разградската болница, където по-късно е починал.", "date": "2017.09.11", "title": "Разград: 71-годишен мъж е починал след падане от дърво"}
{"url": "http://www.focus-news.net/news/2017/09/11/2434533/hristo-smolenov-ekspert-po-antiterorizam-terorizmat-organizatsiite-si-meni-no-gospodarite-ne.html", "text": "Вижте многото лица на тероризма и си направете извод, за който ние българите казваме с пословицата: „Вълкът козината си мени, но нрава - не“. По повод на тероризма бих казал: „Тероризмът организациите си мени, но господарите -\r\n не“. Това каза в интервю за Агенция „Фокус“ експертът по антитероризъм и национална сигурност Христо Смоленов по повод 16-ата годишнина от самоубийствените атентати на 11 септември в САЩ. „Какво стана за последните 16 години? Световната мрежа „Ал-Кайда“ беше поставена под прицел и доста силно раздрусана, а може би преформатирана от тези, които я бяха създали, предварително. След „Ал-Кайда“, когато беше убит и нейният световен лидер Осама бин Ладен, всички смятаха, че е краят на тероризма. Напротив, хората, които имат едно трезво отношение към това жестоко явление, знаеха много добре, че предстои драматично преформатиране на тероризма и той се възобнови под формата на „Ислямска държава“. Една организация, която вече не е мрежа, а придоби всички основни белези на една протодържава“, обясни Смоленов.\r\nСпоред него тероризмът наистина е удар по нашия начин на живот и по това, което наричаме цивилизован или християнски начин на живот. „Аз не искам тук да изпадам в религиозна диференциация на нещата, защото съвременният тероризъм с не по-малка сила и жестокост удря и ислямските общности. Бих казал даже, че над 90% от преките жертви на терористични актове по света са хора, изповядващи исляма. Всъщност мога да конкретизирам нещата така – тероризмът представлява проява на преднамерено водена култова война“, допълни той. По думите му това, което се случва в ислямския свят, е също култова война между сунити и шиити. „Може би някой инвестира в това противопоставяне, но то по принцип съществува от много столетия и за съжаление, в 21 век придоби отровни измерения“, каза още Христо Смоленов. \r\nЛюба АЛЕКСИЕВА", "date": "2017.09.11", "title": "Христо Смоленов, експерт по антитероризъм: Тероризмът организациите си мени, но господарите - не"}
{"url": "http://www.focus-news.net/news/2017/09/11/2434534/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-septemvri.html", "text": "„Софийска вода” временно ще прекъсне водоснабдяването в някои части на столицата на 12 септември, съобщиха от дружеството. Във вторник във връзка с направа на връзки на улични водопроводи на ул. „Цар Асенов път“, с. Бистрица, се налага спиране на водоподаването от 9:00  до 21:00 часа на клиентите на „Софийска вода”, живеещи в района на: вилна зона „Беликата“, вилна зона „Батийница“, вилна зона „Бяла нива“, вилна зона „Дебело Гуно“, вилна зона“ Косанин дол“, вилна зона „Градище“, вилна зона „Ловджийска чешма“ и с.Кокаляне. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:  \r\nвилна зона“ Косанин дол“ – ул. „Карачаир“ и ул. „Зебел“\r\nвилна зона „Беликата“ – на входа на вилната зона\r\nвилна зона „Бяла нива“ – ул. „Горна Батийница“ \r\nВъв вторник във връзка с направа на връзки на улични водопроводи на бул. „Президент Линкълн“, кв. „Овча купел“  се налага спиране на водоподаването от 9:00  до 21:00 часа на клиентите на „Софийска вода”, живеещи в района на: бл.601, бл. 602, бл. 604, бл. 605; ул. „Първенец“, по ул. „Лиляче“ от бул. „Президент Линкълн“ до бл. 602. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  между бл. 604 и бл. 606.\r\nВъв вторник във връзка с изграждане на сградно водопроводно отклонение на ул. „Люлин планина“, Център  се налага спиране на водоподаването от 9:00 до 18:00 часа на клиентите на „Софийска вода”, живеещи в района на: по ул. „Люлин планина“ от ул. „Доспат“ до ул. „Шандор Петьофи“; по ул. „Доспат“ от ул. „Дукатска планина“ до ул. „Св. Иван Рилски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Доспат“ ъгъла с ул. „Люлин планина“.\r\nВъв вторник във връзка с изграждане на сградно водопроводно отклонение на ул. „Асенова крепост“, кв. „Подуене“  се налага спиране на водоподаването от 10:00  до 19:00 часа на клиентите на „Софийска вода”, живеещи в района на: ул. „Погледец“, ул. „Царичина“, ул. „Асенова крепост“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Асенова крепост“ ъгъла с ул. „Царичина“.\r\nВъв вторник във връзка с подмяна на сградно водопроводно отклонение на ул. „Криволак“, с. Бистрица  се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nул. „Криволак“, по ул. „Ивайло“ от ул. „Криволак“ до ул. „Младен Ангелов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Криволак“, ъгъла с ул. „Ивайло“.", "date": "2017.09.11", "title": "„Софийска вода” временно ще прекъсне водоснабдяването в някои части на столицата на 12 септември"}
{"url": "http://www.focus-news.net/news/2017/09/11/2434535/ministar-lilyana-pavlova-ochakvame-okonchatelniyat-variant-na-natsionalnata-programa-za-balgarskoto-predsedatelstvo-da-bade-priet-v-nachaloto-na-dekemvri.html", "text": "Окончателен вариант на Националната програма за Българското председателство очакваме да бъде приет в началото на декември. Това каза министърът на Българското председателство на Съвета на ЕС Лиляна Павлова на конференция, по повод навършването на 10 години от присъединяването на България към ЕС и предстоящото председателство на Съвета на ЕС, предаде репортер на Агенция „Фокус“. „От септември до ноември предстои да проведем редица обществени обсъждания в Народното събрание и с неправителствени организации, за да можем в края на ноември да обобщим резултатите и да направим завършена версия на Националната ни програма“, обясни тя. „Премиерът Бойко Борисов създаде Висш консултативен политически съвет с подкрепата на европейски политици, с които да работим за налагането на приоритетите ни и те да бъдат посланици на Българското председателство“, посочи Лиляна Павлова и допълни, че сред членовете на борда са Симеон Сакскобурготски и Росен Плевнелиев. „През октомври ще бъде първата среща на този борд“, коментира тя. Министърът посочи, че откриването на Българското председателство ще бъде на 4 януари в Народния театър „Иван Вазов“. На конференцията присъстват председателят на ПГ на ГЕРБ и зам.-председател на партията Цветан Цветанов, кметът на София Йорданка Фандъкова, ръководителят на Представителството на ЕК в България Огнян Златев и народни представители от ГЕРБ. \r\nБиляна ИВАНОВА", "date": "2017.09.11", "title": "Министър Лиляна Павлова: Очакваме окончателният вариант на Националната програма за Българското председателство да бъде приет в началото на декември"}
{"url": "http://www.focus-news.net/news/2017/09/11/2434536/sport-tsvetana-pironkova-otstapi-s-20-pozitsii-v-svetovnata-ranglista.html", "text": "Цветана Пиронкова отстъпи с 20 позиции в световната ранглиста и през новата седмица е поставена под номер 156.\r\nВтората ракета на България при жените – Виктория Томова, пада с три места надолу до 158-мо място. \r\nИспанката Гарбине Мугуруса е новият номер едно в световната ранглиста при жените. На второ място остава румънката Симона Халеп. Елина Свитолина от Украйна се изкачи до трето място.", "date": "2017.09.11", "title": "Спорт: Цветана Пиронкова отстъпи с 20 позиции в световната ранглиста"}
{"url": "http://www.focus-news.net/news/2017/09/11/2434537/blagoevgrad-zapochva-porednoto-izdanie-na-traditsionen-esenen-panair-v-gotse-delchev.html", "text": "Започва поредното издание на традиционен есенен панаир в Гоце Делчев. Това съобщи за Радио „Фокус“ - Пирин Даниела Крантева, главен експерт „Връзки с обществеността“ в Община Гоце Делчев. Този традиционен есенен панаир е един от най-старите търговски форуми за региона. Той съществува още от времето, когато градът се е казвал Никополис Агнестум, така че наистина традицията е много стара, обясни Крантева. По думите й, панаирът се провежда всяка година в началото на месец септември, когато реколтата вече почти е прибрана и хората могат да се отдадат малко на веселие. Тя уточни, че панаирът ще бъде в града от днес до 17 септември, като всяка вече точно в 19,30 часа ще започва програма в района на бившата казарма в града. Даниела Крантева посочи, че днес за доброто настроение на жителите и гостите на Гоце Делчев ще се погрижат оркестър „Ивелия“ с ръководител Лефтер Георгиев-Лефко, Мариана Георгиева и фолк-певецът Галин.\r\nНатали СТЕФАНОВА", "date": "2017.09.11", "title": "Благоевград: Започва поредното издание на традиционен есенен панаир в Гоце Делчев"}
{"url": "http://www.focus-news.net/news/2017/09/11/2434538/dobrich-707-sa-parvoklasnitsite-v-grada-vsichki-shte-poluchat-ot-kmeta-yordan-yordanov-po-dve-zanimatelni-tetradki.html", "text": "В Първия учебен ден на 15 септември 707 първокласници ще прекрачат училищния праг в Добрич, съобщиха от пресцентъра на Общината. Всичките деца, които за първи път ще чуят училищния звънец, ще получат от кмета Йордан Йорданов по две занимателни тетрадки със символи на града с лично поздравление. Кметът ще открие Новата учебна година в СУ „Любен Каравелов“ в 09.00 часа и в ЕГ „Гео Милев“ в 10.00 часа. \r\nПрез тази година училищните ръководства сами решават в колко часа да открият Новата учебна година, но в повечето училища откриването ще започне в 09.00 часа с издигане на Националния Флаг и Химна на Република България. През учебната 2017/2018 година детските градини ще посрещнат за първи път около 500 деца в 20 групи, а в общинските училища ще се обучават около 8000 ученика в 350 паралелки. \r\nВ училищата са извършени частични ремонти на учебни кабинети, фоайета, подмяна на дограма, монтиране на ламинат, профилактика на отоплителни инсталации и др. на стойност 294 575 лв. Ремонтирана е фасадата на ОУ „Йордан Йовков“. Значителни ремонти дейности са извършени в ОУ „Хан Аспарух“, както и на помещенията в СУ „Св. Климент Охридски“, където ще функционира Центърът за природни науки и математика.\r\nВ общинските училища и детски градини са създадени нормални санитарни и хигиенни условия за безопасно обучение.\r\nЗакупени са и са доставени навреме необходимите учебници и учебни помагала за всички деца от подготвителните групи и ученици - без втори и шести клас, които ще бъдат осигурени до 15 септември 2017 г. на стойност около 245 хиляди лева. \r\nОбщина град Добрич изказва своята благодарност на всички училищни ръководства, педагози, служители, родители за проявената ангажираност и съпричастност, за да могат добричките деца да се обучават и възпитават в добри и качествени условия.", "date": "2017.09.11", "title": "Добрич: 707 са първокласниците в града – всички ще получат от кмета Йордан Йорданов по две занимателни тетрадки"}
{"url": "http://www.focus-news.net/news/2017/09/11/2434539/politika-sarbiya-v-belgrad-arestuvaha-pet-balgarki-ograbvali-chuzhdentsi.html", "text": "Служители на Министерството на вътрешните работи на Сърбия арестуваха пет гражданки на България, ограбвали чужденци в столицата Белград, съобщава местният вестник „Политика“. Уточнява се, че две от задържаните са малолетни. \r\nСъгласно разпространената информация, българките са арестувани в рамките на светкавична акция на полицията, задействана, след като полска гражданка е била ограбена в района на „Калемегдан“.\r\nДве от българките са заподозрени в ограбване на няколко китайски граждани на улица „Княз Михаил“  и на Студентския площад в центъра на сръбската столица. \r\nВсички задържани са предадени на Прокуратурата. Срещу тях е инициирано разследване.Тереза Герова", "date": "2017.09.11", "title": "„Политика“ (Сърбия): В Белград арестуваха пет българки, ограбвали чужденци"}
{"url": "http://www.focus-news.net/news/2017/09/11/2434540/afp-oon-alarmira-za-vazmozhnoto-izvarshvane-na-prestapleniya-sreshtu-chovechestvoto-vav-venetsuela.html", "text": "В понеделник върховният комисар на ООН по правата на човека Зейд Раад ал-Хюсеин изрази тревога във връзка с широко разпространените нарушения на правата на човека във Венецуела, предупреждавайки за възможното извършване на „престъпления срещу човечеството\" в латиноамериканската страна, предава AFP.\r\n„Моето разследване подсказва, че може да са извършени престъпления срещу човечеството\", алармира Зейд Раад Ал Хюсеин, като призова Съвета на ООН по правата на човека да организира международно разследване на нарушенията във Венецуела.Тереза Герова", "date": "2017.09.11", "title": "AFP: ООН алармира за възможното извършване на „престъпления срещу човечеството“ във Венецуела"}
{"url": "http://www.focus-news.net/news/2017/09/11/2434541/api-shte-se-podmenya-elektricheski-kabel-pri-km-34-na-magistrala-trakiya-shofyorite-da-karat-vnimatelno.html", "text": "Шофьорите да карат внимателно при км 34 на автомагистрала „Тракия“, където утре ще се подменя електрически кабел, съобщиха от пресцентъра на Агенция „Пътна инфраструктура”. През деня „Електроенергиен системен оператор“ ЕАД ще извършва подмяна на кабел, преминаващ над трасето на автомагистралата. Очаква се предвидените дейности да приключат и движението ще бъде нормализирано до 16.30 часа. Необходимо е шофьорите да карат внимателно и със съобразена скорост, спазвайки пътната сигнализация и указанията на „Пътна полиция“.", "date": "2017.09.11", "title": "АПИ: Ще се подменя електрически кабел при км 34 на магистрала „Тракия“ – шофьорите да карат внимателно"}
{"url": "http://www.focus-news.net/news/2017/09/11/2434542/dobrich-bezplatno-obuchenie-po-programirane-shte-se-provede-v-grada.html", "text": "Добрич е един от 38-те града, в които Софтуерният университет организира провеждането на безплатно обучение по „Основи на програмирането“, съобщиха от пресцентъра на Общината. Обучението се организира с подкрепата на Община Добрич. Кандидатстването, което се извършва на адрес: https://softuni.bg/apply и ще продължи до 28 септември включително. Курсът ще започне на 7 октомври и ще продължи 2 месеца. Мястото за провеждане на занятията ще е сградата на Младежки център Добрич. Курсът е подходящ за напълно начинаещи, без възрастови ограничения, без значение от нивото им на опит. Неговата цел е да запознае обучаващите се с основните концепции от света на софтуерната разработка, както и да създаде у тях една силна основа, в случай, че желаят да продължат своето развитие в тази насока. Мисията на Софтуерния университет е да предостави качествено и достъпно обучение на всички желаещи и чрез този проект ще се даде шанс на всички хора без начални познания, без възрастови или каквито и да е ограничения, да се включат и да се докоснат до невероятния свят на програмирането! По този начин Университет прави крачка напред към решаването на много значими обществени проблеми – младежката безработица и безработицата като цяло, недостига на квалифицирани кадри, както и липсата на подобни обучения в малките населени места.", "date": "2017.09.11", "title": "Добрич: Безплатно обучение по програмиране ще се проведе в града"}
{"url": "http://www.focus-news.net/news/2017/09/11/2434543/kyustendil-napraveno-e-identifitsirane-na-potrebnostite-ot-novi-priemni-semeystva-v-regiona.html", "text": "Направено е идентифициране на потребностите от нови приемни семейства в региона. Това каза пред Радио „Фокус” – Кюстендил Радостина Ночева, координатор на проект „Приеми ме” към Община Кюстендил. По думите й, към настоящия момент в общината има 36 утвърдени професионални приемни семейства, като в 29 от тях са настанете 34 деца, от които 8 с увреждания. Най-голям е броят на децата на възраст 6-14 години, които са 17. Социалните работници от Областния екип по приемна грижа отговарят за всички кандидати и приемни семейства на територията на община Кюстендил, както и за тези от общините Бобовдол и Дупница. \r\nВ изпълнение на поставената цел за планиране на необходимия брой приемни семейства за област Кюстендил се е провела междуинституционална среща, на която са идентифицирани потребностите за областта от набиране на нови приемни семейства, в съотношение с прогнозния потенциален брой на потребителите на услугата. В тази връзка е идентифицирана потребност от допълнителен брой приемни семейства като по три да бъдат за деца с увреждане, за деца над 12 години и за деца с проблеми в поведението, както и доброволни приемни семейства. За община Дупница е необходимо да бъдат утвърдени 10 семейства с профил на децата от 10 до 16 години, също така е необходимо да бъдат утвърдени и поне три професионални приемни семейства с профил на децата от 0 до 3 годишна възраст. За Бобошево също е идентифицирана нуждата от по едно доброволно и професионално семейство, а за Кочериново – две приемни семейства.\r\nВенцеслав ИЛЧЕВ", "date": "2017.09.11", "title": "Кюстендил: Направено е идентифициране на потребностите от нови приемни семейства в региона"}
{"url": "http://www.focus-news.net/news/2017/09/11/2434544/hristo-smolenov-ekspert-po-antiterorizam-evropa-se-okaza-obidno-nepodgotvena-za-edinno-protivodeystvie-na-terora-i-radikalizatsiyata.html", "text": "Европа се оказа обидно неподготвена да действа като единна организация от държави, които освен общ бюджет, би трябвало да имат и обща стратегия за опазване на своето население. Това каза в интервю за Агенция „Фокус“ експертът по антитероризъм и национална сигурност Христо Смоленов по повод 16-ата годишнина от самоубийствените атентати на 11 септември в САЩ. Според него се проявява значително лицемерие от страна на европейските управляващи кръгове по отношение на сигурността на отделните граждани. „Сякаш някой им забранява да се самоорганизират, да изграждат единна европейска структура за противодействие на терора и радикализацията. Сякаш някой предпочита Европа да зависи от чужди внушения по повод на тази сурова реалност, сякаш някой предпочита Европа да е бойно поле на съвременния тероризъм и да се случват такива неща, които станаха неотдавна и във Финландия, и в Барселона, на Уестминстър Бридж, в Брюксел, в Париж“, коментира Смоленов. \r\nСпоред него Европа трябва да изгради своя агенция за противодействие на радикализацията и терора, но изглежда някой пречи на европейските лидери, които проявяват зависимост по това направление. „Проявяват странно безхаберие и инерция на мисленето, в резултат на което все още Европа е напълно разграден двор. В този смисъл България има някои предимства, защото има историческа памет и рефлекс за самосъхранение в българския народ, който не може да бъде приспан с евролицемерие. Този рефлекс е моето основание за оптимизъм. Ние можем и трябва да даваме пример на обединяваща се, но недообединена Европа какво трябва да се прави по въпроса за противодействието на радикализацията. Ние сме пилотен проект на ЕС, който трябва да бъде обобщен, а не смачкан от евробюрокрацията в интерес на лицемерни твърдения, че трябва да проявяваме солидарност“, допълни Смоленов. По думите му всички сме за солидарност, но не и за „глупаво обръщане на гръб на тези заплашващи цивилизацията ни събития, които наричаме тероризъм“. \r\nЛюба АЛЕКСИЕВА", "date": "2017.09.11", "title": "Христо Смоленов, експерт по антитероризъм: Европа се оказа обидно неподготвена за единно противодействие на терора и радикализацията"}
{"url": "http://www.focus-news.net/news/2017/09/11/2434545/pazardzhik-institutsii-ot-sistemata-na-preduchilishtnoto-i-uchilishtnoto-obrazovanie-v-peshtera-imat-gotovnost-za-zapochvane-na-novata-uchebna-godina.html", "text": "Общинските институции от системата на предучилищното и училищното образование в община Пещера имат готовност за започване на новата учебна 2017/2018 година. Това съобщи за Радио „Фокус“ – Пазарджик Стоян Йовчев от Общината. Той обясни, че са осигурени необходимите условия за обезпечаване на образователно-възпитателния процес през учебната година. „Очакваният общ брой деца, които ще се обучават и възпитават в детските градини през учебната 2017/2018 г. е 539, от тях 202 подлежат на задължителна предучилищна подготовка. Във всички детски градини са извършени необходимите ремонти и подменено обзавеждане, за да посрещнат децата при максимално добри условия“, уточни Йовчев. \r\n1 379 е очакваният брой на учениците в общинските училища през новата учебна година. Прогнозният брой ученици за учебната 2017/2018 г. в професионалните гимназии е 288. „Материалната база на общинските училища е добра и през лятната ваканция с извършени частични ремонти само в две от тях“, каза още Стоян Йовчев.\r\nВаня НИКОЛОВА", "date": "2017.09.11", "title": "Пазарджик: Институции от системата на предучилищното и училищното образование в Пещера имат готовност за започване на новата учебна година"}
{"url": "http://www.focus-news.net/news/2017/09/11/2434546/dimitar-margaritov-kzp-koordiniranite-deystviya-mezhdu-institutsiite-mogat-da-stabilizirat-tendentsiyata-za-spad-na-narusheniyata.html", "text": "За спокойното протичане на летния туристически сезон и бързото преодоляване на някои изолирани опити на търговци да заблудят свои клиенти или да изискат от тях неоснователно допълнително заплащане положителна роля изигра създадената координация между институциите. Това каза председателят на Комисията за защита на потребителите (КЗП) Димитър Маргаритов пред ТВ+, съобщиха от комисията. „Нашата институция участва в създадените от вицепремиера Валери Симеонов, който координира политиките по туризъм, щабове заедно с колегите от МВР, НАП, Българската агенция по безопасност на храните и областните администрации. Това даде възможност за координирани усилия, които бяха от полза и за самите търговци. Вместо всеки да влиза при тях всеки ден и да извършва проверки само за това, за което той отговаря, имаше едни координирани действия, при които се осъществяваха съвместни инспекции. От една страна, имаше самоконтрол по отношение на институциите, които влизат в търговските обекти, а от друга – не досаждахме излишно на хората, които в голямата част от случаите съвестно и коректно предоставяха услугите по отношение на туристическия продукт”, коментира Маргаритов.  \r\nТой изрази мнение, че ефектът от тази организация на контролната дейност е в няколко посоки. „Първо, че всеки конкретен случай, макар и нечесто срещан, може да получи медиен отзвук, според мен е добре, защото това влияе и на търговците самодисциплиниращо, и на потребителите, които осъзнават, че може да им се обърне внимание, когато има проблем. На второ място, фактът, че дори в края на сезона, за разлика от предишни периоди, има спокойствие, няма сигнали за драстично влошаване качеството на услугите, означава, че търговците си взимат бележка от това, което се случва”, каза още председателят. И добави, че според него това е правилната посока на работа с аргумента, че за пореден сезон нарушенията намаляват. \r\nМаргаритов посочи, че при извършени над 4000 проверки по Черноморието през лятото в 10% от случаите са констатирани нарушения и изрази предположение, че подобни резултати са валидни и за останалите институции. „Ако отбелязваме около 2-3% намаление на нарушенията спрямо предходни периоди и тези проценти се стабилизират, това е нещо, което ще ни превърне във все по-добра и желана туристическа дестинация”, обобщи той.", "date": "2017.09.11", "title": "Димитър Маргаритов, КЗП: Координираните действия между институциите могат да стабилизират тенденцията за спад на нарушенията"}
{"url": "http://www.focus-news.net/news/2017/09/11/2434547/hurryet-v-istanbul-shte-se-provede-shestoto-izslushvane-po-deloto-sreshtu-zhurnalisti-ot-dzhumhuriet.html", "text": "В понеделник, 11 септември, в Истанбул ще се проведе шестото изслушване по делото срещу 17 ръководители и журналисти от вестник „Джумхуриет“, сред които са главният редактор на вестника Мурат Сабунчу, Ахмет Шик, Кадри Гюрсел и карикатуристът Муса Карт, припомня турският ежедневник Hurriyet.\r\nЗа разлика от предходните пет изслушвания, шестото ще се състои в заседателна зала в затвора Силиври в Истанбул. \r\nНа петото заседание на 28 юли съдът разпореди освобождаването на седем от задържаните по делото, но удължи ареста на петима от журналистите, обвинени в „подкрепа на тероризма“. Съдът отказа да освободи журналистите Ахмед Шик, Кадри Гюрсел и Мурат Сабунчу, а бившият главен редактор на изданието Джан Дюндар бе оставен в ареста.\r\nОбвиненията срещу тях включват „членство във въоръжена терористична организация\" и „подпомагане на въоръжена терористична организация\". Ако бъдат признати за виновни, те са изправени пред присъди за лишаване от свобода за срок до 43 г.Тереза Герова", "date": "2017.09.11", "title": "Hurryet: В Истанбул ще се проведе шестото изслушване по делото срещу журналисти от „Джумхуриет“"}
{"url": "http://www.focus-news.net/news/2017/09/11/2434548/api-do-1730-chasa-shofyorite-da-se-dvizhat-s-povisheno-vnimanie-pri-km-165-na-magistrala-trakiya-v-posoka-sofiya-poradi-remont-na-mantinela.html", "text": "До 17.30 часа днес шофьорите да се движат с повишено внимание при км 165 на автомагистрала „Тракия”, в посока София, поради ремонт на мантинела в средната разделителна ивица. Това съобщиха от пресцентъра на Агенция „Пътна инфраструктура”. Движението се пренасочва от изпреварващата в активната лента.", "date": "2017.09.11", "title": "АПИ: До 17.30 часа шофьорите да се движат с повишено внимание при км 165 на магистрала „Тракия”, в посока София, поради ремонт на мантинела"}
{"url": "http://www.focus-news.net/news/2017/09/11/2434549/dobrich-tetradkite-koito-shte-podari-kmetat-yordan-yordanov-na-vseki-parvoklasnik-v-grada-sa-po-matematika-i-pisane.html", "text": "707 първокласници, които за първи път ще прекрачат училищния праг и ще чуят звънеца ще получат по две занимателни тетрадки със символи на Добрич, съобщиха от пресцентъра на Общината. Тетрадките, които ще им подари кметът Йордан Йорданов, са за упражнения по математика и писане и ще служат на децата за подготовка по едни от най-обичаните предмети. Те съдържат снимки на часовниковата кула в АЕМО „Стария Добрич“ и на паметника на Освободителя на Добруджа ген. Иван Колев с кратки обяснителни текстове, които целят да възпитат у децата обич към родния край и неговата история. \r\nВсяка тетрадка е с лично поздравление на кмета Йордан Йорданов, което гласи: „ Мило дете, днес е твоят Първи учебен ден. Предстоят ти дни в един интересен свят, който ти ще опознаеш и обикнеш. Свят, до който ще те заведе любимият учител, ще се докоснеш до буквара и ще разбереш, колко е хубаво да имаш много нови приятели. Подарявам ти тези образователни тетрадки със символите на нашия роден край и ти пожелавам да научиш българските букви и да се срещнеш с незабравими и вълнуващи герои, които ще те научат да бъдеш добър и да уважаваш семейството си“. Кметът призовава децата да се гордеят със славната история на Добрич и да бъдат примери за своите връстници. Той им пожелава здраве, да намерят своята врата към света и да имат нестихваща жажда за знание.", "date": "2017.09.11", "title": "Добрич: Тетрадките, които ще подари кметът Йордан Йорданов на всеки първокласник в града, са по математика и писане"}
{"url": "http://www.focus-news.net/news/2017/09/11/2434550/ministar-lilyana-pavlova-v-kraya-na-may-ili-nachaloto-na-yuni-v-sofiya-shte-bade-provedena-sreshta-vav-format-es-sasht-kato-chast-ot-programata-na-predsedatelstvoto.html", "text": "Като част от календара на Българското председателство в София ще бъде проведена среща във формат ЕС-САЩ в края на май или началото на юни. Това каза министърът на Българското председателство на Съвета на ЕС Лиляна Павлова в отговор на въпрос на Соломон Паси дали Българското председателство ще спомогне за отношенията между Европа и САЩ, по време на конференция по повод навършването на 10 години от присъединяването на България към ЕС и предстоящото председателство на Съвета на ЕС, предаде репортер на Агенция „Фокус“. „Среща ще има и в България, отчитайки значимостта на отношенията и темата и проблематиката на тази област“, посочи тя. „В САЩ планираме също голямо събитие като част от културната програма за Председателството именно за засилване на взаимоотношенията със САЩ във всички направления“, обясни Лиляна Павлова. „Имаме планирани поредица събития, имахме среща с посланиците и с търговските представители на България по света. Планираме и специални визити, които да бъдат направени в няколко щата по определена тематика“, каза още министърът.\r\nБиляна ИВАНОВА", "date": "2017.09.11", "title": "Министър Лиляна Павлова: В края на май или началото на юни в София ще бъде проведена среща във формат ЕС-САЩ като част от програмата на Председателството"}
{"url": "http://www.focus-news.net/news/2017/09/11/2434551/lokalno-makedoniya-srabski-biznes-magnat-izrazi-ambitsii-za-premierskiya-post-v-stranata.html", "text": "Сръбският бизнес магнат Боголюб Карич сподели, че има амбиции да стане министър-председател на страната, уточнявайки, че до този момент не е разговарял с президента Александър Вучич по въпроса, пише македонското електронно издание „Локално“. \r\n„Моите амбиции са да бъде премиер на Сърбия и ще работя, за да ги осъществя“, подчерта сръбският милионер пред белградския вестник Blic. Същевременно обаче Карич увери, че не планира да измести от поста сегашния премиер Ана Бърнабич.\r\n„Търпелив съм, ще дойде и моето време“, отбеляза Карич. Тереза Герова", "date": "2017.09.11", "title": "„Локално“ (Македония): Сръбски бизнес магнат изрази амбиции за премиерския пост в страната"}
{"url": "http://www.focus-news.net/news/2017/09/11/2434552/haskovo-dnevniyat-tsentar-za-detsa-i-vazrastni-s-uvrezhdaniya-marina-praznuva-17-ti-rozhden-den.html", "text": "Кметът на Община Хасково Добри Беливанов бе гост на празника по повод 17-тия рожден ден на Дневния център за деца и възрастни с увреждания „Марина“. Той поздрави децата и благодари на персонала на центъра за изключителните грижи и внимание, които полагат към възпитаниците си. Това съобщиха от пресцентъра на Община Хасково. Кметът подари огромна торта на децата и статуетка на „Св. Богородица“, която да ги пази и окриля. \r\nВ дома се полагат грижи за 62 деца и младежи с увреждания. Децата рецитираха стихчета, пяха песни и представиха драматизация на приказката „Дядо вади ряпа“. Паралелно с празника в ДЦДВУ „Марина“ бе организиран благотворителен базар, средствата от който са за лечението на две хасковски цена Дани и Хриси. Кметът си избра икони на „Света Богородица“\r\nПразникът бе уважен и от зам.-кмета Милена Трендафилова, както и от директора на дирекция \"Хуманитарни дейности и обслужване на населението\" Златка Караджова, началника на отдел \"Здравеопазване и социални дейности\" Емилия Стефанава и нейния екип.", "date": "2017.09.11", "title": "Хасково: Дневният център за деца и възрастни с увреждания „Марина“ празнува 17-ти рожден ден"}
{"url": "http://www.focus-news.net/news/2017/09/11/2434553/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Сръбският бизнес магнат Боголюб Карич сподели, че има амбиции да стане министър-председател на страната, уточнявайки, че до този момент не е разговарял с президента Александър Вучич по въпроса, пише македонското електронно издание „Локално“. \r\n„Моите амбиции са да бъде премиер на Сърбия и ще работя, за да ги осъществя“, подчерта сръбският милионер пред белградския вестник Blic. Същевременно обаче Карич увери, че не планира да измести от поста сегашния премиер Ана Бърнабич.\r\n„Търпелив съм, ще дойде и моето време“, отбеляза Карич.\r\n*** Служители на Министерството на вътрешните работи на Сърбия арестуваха пет гражданки на България, ограбвали чужденци в столицата Белград, съобщава местният вестник „Политика“. Уточнява се, че две от задържаните са малолетни. \r\nСъгласно разпространената информация, българките са арестувани в рамките на светкавична акция на полицията, задействана, след като полска гражданка е била ограбена в района на „Калемегдан“.\r\nДве от българките са заподозрени в ограбване на няколко китайски граждани на улица „Княз Михаил“  и на Студентския площад в центъра на сръбската столица. \r\nВсички задържани са предадени на Прокуратурата. Срещу тях е инициирано разследване.\r\n*** В понеделник, 11 септември, в Истанбул ще се проведе шестото изслушване по делото срещу 17 ръководители и журналисти от вестник „Джумхуриет“, сред които са главният редактор на вестника Мурат Сабунчу, Ахмет Шик, Кадри Гюрсел и карикатуристът Муса Карт, припомня турският ежедневник Hurriyet.\r\nЗа разлика от предходните пет изслушвания, шестото ще се състои в заседателна зала в затвора Силиври в Истанбул. \r\nНа петото заседание на 28 юли съдът разпореди освобождаването на седем от задържаните по делото, но удължи ареста на петима от журналистите, обвинени в „подкрепа на тероризма“. Съдът отказа да освободи журналистите Ахмед Шик, Кадри Гюрсел и Мурат Сабунчу, а бившият главен редактор на изданието Джан Дюндар бе оставен в ареста.\r\nОбвиненията срещу тях включват „членство във въоръжена терористична организация\" и „подпомагане на въоръжена терористична организация\". Ако бъдат признати за виновни, те са изправени пред присъди за лишаване от свобода за срок до 43 г.\r\n*** Техническите екипи, представляващи международни кредитори на Гърция, се очаква да се завърнат в Атина в понеделник, за да разговарят за продължаващите реформи в страната – среща, която ще павира пътя за връщането на шефовете на мисията следващия месец, преди да бъде направено ново преразглеждане на спасителните програми, припомня електронното издание Ekathimerini.\r\nСпоред източници, наблюдателите  имат притеснения в четири ключови области. Това са трудовата реформа, промените в закона за държавната служба, данъчното облагане и т.нар. затворени професии. \r\nЧуждестранните одитори многократно настояваха гръцките власти да намалят броя на работниците, наети на краткосрочни договори. Вместо това техният брой се е увеличил от 47 хил. на 52 хил. \r\nДанъчното облагане е друг чувствителен въпрос. Смята се, че чуждестранните наблюдатели са раздразнени от въвеждането на някои данъчни облекчения, като например намаляването на данъка върху добавената стойност на селскостопанските продукти и услуги от 24% на 13%.\r\n***", "date": "2017.09.11", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/09/11/2434554/pernik-tsvetislava-tsvetkova-e-kandidatat-na-gerb-za-kmet-na-obshtina-tran.html", "text": "Цветислава Цветкова е кандидатът на ГЕРБ за кмет на Община Трън, съобщиха от пресцентъра на партията. Тя ще се яви на частичните местни избори на 8 октомври под номер 1 в интегралната бюлетина. Документите за нейната кандидатура бяха внесени за регистрация в Общинската избирателна комисия.\r\n„Вярвам, че жителите на Община Трън  ще изберат реалните решения за общината ни, като гласуват за екип от хора, които няма да ги подведат”, каза кандидатът на ГЕРБ. Цветислава Цветкова подчерта, че ако бъде избрана за кмет, ще продължи да работи за чиста трънска природа, за подобряване на инфраструктурата, за изграждане на нов водопровод и канализация и за разкриване на нови работни места. „Нека заедно да изградим по-добро бъдеще за нашата община и за нашите деца“, призова Цветкова.\r\nПрез месец юни Цветкова пое поста на временно изпълняваща длъжността кмет на Община Трън. Тя е доскорошен заместник-кмет на пограничната община. Има дългогодишен управленски опит. Завършила е висшето си образование в ЮЗУ „Неофит Рилски” – Благоевград, специалност педагогика.", "date": "2017.09.11", "title": "Перник: Цветислава Цветкова е кандидатът на ГЕРБ за кмет на Община Трън"}
{"url": "http://www.focus-news.net/news/2017/09/11/2434555/hristo-smolenov-ekspert-po-antiterorizam-balgariya-pazi-protivootrovata-sreshtu-savremennata-islyamistka-radikalizatsiya-evropa-teparva-tryabva-da-se-uchi-ot-nas.html", "text": "България пази противоотровата срещу съвременната ислямистка радикализация. Това каза в интервю за Агенция „Фокус“ експертът по антитероризъм и национална сигурност Христо Смоленов по повод 16-ата годишнина от самоубийствените атентати на 11 септември в САЩ. „Българската общественост проявява бдителност, която тепърва трябва да бъде окуражена и подкрепена. Бяхме първата държава в Европа, която беше взета на мушка от новия тип тероризъм, базиран на ислямистка радикализация. Отразихме първите атаки срещу хуманизма, срещу човечността. Съумяхме навремето да разбием престъпната организация, която беше взривила вагона за майки с деца пред Буново и още 5-6 атентата навсякъде по страната, които бяха организирани“, коментира Смоленов. Според него това тогава е минало някак си незабелязано в контекста на един порив към друг тип социална структура. „Ние в момента се връщаме към нашия опит и можем да сме много ценни на Европа с това, че България пази противоотровата срещу съвременната ислямистка радикализация. За тази цел обаче, нашите управляващи трябва да имат самочувствието да представят тази рецепта на обърканите евробюрократични свои колеги. Да им покажат, че от България Европа тепърва трябва да се учи“, каза още Христо Смоленов.  \r\nЛюба АЛЕКСИЕВА", "date": "2017.09.11", "title": "Христо Смоленов, експерт по антитероризъм: България пази противоотровата срещу съвременната ислямистка радикализация – Европа тепърва трябва да се учи от нас"}
{"url": "http://www.focus-news.net/news/2017/09/11/2434556/tsvetan-tsvetanov-gerb-zapadnite-balkani-sa-chast-ot-sredata-koyato-mozhe-da-doprinese-za-sigurnostta-na-es.html", "text": "Когато говорим за тема \"Сигурност\" трябва да имаме предвид, че Западните Балкани са част от тази среда, която може да допринесе за сигурността на ЕС. Това каза председателят на ПГ на ГЕРБ и зам.-председател на партията Цветан Цветанов на конференция по повод навършването на 10 години от присъединяването на България към ЕС и предстоящото председателство на Съвета на ЕС, предаде репортер на Агенция „Фокус“. „По доклад на Европол около 800 са гражданите от Западните Балкани, които бяха доброволци в боевете в Близкия Изток, по-специално присъединиха се към Ислямска държава. Около 5 хил. са жителите от ЕС, предимно от Белгия, Германия, Холандия, които се присъединиха към тези действия в Близкия Изток“, посочи той. „Това е сериозна заплаха за ЕС и точно затова това, което ще направим в предстоящото Председателство, е да дадем сериозен акцент на европейската перспектива на Западните Балкани“, заяви Цветан Цветанов. „Ще дадем подкрепа на държави, които действително са външната граница на ЕС, каквато е България“, коментира той. „България допринася за сигурността в ЕС с ограничаването на нелегално преминаващи бежанци“, каза още Цветан Цветанов.\r\nБиляна ИВАНОВА", "date": "2017.09.11", "title": "Цветан Цветанов, ГЕРБ: Западните Балкани са част от средата, която може да допринесе за сигурността на ЕС"}
{"url": "http://www.focus-news.net/news/2017/09/11/2434557/plovdiv-kam-pozhara-v-shishmantsi-patuva-mobilna-laboratoriya-na-riosv-za-izmervane-na-kachestvoto-na-vazduha.html", "text": "Към пожара в Шишманци пътува мобилна лаборатория на РИОСВ – Пловдив за измерване на качеството на въздуха в с. Шишманци и околните села. Това съобщиха за Радио „Фокус” – Пловдив от Община Раковски. Около 02.30 часа тази нощ в склада на завода за преработка на твърди битови отпадъци е възникнал малък пожар. На територията на обекта през месец юни горя голям пожар, който бе овладяван в продължение на няколко дни. \r\nКметът на Раковски Павел Гуджеров е сформирал работна група в края на юли в 9-членен състав от служители на Общинска администрация и служители на РС ПБЗН, която ще извърши проверка и оглед на място в Завода за преработка на твърди битови отпадъци относно пожара възникнал на 2 юни. Проверката бе продължение на предприетите мерки и последващи действия още докато пожарът не беше потушен напълно, за които Гуджеров се ангажира с обещание пред жителите на село Шишманци за безкомпромисност към институциите и собствениците на цеха. Проверени бяха всичките 8 сгради в имота, като са установени нарушени в 2 от тях. Едната е масивна, едноетажна, стоманобетонна и промишлена сграда с площ от 43429 кв.метра. Тази сграда горя в периода 2 - 10 юни 2017 г. Към момента на пожара тя е била пълна с пластмасови опаковки и е разположена на територията на Екозавода. При проверката на  комисията отново е била  претъпкана с полиетиленови и ПВЦ отпадъци. Другата  масивна едноетажна стоманобетонна, промишлена сграда  с площ от 24506 м2 не е горяла по време на пожара , но проверката на работната група е констатирала, че е  пълна с PVC бутилки с обем достигаш до 6-8 м височина. Експертната комисия е установила, че сградите  се ползват не по предназначение, без проекти, или разрешителни от Община Раковски или други инстанции. Останалите сгради  изглеждат неизползваеми към момента на проверката.\r\nЗа описаните сгради има съставени актове за установяване на административни нарушения съответно на фирма „КМД” ЕООД, фирма „Мишовски” ЕООД, фирма „Хосмел” ЕООД, съгласно които са нарушени изискванията за безопасност за пожар и  не са  отстранени предписанията.  Издадено е решение от Община Раковски  всички отпадъци да са от сепарираща инсталация съгласно писмен договор.\r\nМеждувременно зам.-министърът на околната среда и водите Красимир Живков изпрати отговор на сигнала на кмета на Община Раковски Павел Гуджеров с молба за проверка и последващи действия след пожара. В писмото се казва, че след потушаването на пожара в периода 13 - 17 юли 2017 г. е извършена съвместна проверка по документи и на място от експерти на МОСВ и на РИОСВ. От МОСВ съобщават още, че РИОСВ - Пловдив ще предприеме действия по прекратяването на дейността на „Мишовски“ ЕООД за премахване от площадката на наличните отпадъци и предаването им на лица притежаващи съответните документи по ЗУО. Зам.-министър Живков посочва, че „РИОСВ ще осъществява контрол на обектите разположени на територията на бившия Стоманолеярен завод - Раковски и при констатирано нарушение на изискванията на екологичното законодателство ще бъдат предприети необходимите административно наказателни мерки“.\r\nПроверката е констатирала само документални нарушения на „Мишовски“ ЕООД - фирмата, която стопанисва площадката за събиране и съхранение на отпадъци, където възникна пожарът. Установено е, че за периода от септември 2016 г. до май 2017 г. не е водена отчетност по надлежния ред, затова директорът на РИОСВ Пловдив е издал наказателно постановление за имуществена санкция от 4 000 лева. Предвид, че „Мишовски“ ЕООД не са уведомили РИОСВ за възникването на пожара е издадено второ наказателно постановление в размер с наложена санкция от 4000 лева.\r\nКметът Гуджеров призовава ресорните държавни институции в това число и РДНСК и РИОСВ и да предприемат законови мерки относно рецидива на пожара.\r\nЦветана ТОНЧЕВА", "date": "2017.09.11", "title": "Пловдив: Към пожара в Шишманци пътува мобилна лаборатория на РИОСВ за измерване на качеството на въздуха"}
{"url": "http://www.focus-news.net/news/2017/09/11/2434558/plyus-info-makedoniya-prolivni-dazhdove-prichiniha-navodneniya-v-rayona-na-mostar.html", "text": "Поройните дъждове, които обхванаха южната част на Босна и Херцеговина през последното денонощие, причиниха наводнения в жилищни и промишлени райони и доведоха до блокиране на движението край популярния град Мостар, предава македонската електронна медия „Плюс Инфо“.\r\nПо данни на Оперативния център за гражданска защита на Херцеговско-неретвански кантон в резултат на проливните дъждове са наводнени в сгради в община Чаплина. Поради обилните количества на падналите валежи в сутрешните часове на понеделник е блокирано движението по няколко пътища в района на Мостар. Съобщава се за срутване на скални и кални маси по някои от шосетата в околностите.Тереза Герова", "date": "2017.09.11", "title": "„Плюс Инфо“ (Македония): Проливни дъждове причиниха наводнения в района на Мостар"}
{"url": "http://www.focus-news.net/news/2017/09/11/2434559/nap-sprya-prodazhbata-na-21-tona-yaychen-zhaltak-sas-samnitelen-proizhod.html", "text": "Звеното „Фискален контрол“ в НАП пресече опит за реализиране на територията на България на 21 тона течен яйчен жълтък без сертификат. При проверка на товарния камион, превозващ стоката, служителите на НАП са установили, че липсват документи за произхода и годността на жълтъка. Това съобщиха от пресцентъра на НАП.\r\nФискалните агенти са пломбирали камиона и са сигнализирали служители на Българската агенция по безопасност на храните чрез Междуведомствения координационен център за противодействие на контрабандата и контрол на движението на рискови стоки и товари на ГДБОП. Заради  липсата на сертификат, здравните инспектори са наложили възбрана на стоката. \r\nВъпреки, че яйчният жълтък не попада в Списъка на стоки с висок фискален риск, звеното за фискален контрол в НАП следи движението на тази стока на територията на страната след оповестяването на случаи на заразени яйца в търговската мрежа в Западна Европа.\r\nОт началото на 2017 г. фискалните агенти на НАП са извършили 201 000 проверки на транспортни средства, като на близо 64 000 са поставени технически средства за контрол. В резултат на извършените контролни действия са наложени 1100 обезпечения, за да се избегне отклонение от облагане, допълват от НАП.", "date": "2017.09.11", "title": "НАП спря продажбата на 21 тона яйчен жълтък със съмнителен произход"}
{"url": "http://www.focus-news.net/news/2017/09/11/2434560/bchk-i-izdatelstvo-fakel-organizirat-grazhdanska-panihida-na-groba-na-tsaritsa-eleonora-balgarska.html", "text": "БЧК и издателство „Факел“ организират гражданска панихида на гроба на Царица Елеонора Българска, съобщиха от Червенокръстката организация. На 12 септември, вторник, от 10:30 часа в двора на Боянската църква ще бъде отслужена панихида по повод 100-годишнината от смъртта на царица Елеонора. В този ден БЧК и литературното издателство „Факел“ ще отдадат заслужена почит на една личност, чийто ореол на добрина и милосърдие я е съпътствал винаги. \r\nЦарица Елеонора идва в България през 1908 г. като втора съпруга на княз Фердинанд и като личност, отличаваща се с високи и устойчиви добродетели. Веднага бива провъзгласена от ръководството на Българския Червен кръст за негова покровителка, като преди това тя вече има популярност в Международния Червен кръст. Освен ежедневните прояви на чиста човешка добрина, благотворителност, основаване на центрове за лечение на деца, Елеонора участва в Балканската война като милосърдна сестра. \r\nПриносът на царица Елеонора към историята на Българския Червен кръст е безценен и изключително значим. БЧК се прекланя дълбоко пред паметта ѝ.", "date": "2017.09.11", "title": "БЧК и издателство „Факел“ организират гражданска панихида на гроба на Царица Елеонора Българска"}
{"url": "http://www.focus-news.net/news/2017/09/11/2434561/tsvetan-tsvetanov-gerb-savsem-skoro-antikoruptsionniyat-zakonoproekt-shte-vleze-v-parlamenta-poeli-sme-angazhiment-da-bade-priet-do-kraya-na-godinata.html", "text": "Антикорупционният законопроект минава през съответното съгласуване в министерствата. Убеден съм, че съвсем скоро ще влезе в българския парламент. Това каза председателят на ПГ на ГЕРБ и зам.-председател на партията Цветан Цветанов на конференция, по повод навършването на 10 години от присъединяването на България към ЕС и предстоящото председателство на Съвета на ЕС, предаде репортер на Агенция „Фокус“. „Поели сме ангажимент, че до края на годината антикорупционното законодателство ще бъде прието“, посочи той и заяви, че борбата с корупцията е един от основните приоритети в есенната парламентарна сесия. „Това ще допринесе България да изпълни препоръките на ЕК. България винаги се е вслушвала в тези препоръки. В добро партньорство с Германия винаги сме успявали да постигнем тези цели“, каза още Цветан Цветанов.\r\nБиляна ИВАНОВА", "date": "2017.09.11", "title": "Цветан Цветанов, ГЕРБ: Съвсем скоро антикорупционният законопроект ще влезе в парламента, поели сме ангажимент да бъде приет до края на годината"}
{"url": "http://www.focus-news.net/news/2017/09/11/2434562/reuters-irakskite-vlasti-darzhat-v-lager-okolo-14-hil-saprugi-i-detsa-na-ekstremisti-ot-islyamska-darzhava.html", "text": "След като правителствените сили на Багдад успяха да изтласкат „Ислямска държава“ от една от последните й твърдини в Ирак, властите са задържали около 1,4 хил. съпруги и деца на предполагаеми членове на джихадистката групировка, предава Reuters.\r\n„Държим семействата на „Ислямска държава“ под строги мерки за сигурност и очакваме правителствените заповеди за това какво да правим с тях“, разкри армейски полковник от командването в провинция Ниневия. \r\n„Отнасяме се добре с тях. Те са от семейства на тежки престъпници, които убиха хладнокръвно невинни хора, но когато ги разпитвахме, открихме, че почти всички от тях са подведени от зловещата пропаганда“ на групировката, допълни полковникът.\r\nПовечето от тях идват от Турция или от държави като Таджикистан, Азербайджан и Русия, твърдят източници от иракската армия и разузнавателните служби. Сред задържаните има „много малко“ французи и германци, уверяват източниците на агенцията. \r\nСъгласно представената информация, съпругите и децата на екстремистите са държани в лагер, разположен южно от втория по големина град в страната – Мосул. Повечето от тях са пристигнали в него след 30 август, когато иракските войски окончателно изтласкаха групировката от района. \r\nОфицер от разузнаването заяви, че все още се установява националността на пребиваващите в лагера, тъй като много от тях не разполагат с истински документи за самоличност. Тереза Герова", "date": "2017.09.11", "title": "Reuters: Иракските власти държат в лагер около 1,4 хил. съпруги и деца на екстремисти от „Ислямска държава“"}
{"url": "http://www.focus-news.net/news/2017/09/11/2434563/targovishte-83-godishen-mazh-ot-selo-sadina-e-stanal-zhertva-na-telefonna-izmama.html", "text": "83-годишен мъж от село Садина е станал жертва на телефонна измама, съобщиха от Областната дирекция на МВР – Търговище. В петък около 17.00 часа в с. Садина, община Попово, неизвестен извършител по стационарен телефон е въвел в заблуждение възрастния мъж под предлог, че са необходими пари, с което се е оказвало съдействие на полицейски служители, осъществяващи операция по задържане на извършители на телефонно измами, му е отнел сумата от 500 лв. По случая е образувано досъдебно производство по чл. 209 от Наказателния кодекс по описа на Районно управление „Полиция” – Попово. \r\nОт полицията напомнят на гражданите да не се доверяват на обаждания по телефона  от непознати, представили се като длъжностни лица и в никакъв случай да не им предоставят пари или ценности. При получаване на такова обаждане е необходимо да се сигнализира на тел.112, а също и гражданите да потърсят телефонна връзка с близките си.", "date": "2017.09.11", "title": "Търговище: 83-годишен мъж от село Садина е станал жертва на телефонна измама"}
{"url": "http://www.focus-news.net/news/2017/09/11/2434564/mz-otpadat-zadalzhitelnite-ezhegodni-meditsinski-pregledi-za-uchiteli.html", "text": "Министерство на здравеопазването е предприело изменение на Наредба № 4 от 24.10.2016 г. за определяне заболяванията и отклоненията, които застрашават живота и здравето на децата и учениците, съобщиха от пресцентъра на министерството. Тъй като посочените в Наредбата заболявания са тежки и периодът за развиване на част от тях е различен, а обвързването му с фиксирани срокове не е целесъобразно, Министерство на здравеопазването предприе изменение на Наредбата. \r\nМЗ предлага да отпадне периодичността на задължителните медицински прегледи. Отпада и срокът, в който да се провеждат прегледите, а именно до 30 септември. В проекта се предвижда работодателят да има самостоятелност относно необходимостта от извършване на медицински преглед при промяна на различни обстоятелства. \r\nПредложена е и промяна на наименованието на Наредбата, с което ще акцентира върху основното предназначение на поднормативния акт – при наличие на определени заболявания/ отклонения да не може да се заема длъжността „педагогически специалист“. Предложението на здравно министерство е Наредбата да бъде озаглавена „Наредба № 4 за определяне заболяванията и отклоненията, при които не може да се заема длъжността на педагогически специалист.“ \r\nВ рамките на днешния ден проектът на Наредбата ще бъде изпратен за спешно съгласуване в МОН с оглед необходимостта от бързо публикуване за обществено обсъждане. \r\nПрипомняме, че съгласно Закона за предучилищното и училищното образование лице, което страда от заболявания и отклонения, които застрашават живота и здравето на децата и учениците, определени с наредба, издадена от министъра на здравеопазването, съгласувано с министъра на образованието и науката, не може да заема длъжност на педагогически специалист. На това основание е издадена Наредба № 4 от 24.10.2016 г. за определяне заболяванията и отклоненията, които застрашават живота и здравето на децата и учениците, като преди обнародването на Наредбата (близо 4 месеца) в МЗ не е постъпило нито едно становище. \r\nКъм момента Наредбата регламентира, че лицата, заемащи длъжността педагогически специалист, подлежат ежегодно на задължителен медицински преглед и представят пред работодателя си документ за проведен медицински преглед, удостоверяващ липсата на тези заболявания ежегодно в срок до 30 септември.", "date": "2017.09.11", "title": "МЗ: Отпадат задължителните ежегодни медицински прегледи за учители"}
{"url": "http://www.focus-news.net/news/2017/09/11/2434565/bsp-postavi-vaprosa-za-obshta-evropeyska-armiya-v-talin.html", "text": "Във връзка с бъдещото партньорство между ЕС и НАТО, какво мислите за бъдещо създаване на обща европейска армия? Този въпрос отправи народният представител от ПГ на „БСП за България“ Георги Михайлов към Уоутър Коусенс, икономически съветник на президента на Съвета на Европа, по време на Междупарламентарна конференция по Общата външна политика и политиката за сигурност и Общата политика за сигурност и отбрана в Талин, съобщиха от пресцентъра на БСП. Михайлов подчерта, че по въпроса с общата европейска армия трябва да се вземат предвид няколко важни момента. На първо място той посочи разликите между Източна и Западна Европа, имайки предвид демографските характеристики и икономическите възможности. Михайлов допълни, че трябва да се обърне внимание от една страна на стратегическата автономност на страните-членки на ЕС и от друга страна - на отбраната на Европа като цяло.", "date": "2017.09.11", "title": "БСП постави въпроса за обща европейска армия в Талин"}
{"url": "http://www.focus-news.net/news/2017/09/11/2434566/yordan-yordanov-kmet-na-dobrich-izpalnyavat-se-probni-traseta-vav-vrazka-s-proekta-za-modernizirane-na-vodniya-sektor-v-grada.html", "text": "Изпълняватсе пробни трасета във връзка с проекта за модернизиране на водния сектор в града. Това съобщи кметът Йордан Йорданов, предаде кореспондент на Радио „Фокус” – Варна. Дейностите са започнали през миналата седмица. Вече има съгласувателен режим от енергийния доставчик в района и ВиК, нанесени са подземни инфраструктури в ЖК „Изгрев“, тъй като там е най-високата точка. Именно от там ще се започне, тъй като това е част от изискванията, за да няма проблеми, подчерта кметът. Той допълни, че тази седмица с пълна сила ще се осъществяват изкопните дейности. „Очакваме в следващите десетина – петнадесетина дни всеки от изпълнителите да има между 5-6 и 7 групи, които да работят по различни трасета. Предварително се извиняваме за неудобството на нашите съграждани. Този цикъл е жизнено важен за нашия град“, посочи кметът. \r\nОт Община град Добрич се надяват на разбиране от страна на гражданите за постигане на по-добрия воден режим. Плановете са сравнително бързо да бъде възстановяван горния слой на пътната настилка там, където се копае. \r\nЖулиета НИКОЛОВА", "date": "2017.09.11", "title": "Йордан Йорданов, кмет на Добрич: Изпълняват се пробни трасета във връзка с проекта за модернизиране на водния сектор в града"}
{"url": "http://www.focus-news.net/news/2017/09/11/2434567/hristo-smolenov-ekspert-po-antiterorizam-ima-tendentsiya-za-opavane-na-chadar-nad-terorizma-v-evropa.html", "text": "Има тенденция някой да опъва чадър над тероризма в Европа. Аз съм убеден, че този някой може да бъде идентифициран по чисто финансови показатели, по стратегически показатели, както и по идеологически, защото в крайна сметка Европа, превърнала парите в своята единствена идеология, се оказа жертва на нещо много по-конкретно, много по-агресивно. Това каза в интервю за Агенция „Фокус“ експертът по антитероризъм и национална сигурност Христо Смоленов по повод 16-ата годишнина от самоубийствените атентати на 11 септември в САЩ. „Терористичните групировки, както се убеждавате, са нещо като инвестиция на много мощни финансови интереси. Като инвестиционни проекти те биват изграждани, подкрепяни финансово, протежирани. Ислямистката идеология в Европа е заложник в момента. Мен са ме учили да освобождавам заложници и много хора разбират как се прави това и естествено негодуват, когато политическите, икономическите, социалните действия в европейския контекст са противопоказани на това, което се прави при криза със заложници“, коментира Смоленов. Според него някой като че ли стяга примката на заложничество около страните от Европа, около обществеността в тези държави и да приемат, че така ще бъде, че това, което им се случва, е нещо, което оттук нататък ще ги съпътства в цялото им „демократично“ развитие. \r\nПо думите му първата поука след атентата от 11 септември е, че няма гаранция срещу това къде и с каква сила ще удари тероризмът. „Той удари в сърцето на Ню Йорк, в бастиона на западния свят с неговите ценности. След това той смени посоката на главния удар и взе за заложник европейските народи. Същевременно неговите хранителни вериги оплитат Близкия Изток, чак до Персийския залив. Черпят сили и ресурси чак от Афганистан и Пакистан. Първата и сериозна поука е, че идеологията на т.нар. хелзинкски процес с безконтролното движение на хора, с отпадането на границите и перспективното отпадане на държавността на отделните малки държави, това нещо се оказа най-големият бустър за съвременния тероризъм“ допълни Смоленов. Според него обаче националните държави в своите елементарни държавнически функции са се оказали най-сериозната пречка срещу епидемичното разрастване на тероризма и превръщането му в глобална пандемия. „Ето защо, поуката е: „Укрепвайте националните държави, формирайте система от международни връзки, при които тези национални държави да играят своята достойна и съществена роля в международното разделение на усилията за противодействие на  терора. Създайте ефективна суперструктура, която да представлява гледната точка на ЕС в този толкова объркан свят“, добави той и подчерта, че ЕС може да излезе от кризата си с форсирано движение към повече интегритет, към повече отговорност към отделните си хора. „Имам чувството, че именно те в ЕС като че ли са забравени и оставени на самотек. Оставени са да бъдат заложници на самата тенденция, че един ден някой идиот, дошъл от някъде си с нож или с автомобил, който е взел под наем, или с експлозив може да посегне на живота им. Това се случва и всеки, който си затваря очите, просто е страхливец. Всеки, който кара обществеността да си затваря очите, не е само лицемер, той вреди на Европа“, каза още Христо Смоленов.\r\nЛюба АЛЕКСИЕВА", "date": "2017.09.11", "title": "Христо Смоленов, експерт по антитероризъм: Има тенденция за \"опъване на чадър\" над тероризма в Европа"}
{"url": "http://www.focus-news.net/news/2017/09/11/2434568/kardzhali-izzeti-sa-blizo-ton-zelena-masa-i-12-kg-suhi-satsvetiya-ot-marihuana-v-krumovgradskoto-selo-kachulka.html", "text": "Рекордно количество наркотици са открити и иззети при специализирана операция на ОД на МВР - Кърджали за противодействие на разпространението на наркотици в областта. Дрогата е открита в открита в крумовградското село Качулка, съобщиха от Областната дирекция на МВР. Установен е и мъжът, който е отглеждал и държал наркотиците. Случая съобщи директорът на ОД на МВР старши комисар Венцислав Момчилов на пресконференция с участието на окръжния прокурор Желязко Стефанов и наблюдаващия прокурор Петя Чотрова. От зеленчукова градина на 66-годишен в селото са изкоренени растения от марихуана с общо тегло 950 кг, а от дома му са иззети около 12 кг сухи съцветия от същия наркотик. Дрогата е на съхранение в РУ-Крумовград, където е образувано досъдебно производство. Старши комисар Момчилов подчерта, че това е най-голямото количество открити наркотици в историята на областната дирекция.\r\n            По случая е образувано досъдебно производство по чл.354в, ал.1 и чл.354а, ал.3 от Наказателния кодекс, по което е привлечен като обвиняем 66-годишен от село Качулка, съобщи наблюдаващият прокурор Петя Чотрова. Поради медицински показания обвиняемият е бил настанен в здравно заведение и не е задържан. Впоследствие съдът му е определил мярка „парична гаранция“ в размер на 6000 лв., а с постановление на Районната прокуратура в Крумовград на лицето е наложена забрана да напуска пределите на страната. \r\n           Окръжният прокурор Желязко Стефанов съобщи, че е увеличен броят на досъдебните производства под наблюдение на Окръжна прокуратура за разпространение на наркотични вещества през последната година и това се дължи на активната работа на ОД на МВР-Кърджали по разкриване на този вид престъпления.", "date": "2017.09.11", "title": "Кърджали: Иззети са близо тон зелена маса и 12 кг сухи съцветия от марихуана в крумовградското село Качулка"}
{"url": "http://www.focus-news.net/news/2017/09/11/2434569/prof-vladimir-chukov-atakata-ot-11-septemvri-2001-g-yasno-zayavi-che-ottuk-nasetne-nyama-darzhava-ili-myasto-koeto-da-ostane-byalo-petno-na-kartata-v-borbata-sreshtu-terorizma.html", "text": "11 септември 2001 г. промени света. Това каза в интервю за Агенция „Фокус“ арабистът проф. Владимир Чуков по повод 16-ата годишнина от самоубийствените атентати на 11 септември в САЩ. „Отзвукът от това, което се случи с течение на времето след промяната на системата за сигурност на САЩ впоследствие на съюзниците и на всички страни по света, навлезе в ежедневния живот на хората. Ако щете в образователните програми, дори в начина за противодействие на едно зло, което за съжаление надхвърли много своя естествен ръст“, коментира Чуков. Според него атаката от 11 септември е оформила един нов играч, извела е на международната арена един фактор, едно предизвикателство, което реално е сложило край на онова, което сме наричали нов световен ред. „Той се характеризираше с еднополюсие, което смени двуполюсието, което беше характерно за Студената вода. След 11 септември много ясно видяхме, че светът става многополюсен. Радикалният ислям беше голямото предизвикателство, което раздроби водещите играчи в света. 11 септември изигра и още една много важна роля и изведе Близкия Изток не само като място, регион, в който се намират приблизително ¾ от световните енергоресурси, но и като вулкана на религиозния тероризъм, който за пръв път в такива размери напусна географските си естествени очертания“, допълни той.  \r\n„11 септември много ясно заяви, че оттук насетне няма държава или място, пък било то и най-добре организираното, което да остане бяло петно на картата в борбата срещу тероризма. Това, което трябва да кажем е, че 16 години по-късно тероризмът се адаптира, но е неизкореняемо социално явление, което всички ние цивилизованите хора се опитваме да ограничим“, каза още проф. Владимир Чуков. \r\nЛюба АЛЕКСИЕВА", "date": "2017.09.11", "title": "Проф. Владимир Чуков: Атаката от 11 септември 2001 г. ясно заяви, че оттук насетне няма държава или място, което да остане бяло петно на картата в борбата срещу тероризма"}
{"url": "http://www.focus-news.net/news/2017/09/11/2434570/yordan-yordanov-kmet-na-dobrich-obshtinata-shte-premine-kam-prinuditelno-sabirane-na-zadalzheniya-ot-obshtina-balchik-za-izvozvane-na-otpadatsi-ot-trite-morski-obshtini-v-oblastta.html", "text": "Общината ще премине към принудително събиране на задължения от Община Балчик за извозване на отпадъци от трите морски общини в областта. Това съобщи кметът Йордан Йорданов, предаде кореспондент на Радио „Фокус” – Варна. През изминалата седмица кметът е провел среща с министъра на финансите във връзка с наложената на Община град Добрич финансова корекция по проекта за депото за твърди битови отпадъци край село Стожер. „Близо час дискутирахме създалата се ситуация – това до какво води финансовата корекция и как можем да процедираме. Той е поел ангажимента на първо четене да се види по какъв начин може да ни съдейства за да го нарека по-мекото излизане от ситуацията, защото знаете, че независимо от финансовата корекция Общината търпи пробойни в бюджета си и се получават така наречените касови разриви заради удръжките, които имаме от Министерство на финансите“, обясни Йордан Йорданов. \r\nРазмерът на наложената финансова корекция е 4,3 млн. лв. В този контекст кметът съобщи за съществуващ проблем с Община Балчик. Необходимо е морската община да превежда средства на Община град Добрич за извозване на отпадъците от общините Шабла, Каварна и Балчик. По думите на Йордан Йорданов въпреки разговорите с кмета Николай Ангелов през последната една година не е постигнато споразумение по този проблем. Сумата от натрупани задължения вече възлиза на над 1 млн. лв. Това е причина Община град Добрич да започне стандартна процедура чрез изпълнителен лист да бъдат прибрани задълженията. Това трябва да се случи в рамките на една седмица, посочи Йордан Йорданов. Той припомни, че именно на територията на Община Балчик се намира една от двете Претоварни станции за отпадъци. Другата е на територията на Община Тервел. \r\nЖулиета НИКОЛОВА", "date": "2017.09.11", "title": "Йордан Йорданов, кмет на Добрич: Общината ще премине към принудително събиране на задължения от Община Балчик за извозване на отпадъци от трите морски общини в областта"}
{"url": "http://www.focus-news.net/news/2017/09/11/2434571/makedoniya-ministri-deputati-i-deystvashti-kmetove-se-vpuskat-v-predizbornata-borba-za-mestnata-vlast-nakade-tragvat-zaev-i-gruevski-sled-votai-obzor.html", "text": "Действащи и бивши министри, депутати от различни политически партии и актуални кметове се впускат в предизборната борба на предстоящите избори за местна власт, които трябва да се проведат на 15 октомври 2017 г., съобщават македонските медии.\r\nСпоред преобладаващото мнение местните избори са с особена важност, тъй като трябва да дадат отговор на редица важни въпроси като - ще успее ли коалицията между СДСМ на премиера Зоран Заев и на партиите от албанския политически блок да победи кандидатите на ВМРО-ДПМНЕ, които имат зад гърба си цялостна десетгодишна доминация в управлението на страната на централно и местно ниво, какво ще бъде бъдещето на управляващата коалиция, ако загуби местните избори и съответно какво ще бъде политическото бъдеще на лидера на ВМРО-ДПМНЕ, бившия премиер Никола Груевски, ако партията му изгуби местния вот.\r\nКакто и да завършат предстоящите избори, те със сигурност ще се отразят върху цялостната политика на страната, както и върху външнополитическото й поведение, а предизборната борба обещават да намерят място трактовките на подписания договор за добросъседство с България, променената позиция в спора за името с Гърция, както и прилагането на албанския език в държавните институции.\r\nСрокът за регистрация на кандидатите за кметове изтича на 14 септември 2017 г.\r\nЕто и част от най-важните битки, които предстоят на 15 октомври 2017 г.\r\nВ Скопие настоящият кмет от ВМРО-ДПМНЕ Коце Траяновски ще премери сили с депутата от СДСМ Петре Шилегов.\r\nВ община Карпош (в рамките на Скопие) един срещу друг ще застанат Стефче Якимовски от ВМРО-ДПМНЕ срещу Стефан Богоев от СДСМ.\r\nВ община Център (в рамките на Скопие) досегашният кмет Андрей Жерновски е готов да се яви като независим кандидат и вече е събрал необходимите подписи, ако не получи подкрепата на СДСМ, а срещу него ще застанат депутатката от ВМРО-ДПМНЕ Даниела Рангелова или общинския съветник Томислав Лазаров.\r\nВ Струмица, която се смята за крепост на СДСМ и лично на Зоран Заев, ВМРО - ДПМНЕ залага на кандидатурата на стоматолога Мариян Байрактаров, докато партията на Заев се спря на депутата д-р Коста Яневски.  \r\nВъв Велес кандидат на СДСМ е бившия кмет Аце Коцевски, който застава срещу настоящия кмет Славчо Чадиев.\r\nВ Куманово ВМРО-ДПМНЕ ще заложи на настоящия депутат Зоран Георгиевски.\r\nВ Прилеп партията на Груевски ще играе с досегашния кмет Мариян Ристески.\r\nВ Щип партията на Зоран Заев определи за кандидат Благой Бочваровски.\r\nВ Охрид СДСМ залага на преподавателя от факултета по туризъм и ресторантьорство Йован Стояновски, който ще срещне някой от кандидатите на ВМРО-ДПМНЕ - декана на същия факултет професор д-р Цветко Андреевски или Сашо Стефановски, бивш директор на Фонда за здравно осигуряване, тъй като настоящият кмет Никола Бакрачески най-вероятно няма да се кандидатира за нов мандат.   \r\nВъв Вевчани кандидат на СДСМ ще бъде Сашо Янковски, а ВМРО-ДПМНЕ избра Светомир Угриновски.\r\nАлбански двубой се очаква за кметския пост в Струга, където изборът се решава от големия брой албански села в общината. Един срещу друг ще застанат досегашният кмет и лидер на \"Алианс на албанците\", д-р Зиядин Села и Асаф Адеми от движение БЕСА.\r\nВ Гостивар \"Алианс на албанците\" залага на кандидатурата на министър на здравеопазването Арбен Таравари, който ще оспорва поста на досегашния кмет Невзат Бейта от \"Демократичен съюз за интеграция\" (ДСИ) на Али Ахмети. ВМРО-ДПМНЕ ще се яви с Дафина Стояновска.\r\nЕтнически албанец със сигурност ще бъде кмет и на Тетово, където Теута Арифи от ДСИ ще срещне лидера на Движение БЕСА Билал Касами, а ВМРО-ДПМНЕ издига депутата Горан Манойловски.\r\nОжесточен спор предстои и в албанските райони на Скопие.  \r\nВ община Чаир са известни кандидатурите на Идриз Орана, досегашен кмет от ДПА, срещу който ще се явят Фарук Авдиу от Алианс на албанците, Висар Ганиу от ДСИ и Зекирия Ибрахими от БЕСА.\r\nВ Студеничани Изет Имери от \"Алианс на албанците\" ще срещне Азем Садику от ДПА.Агенция \"Фокус\" припомня:\r\nМестните избори в Македония трябваше да се проведат на 15 май 2017 г., но заради парламентарната криза мандатът на кметовете и общинските съветници беше удължен до изборите през октомври.\r\nОбщините в Македония са общо 80, от които 10 влизат в състава на община Скопие.\r\nНа последните избори за органи на местна власт, проведени на 24 март и 7 април 2013 г., беше отбелязана активност от 66, 81 %.\r\nВМРО-ДПМНЕ спечели кметските места в 57 общини, ДСИ на Али Ахмети в14 общини, СДСМ на Зоран Заев в 3 общини, ДПА на Мендух Тачи в 2 общини, Демократичната партия на турците (ДПТ) в 1 община, Сръбската партия на напредъка в 1 община, Съюз на ромите в 1 община.\r\nВМРО-ДПМНЕ получи кметската власт в най-големите и най-важни общини - Скопие, Битоля, Прилеп, Охрид, Велес, Щип и др.\r\nДСИ извоюва властта в Тетово, Гостивар, Дебър, Кичево, Желино, Арачиново, Боговине, Врабчище, Липково, Срай, Теарце и др. СДСМ спечели Струмица с кандидат Зоран Заев, скопската община Център с Андрей Жерновски и Ранковци с Момчило Алексовски.\r\nДПА взе кметските места с Струга със сегашния лидер на Аланс на албанците д-р Зиядин Села и Студеничани с Азем Садику.\r\nДемократичната партия на турците спечели кметското място в Жупа с Ариян Ибраим.\r\n\"Сръбската партия на напредъка\" спечели столичната община Карпош със Стефчо Якимовски.\r\n\"Съюзът на ромите в Македония\" спечели кметското място в община Шуто Оризари с Елвис Байрям.\r\nНа изборите през 2013 г. ВМРО-ДПМНЕ извоюва 536 общински съветници, СДСМ - 381, ДСИ - 171, ДПА - 98, НДП - Национално демократично прераждане (на етническите албанци) - 25, Демократична партия на турците - 22, Съюз на ромите - 11, Сръбската партия на напредъка - 7, Движение на национално единство на турците - 5, Демократичен съюз на ромите - 4.Тереза Герова", "date": "2017.09.11", "title": "Македония: Министри, депутати и действащи кметове се впускат в предизборната борба за местната власт. Накъде тръгват Заев и Груевски след вота? (ОБЗОР)"}
{"url": "http://www.focus-news.net/news/2017/09/11/2434572/kyustendil-detsa-ot-grada-se-zapoznaha-s-rabotata-na-pozharnikarite.html", "text": "Деца от Кюстендил се запознаха с работата на пожарникарите от града, предаде репортер на Радио „Фокус” – Кюстендил. Инициативата е по повод на обявената Седмица на пожарната безопасност. В сградата на Районна служба „Пожарна безопасност и защита на населението” гости бяха възпитаници на Детска градина „Славейче”. Те имаха възможност да се запознаят с облеклото, снаряжението на пожарникарите, с противопожарните автомобили. Техен домакин беше старши инспектор Росен Калфин, началник на група „Пожарогасене и спасителна дейност”. \r\n„Във връзка с традиционното провеждане на Седмицата на пожарната безопасност и честване на професионалния ни празник, тази седмица е седмица на отворените врати, организирани са много мероприятия”, каза Росен Калфин. По думите му, в следващите дни са организирани демонстративни занятия в детски градини, а целта е обучение на децата за правилна евакуация и следене действията на пожарникарите. „Във времето ние следим полезността на тези демонстрации. Получава се така, че някои от децата се запалват към професията и стават наши колеги”, каза Росен Калфин.\r\nВенцеслав ИЛЧЕВ", "date": "2017.09.11", "title": "Кюстендил: Деца от града се запознаха с работата на пожарникарите"}
{"url": "http://www.focus-news.net/news/2017/09/11/2434573/prof-stoyan-marinov-varnenska-turisticheska-kamara-namaleniyata-za-pochivka-na-more-prez-septemvri-dostigat-do-60.html", "text": "Намаленията за почивка по българското Черноморие през септември достигат до 60%. Това каза в интервю за Радио „Фокус“ – Варна проф. Стоян Маринов, член на Управителния съвет на Варненската туристическа камара. Той посочи, че повечето хотели работят до края на месец септември, а висококатегорийните хотели и СПА центровете остават отворени до средата на месец октомври. „Те ще реализират заетост от около 50%. Правят се сериозни намаления, ориентирани най-вече към българския и румънския пазар. Една част са заети от организирани туристи през туроператори, но свободните контингенти ги предлагат на доста изгодни цени за хора, които не са успели да почиват през месеците юли и август. Намаленията достигат до над 50%, в някои случаи до 60% от цената през високия сезон“, каза проф. Маринов. Ако един 4-звезден хотел на първа линия през високия сезон е предлагал ол инклузив на човек на ден за 160 лева, сега същата услуга се предлага на цени около 80 лева, дори под 80 лева. „По този начин ще се запълнят контингентите, които не са заети от предварителни резервации“, допълни проф. Стоян Маринов.\r\nМарияна ВАЛЕНТИНОВА", "date": "2017.09.11", "title": "Проф. Стоян Маринов, Варненска туристическа камара: Намаленията за почивка на море през септември достигат до 60%"}
{"url": "http://www.focus-news.net/news/2017/09/11/2434574/sport-otlozhiha-dvuboya-ot-primera-division-mezhdu-otborite-na-real-madrid-i-barselona.html", "text": "Мачът от 17-тия кръг на Примера дивисион между Реал Мадрид и Барселона, който трябваше да се проведе на 20 декември, е отложен за по-късна дата, съобщава вестник  Marca. \r\nПрезидентът на Испанската футболна лига Хавиер Тебас потвърди, че Реал Мадрид е отправил молба за промяна на датата на двубоя, тъй като по това време тимът ще участва Световното клубно първенство по футбол в Обединените арабски емирства.", "date": "2017.09.11", "title": "Спорт: Отложиха двубоя от Примера дивисион между отборите на Реал Мадрид и Барселона"}
{"url": "http://www.focus-news.net/news/2017/09/11/2434575/plovdiv-8-dushi-sa-zaginali-pri-pozhari-na-teritoriyata-na-oblastta-ot-nachaloto-na-godinata.html", "text": "8 души са загинали при пожари на територията на Пловдивска област от началото на годината. Това съобщи на пресконференция зам.-директорът на РД ПБЗН - Пловдив Петър Тосков, предаде репортер на Радио „Фокус” - Пловдив. 17 души са пострадалите при пожари, общият брой на които от началото на годината е 4 246. От тях 551 пожара са с материални щети. Изгорели са 816 дка горски масиви и 877 дка житни площи. От пожарната отчитат, че има завишаване на броя пострадалите при пожари самотно живеещи хора.\r\nДнес в Пловдив се открива Седмицата на пожарната безопасност, а официалното честване е на 14 септември. „Тази година се навършват 136 години от създаването на противопожарната служба в Пловдив“, каза Тосков. По повод седмицата са организирани редица събития в Пловдив и районните служби в областта. Ще се проведе и работна среща с Регионалното управление по образование в Пловдив по повод началото на учебната година.\r\nЦветана ТОНЧЕВА", "date": "2017.09.11", "title": "Пловдив: 8 души са загинали при пожари на територията на областта от началото на годината"}
{"url": "http://www.focus-news.net/news/2017/09/11/2434576/neli-petkova-obshtina-kyustendil-sazdadena-e-organizatsiya-za-normalnoto-zapochvane-na-novata-uchebna-godina-v-uchilishtata-i-detskite-gradini.html", "text": "Създадена е необходимата организация за нормалното започване на новата учебна година в кюстендилските училища и детски градини. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. По думите й заради ремонт на сградата на Природоматематическата гимназия две училища ще открият учебната година на друго място. Началното училище „Св. Климент Охридски” ще започне в сградата на Езикова Гимназия, а ПМГ в Първо основно училище. „Това се прави с оглед осигуряване на безопасни условия за обучение и труд, до приключването на ремонта в тяхната сграда. След това ще влязат в напълно обновена сграда и при напълно нови условия, които ще удовлетворят учителите, учениците и родителите”, каза Нели Петкова. \r\nВ момента продължава ремонтът на Второ основно училище „Даскал Димитри”, но там учебната година ще започне в самата сграда. През лятото са направени много ремонти. „Освен това се извърши цялостно саниране на сградата на детската градина в село Соволяно, това е по проект за трансгранично сътрудничество”, каза Нели Петкова. Във всички детски градини и училища са извършени текущи ремонти – освежаване на класните стаи, коридорите, санитарните възли, ел. инсталациите, подновяване на оборудването.\r\nВенцеслав ИЛЧЕВ", "date": "2017.09.11", "title": "Нели Петкова, Община Кюстендил: Създадена е организация за нормалното започване на новата учебна година в училищата и детските градини"}
{"url": "http://www.focus-news.net/news/2017/09/11/2434577/plovdiv-narodnite-predstaviteli-ot-gerb-ot-16-ti-mir-plovdiv-grad-shte-priemat-grazhdani-ot-izbiratelniya-si-rayon.html", "text": "Народните представители от ГЕРБ от 16-ти МИР Пловдив-град ще приемат граждани от избирателния си район. Това съобщиха от пресцентъра на ПП ГЕРБ. Менда Стоянова – председател на Комисията по бюджет и финанси в 44-тото Народно събрание, ще приема граждани от 16.00 в централния офис на ГЕРБ на бул. „Марица” 91.\r\nДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в офиса на ГЕРБ на улица „Прага” 2. \r\nАтанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21.\r\nСпас Гърневски - член на Комисията за борба с корупцията, конфликт на интереси и парламентарна етика и Комисията по културата и медиите - от 16.00 в офиса на ГЕРБ на бул. „Марица” 91.", "date": "2017.09.11", "title": "Пловдив: Народните представители от ГЕРБ от 16-ти МИР Пловдив-град ще приемат граждани от избирателния си район"}
{"url": "http://www.focus-news.net/news/2017/09/11/2434578/daniela-kranteva-obshtina-gotse-delchev-za-parvi-pat-v-esenniya-panair-shte-vzemat-uchastie-i-gost-izpalniteli-ot-chuzhbina.html", "text": "За първи път в есенния панаир ще вземат участие и гост-изпълнители от чужбина. Това каза за Радио „Фокус“ – Пирин Даниела Крантева, главен експерт „Връзки с обществеността“ към Община Гоце Делчев. „Тази година програмата е много богата, така както се стараем да бъде през последните години. Новото и интересното е, че за първи път ще имаме изпълнители, които са не само от България, а и от съседните ни страни – Гърция, Македония и Сърбия. Ще имаме и оркестър от град Драма в Гърция, който се казва „Ребетико“. Също така участие ще вземат Йордан Митев и неговият бенд от Македония. Ще имаме участие и на звездата на Сърбия – Весна Змиянац. Освен това участие ще вземат и български фолк изпълнители, както и народни изпълнители“, допълни тя. \r\nКрантева каза, че всяка вечер са предвидени различни музикални участия, като програмата започва по едно и също време – от 19.30 часа. В панаира ще вземат участие оркестър „Европа“ със солист Марио Караилиев, оркестър „Уникат“ със солист Боряна Карпузова, оркестър „Щуро маке“ със солист Ирина Паскалева, оркестърът на Панчо Иванов, оркестър „Боги Бенд“, оркестър „Неврокоп“, Мария и Радостина Паньова.\r\nНатали СТЕФАНОВА", "date": "2017.09.11", "title": "Даниела Крантева, Община Гоце Делчев: За първи път в есенния панаир ще вземат участие и гост-изпълнители от чужбина"}
{"url": "http://www.focus-news.net/news/2017/09/11/2434579/veliko-tarnovo-memorandum-za-satrudnichestvo-podpisaha-kmetat-daniel-panov-i-direktorat-na-turisticheskiya-tsentar-v-pekinskata-provintsiya-don-ching.html", "text": "Меморандум за сътрудничество подписаха кметът на Велико Търново инж. Даниел Панов и директорът на туристическия център в пекинската провинция Дон Чинг Ли Суемин, предаде репортер на Радио „Фокус“ – Велико Търново. Делегация от Китай е на посещение във Велико Търново, за да определи туристически маршрути, които да обхванат основните културни и исторически забележителности в града. Даниел Панов съобщи, че целта на подписания днес меморандум е да се засили туристическият поток от Дон Чинг във Велико Търново. Ли Суемин каза, че през цялата 2018 година ще се работи за популяризирането на различни европейски дестинации в Китай. В края на месец септември в Будапеща ще бъде открит туристически офис, който да работи в тази насока. Ли Суемин отбеляза, че страната ни е включена в „Новия път на коприната“. Предстои разработване на онлайн реклама за страната и региона в Китай, организиране на посещения, семинари и работни срещи в областта на културния туризъм. От великотърновска страна пък ще бъде изготвена стратегия за промотирането на туристическите обекти в града и региона.\r\nЛи Суемин подчерта, че на държавно равнище ще бъдат коментирани възможностите за облекчаване на визовия режим за китайските туристи. В момента няма директни полети от Китай до България, но съвсем скоро това ще се промени. По думите й, годишно страната ни е посещаван от около 5 000 и 6 000 китайски туристи. \r\nСлед посещението си във Велико Търново делегацията от Китай ще отпътува за София, където ще се срещне с кмета Йорданка Фандъкова. Те ще посетят и туристическия офис в столицата.\r\nНадежда КРЪСТЕВА", "date": "2017.09.11", "title": "Велико Търново: Меморандум за сътрудничество подписаха кметът Даниел Панов и директорът на туристическия център в пекинската провинция Дон Чинг"}
{"url": "http://www.focus-news.net/news/2017/09/11/2434580/zdf-predsedatelyat-na-parlamentarnata-fraktsiya-na-hdshss-prizova-za-zapazvane-na-dialoga-s-ankara.html", "text": "Председателят на парламентарната фракция на Съюза (ХДС/ХСС) Фолкер Каудер призова Берлин  да запази диалога с Анкара, въпреки последните стъпки от страна на управляващите в Турция, предава телевизионният канал ZDF. \r\nВ ефир Каудер потвърди предложението си да разговаря лично с президента Реджеп Тайип Ердоган по чувствителни въпроси като върховенството на закона и спазването на правата на човека в Турция. \r\nВ събота, 9 септември, Министерството на външните работи в Анкара отправи предупреждения към турските граждани за „расистка и ксенофобска агресия“ в Германия. Тереза Герова", "date": "2017.09.11", "title": "ZDF: Председателят на парламентарната фракция на ХДС/ХСС призова за запазване на диалога с Анкара"}
{"url": "http://www.focus-news.net/news/2017/09/11/2434581/plovdiv-mobilna-stantsiya-na-riosv-izmerva-vazduha-zaradi-pozhara-v-shishmantsi.html", "text": "Мобилна станция на РИОСВ - Пловдив измерва въздуха заради пожара в Шишманци. Това съобщиха за Радио „Фокус” - Пловдив от РИОСВ. Екипът на екоинспекцията е бил сформиран веднага след получаване на сигнал за пожар в цеха за събиране на пластмасови отпадъци, разположен на територията на бившия завод за стоманолеене в Шишманци. Той се състои от експерти на РИОСВ – Пловдив и Регионална лаборатория – Пловдив към Изпълнителната агенция по околна среда. Информацията за инцидента е подаден от управителя на екозавода в 6.55 часа. За ситуацията с пожара е запознат и кметът на община Раковски. На място вече е позиционирана мобилна автоматична станция за измерване качеството на атмосферния въздух, като първите стойности ще бъдат оповестени своевременно.\r\nОпожарена е същата площадка, която горя в началото на юни. През юли 2017 г. със свое решение РИОСВ – Пловдив прекрати регистрационния документ на оператора. На дружеството бяха наложени две наказателни постановления на стойност от по 4 000 лв. – за неводене на отчетност и за неуведомяване за случай на непосредствена заплаха за екологични щети. Все още се водят следствени действия по случая, съобщиха още от инспекцията.\r\nЦветана ТОНЧЕВА", "date": "2017.09.11", "title": "Пловдив: Мобилна станция на РИОСВ измерва въздуха заради пожара в Шишманци"}
{"url": "http://www.focus-news.net/news/2017/09/11/2434582/pregled-na-mezhdunarodnite-novini-do-13-chasa-agentsiya-fokus.html", "text": "Туровете до запустели паметници от съветската епоха, изоставени спортни арени или зловещи места се радват на все по-голяма популярност. Тази тенденция се нарича „тъмен“ туризъм, а България изпъква сред най-добрите дестинации за провеждането на подобен тип обиколки, коментира австрийският вестник Der Standard.\r\nБританецът Дармън Рихтер, който живее в България от няколко години, пояснява, че подобен тип туризъм не е за любителите на груповите пътешествия. По-голямата част от посетителите, които се включват в подобни обиколки, никога през живота си не са пътували с организирани групи. Следващата седмица към обиколка на амбициозните комунистически паметници в България ще се насочат туристи от САЩ, Великобритания, Германия и Австрия. Те са обединени от общия си интерес към съветската архитектура и са членове на „Българския блог“,  който – ако се съди по написаното на главната му страница, „не е средностатистически сайт за пътуване“, а необикновена платформа за пътешествия. \r\nДестинациите, които Дармън е избирал и посещавал с групи до този момент включват партизански паметници на бивша Югославия, посещения в АЕЦ „Чернобил“, военен тунел в Сараево и чешки църкви, чиито коридори са украсени с човешки кости.\r\nПрез последните няколко години бяха публикувани голям брой снимки на подобни дестинации. В България британецът ще покаже на любителите на „тъмния“ туризъм седем  архитектурни забележителности – Музея на социалистическото изкуство, Паметника на съветската армия, Триумфалната арка в Троян, както и забележителности, останали от комунистическата ера в Стара Загора, Шумен, Варна. Черешката остава Бузлуджа, където е издигнат най-големият идеологически монумент на тоталитарния комунистически режим в България. Служители на Министерството на вътрешните работи на Сърбия арестуваха пет гражданки на България, ограбвали чужденци в столицата Белград, съобщава местният вестник „Политика“. Уточнява се, че две от задържаните са малолетни. \r\nСъгласно разпространената информация, българките са арестувани в рамките на светкавична акция на полицията, задействана, след като полска гражданка е била ограбена в района на „Калемегдан“.\r\nДве от българките са заподозрени в ограбване на няколко китайски граждани на улица „Княз Михаил“  и на Студентския площад в центъра на сръбската столица. \r\nВсички задържани са предадени на Прокуратурата. Срещу тях е инициирано разследване.\r\n*** В ранните часове на понеделник ураганът „Ирма“ отслабна до първа степен, след като премина през северозападното крайбрежие на американския щат Флорида.\r\nПо-късно в понеделник „Ирма“ ще се премести към Южна Джорджия. Все още обаче са в сила предупрежденията за опасност от силни бури. \r\nПовече от шест милиона души бяха посъветвани да напуснат домовете си заради приближаването на урагана „Ирма“. Разпоредената евакуация бе сред най-големите в историята на САЩ, припомня агенцията.\r\n*** В понеделник, 11 септември, гражданите на Норвегия гласуват в последен ден от парламентарните избори в страната.\r\nДокато консерваторите на настоящия премиер Ерна Солберг искат да намалят данъците, за да стимулират растежа, то опозиционната Работническа партия на Йонас Гар Стоере залага на увеличаване на данъците, за да финансира по-добри обществени услуги в страната. \r\nРезултатът от вота може да повлияе на норвежката петролна индустрия, тъй като Солберг или Гар Стоере вероятно ще зависят от една или повече малки партии, за да формират правителство, а голяма част от тези политически сили се стремят да наложат ограничения за проучвания в арктическите води край северното крайбрежие на Норвегия.\r\nПредварителните резултати от изборите ще бъдат публикувани след 19 часа в понеделник (21 часа българско време). Социолозите предвиждат оспорвана надпревара, което означава, че преброяването на гласовете вероятно ще продължи във вторник.\r\n*** Сръбският бизнес магнат Боголюб Карич сподели, че има амбиции да стане министър-председател на страната, уточнявайки, че до този момент не е разговарял с президента Александър Вучич по въпроса.\r\n„Моите амбиции са да бъде премиер на Сърбия и ще работя, за да ги осъществя“, подчерта сръбският милионер пред белградския вестник Blic. Същевременно обаче Карич увери, че не планира да измести от поста сегашния премиер Ана Бърнабич.\r\n„Търпелив съм, ще дойде и моето време“, отбеляза Карич.\r\n*** В понеделник, 11 септември, в Истанбул ще се проведе шестото изслушване по делото срещу 17 ръководители и журналисти от вестник „Джумхуриет“, сред които са главният редактор на вестника Мурат Сабунчу, Ахмет Шик, Кадри Гюрсел и карикатуристът Муса Карт.\r\nЗа разлика от предходните пет изслушвания, шестото ще се състои в заседателна зала в затвора Силиври в Истанбул. \r\nНа петото заседание на 28 юли съдът разпореди освобождаването на седем от задържаните по делото, но удължи ареста на петима от журналистите, обвинени в „подкрепа на тероризма“. Съдът отказа да освободи журналистите Ахмед Шик, Кадри Гюрсел и Мурат Сабунчу, а бившият главен редактор на изданието Джан Дюндар бе оставен в ареста.\r\nОбвиненията срещу тях включват „членство във въоръжена терористична организация\" и „подпомагане на въоръжена терористична организация\". Ако бъдат признати за виновни, те са изправени пред присъди за лишаване от свобода за срок до 43 г.\r\n*** Техническите екипи, представляващи международни кредитори на Гърция, се очаква да се завърнат в Атина в понеделник, за да разговарят за продължаващите реформи в страната – среща, която ще павира пътя за връщането на шефовете на мисията следващия месец, преди да бъде направено ново преразглеждане на спасителните програми.\r\nСпоред източници, наблюдателите  имат притеснения в четири ключови области. Това са трудовата реформа, промените в закона за държавната служба, данъчното облагане и т.нар. затворени професии. \r\nЧуждестранните одитори многократно настояваха гръцките власти да намалят броя на работниците, наети на краткосрочни договори. Вместо това техният брой се е увеличил от 47 хил. на 52 хил. \r\nДанъчното облагане е друг чувствителен въпрос. Смята се, че чуждестранните наблюдатели са раздразнени от въвеждането на някои данъчни облекчения, като например намаляването на данъка върху добавената стойност на селскостопанските продукти и услуги от 24% на 13%.\r\n*** В понеделник върховният комисар на ООН по правата на човека Зейд Раад ал-Хюсеин изрази тревога във връзка с широко разпространените нарушения на правата на човека във Венецуела, предупреждавайки за възможното извършване на „престъпления срещу човечеството\" в латиноамериканската страна.\r\n„Моето разследване подсказва, че може да са извършени престъпления срещу човечеството\", алармира Зейд Раад Ал Хюсеин, като призова Съвета на ООН по правата на човека да организира международно разследване на нарушенията във Венецуела.\r\n*** След интензивни дипломатически консултации зад кулисите, в понеделник Съветът за сигурност на ООН отново ще проведе заседание за напрежението около Северна Корея и е напълно възможно да бъде гласувано налагането на нови санкции срещу режима в Пхенян.\r\nЗаседанието в Ню Йорк е планирано за 22 часа българско време. Срещата обаче може да бъде отложена или отменена - или да приключи без гласуване. Причината – според мнозина експерти е малко вероятно Китай да подкрепи новия пакет санкции срещу Северна Корея. Към момента Пекин, който е единственият значителен търговски партньор на изолираната страна, спря вноса на желязо, морски дарове, олово, въглища и руда.\r\n***", "date": "2017.09.11", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/09/11/2434583/harvatiya-nevizhdana-burya-udavi-zadar-sas-190-lkvm-za-dva-chasa.html", "text": "Невиждана буря се разрази от 8.00 до 10.00 ч. (9.00 - 11.00 ч. българско време) тази сутрин над Задар, Северна Далмация, като за броени минути наводни всички подлези и превърна улиците на туристическия град в същински реки, предават хърватските медии. Според телевизия N1 градът е в хаос, спрян е градският транспорт и централните магазини са затворени заради наводнение.\r\nТелевизията съобщава, че само за два часа валежите са надхвърлили 190 л./кв.м., като това е превишило средната норма за два месеца.\r\nЕлектронното издание Dnevno твърди, че градът е в колапс, докато Index озаглавява публикацията си \"Потоп в Задар\" и съобщава, че местния център 112 е затрупан с обаждания.\r\nГолеми части от града са без електричество.", "date": "2017.09.11", "title": "Хърватия: Невиждана буря удави Задар със 190 л./кв.м. за два часа"}
{"url": "http://www.focus-news.net/news/2017/09/11/2434584/obshtinskite-savetnitsi-ot-gerb-v-grad-plovdiv-shte-provedat-priemni-s-grazhdanite-v-dnite-do-14-septemvri.html", "text": "Общинските съветници от ГЕРБ в град Пловдив ще проведат приемни с гражданите в дните до 14 септември. Това съобщиха от пресцентъра на ПП ГЕРБ. Днес срещи с гражданите ще проведат:\r\nДаниела Дженева, от 17.00 до 18.00 часа в офиса на ГЕРБ в район „Южен”, ул.„Академик Петър Динеков”№ 1А.\r\nСпартак Николов, от 17.00 до 18.30 часа в офиса на ГЕРБ в район „Източен” на ул.„Коста Паница”№5.\r\nВихър Захов,  от 17.00 до 18.30 часа в офиса на ГЕРБ в район „Източен” на ул.„Коста Паница”№ 5.\r\nВера Тоскова, от 16 до 18.00 часа в офиса на ГЕРБ в район „Тракия” в жк.„Тракия”бл.91.\r\nАлександър Радев, от 17.30 до 19.00 часа в офиса на ГЕРБ в район „Централен” на ул.„Прага” № 2. \r\nАтанас Узунов, от 17.30 до 19.00 часа в офиса на ГЕРБ в район „Южен” на ул.„Академик Петър Динеков” №1А.\r\nИван Вичков, общински съветник от ГЕРБ и член на Постоянната комисия „Здравеопазване и социални дейности”, ще приема граждани във вторник, 12-и септември, от 16.00 до 18.00 часа в офиса на ГЕРБ в район „Тракия” в блок 91.\r\nВ сряда, 13-и септември ще се приемат граждани от общински съветници от ГЕРБ в Общински съвет - Пловдив, както следва:\r\nРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул.„Академик Петър Динеков” №1А. \r\nГеорги Василев, от 16.00 до 18.00 часа в офиса на ГЕРБ в район „Южен” на ул.„Академик Петър Динеков” №1А. \r\nД-р Аргир Аргиров, от 17.30 до 18.30 часа в офиса на ГЕРБ в район „Южен” на ул.„Академик Петър Динеков” №1А. \r\nАни Лафчиева, от 17.00 до 18.30 часа в офиса на ГЕРБ в район „Източен” на ул.„Коста Паница” №5. \r\nЕмил Русинов, от 17.30 до 19.00 часа в офиса на ГЕРБ в район „Източен” на ул.„Коста Паница” №5. \r\nВ четвъртък, 14-и септемвриобщинските съветници от ГЕРБ в Пловдив ще проведат приемни с гражданите, както следва:\r\nПетър Попов, от 17.30  до 19.00 часа в офиса на ГЕРБ в район „Западен” на ул. „Царевец” № 9. \r\nЯсен Михайлов, от 17.30 до 19.00 часа в офиса на ГЕРБ в район „Западен” на ул. „Царевец” № 9. \r\nГошо Къчков, от 17.30  до 19.00 часа в офиса на ГЕРБ в район „Северен” на бул. „Марица” №91. \r\nПенчо Малинов, от 17.00 до 18.30 часа в офиса на ГЕРБ в район „Източен” на ул.„Коста Паница” №5. \r\nВеселин Маневски, от 16.00 до 18.00 часа в офиса на ГЕРБ в район „Южен” на ул. „Академик Петър Динеков” № 1А.", "date": "2017.09.11", "title": "Общинските съветници от ГЕРБ в град Пловдив ще проведат приемни с гражданите в дните до 14 септември"}
{"url": "http://www.focus-news.net/news/2017/09/11/2434585/kyustendil-vsichki-parvoklasnitsi-v-grada-shte-poluchat-kato-podarak-pravoslaven-bukvar.html", "text": "Всички първокласници в Кюстендил ще получат като подарък православен буквар. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. По думите й, към момента броят на първокласниците, записани в общинските училища в Кюстендил, е 405, но има вероятност този брой да се промени до 15 септември. „По традиция всички първокласници ще получат подарък православен буквар, в който е изписано посвещение от Община Кюстендил”, каза Петкова. \r\nИ тази година в кюстендилските училища и детски градини ще продължи да се изучава предметът „Религия”. В училищата предметът ще се изучава като СИП, клуб или кръжок, а в детските градини се изучава като допълнителна работа. „Има интерес, има подадени заявления, в момента се събира допълнителна информация за групите и за разпределяне на учителите, които ще водят този учебен предмет”, каза Нели Петкова.\r\nВенцеслав ИЛЧЕВ", "date": "2017.09.11", "title": "Кюстендил: Всички първокласници в града ще получат като подарък православен буквар"}
{"url": "http://www.focus-news.net/news/2017/09/11/2434586/varna-rzi-e-izdala-predpisaniya-za-podobryavane-kachestvoto-na-dezinfektsiya-v-selskite-vodoemi-v-regiona-i-uchesten-monitoring-na-piteynata-voda.html", "text": "Регионалната здравна инспекция във Варна е издала предписания за подобряване качеството на дезинфекция в селски водоеми в региона и учестен мониторинг на питейната вода. Това съобщиха за Радио „Фокус“ – Варна от РЗИ. Според информация от мониторинга на инспекцията за качеството на питейната вода, подавана на населението във Варненска област за периода 16-31 август, има издадени 4 предписания до ръководителите на експлоатационно-техническите райони при „ВиК-Варна” ООД за подобряване качеството на дезинфекцията в селските водоеми и провеждане на учестен мониторинг на питейната вода в селата Дъбравино, Казашка река, Садово, Червенци. \r\nС писма са информирани кметовете на общините Аврен и Вълчи дол за резултатите от мониторинга. Става въпрос за локално замърсяване в селските водоеми поради увеличен дебит на язовира, вследствие на обилните валежи и неефективна дезинфекция. Издадено е едно предписание до управителя на „Прибой” ООД за подобряване качеството на дезинфекцията и провеждане на учестен мониторинг.\r\nМарияна ВАЛЕНТИНОВА", "date": "2017.09.11", "title": "Варна: РЗИ е издала предписания за подобряване качеството на дезинфекция в селските водоеми в региона и учестен мониторинг на питейната вода"}
{"url": "http://www.focus-news.net/news/2017/09/11/2434587/petar-toskov-zam-direktor-na-rd-pbzn-plovdiv-izvarshvame-proverki-po-visokite-sgradi-i-uchebnite-zavedeniya.html", "text": "Регионалната дирекция „Пожарна безопасност и защита на населението” в Пловдив извършва проверки по високите сгради и учебните заведения. Това съобщи на пресконференция зам.-директорът на РД ПБЗН - Пловдив Петър Тосков, предаде репортер на Радио „Фокус” - Пловдив. Проверките целят да се проверят крановете на етажите, вентилационните системи, както и дали вратите за евакуация на населението са изправни. Проверява се още годността на пожарогасителите и дали са заредени те, как се складират горивните материали. Обект на проверки е и документацията. \r\nОбръща се особено внимание на факта, че през есенно-зимния сезон се повишава пожарната опасност. По този повод се преглеждат отоплителните инсталации и се обръща внимание на учебната евакуация. „В училищата и обществените заведения тя трябва да се прави задължително два пъти годишно”, каза Тосков. „В училищата в областта работят и 46 отряда „Млад огнеборец”, подчерта Тосков. Те са сформирани към всяка районна служба.\r\nЦветана ТОНЧЕВА", "date": "2017.09.11", "title": "Петър Тосков, зам.-директор на РД ПБЗН – Пловдив: Извършваме проверки по високите сгради и учебните заведения"}
{"url": "http://www.focus-news.net/news/2017/09/11/2434588/kliment-terziyski-kmet-na-selo-shishkovtsi-pochti-vsichki-kashti-v-seloto-sa-izkupeni-ot-hora-ot-drugi-naseleni-mesta.html", "text": "В кюстендилското село Шишковци почти всички къщи са изкупени от хора от други населени места. Това каза пред Радио „Фокус” – Кюстендил кметът на населеното място Климент Терзийски. По думите му, преди години е имало вълна от желаещи да купуват къщи в селото. „Сега не останаха почти къщи за продажба. Предимно купуваха хора от София. Сега в момента имаме две или три къщи за продажба, но те държат висока цена и затова не са продадени. В купените имоти на 50% хората живеят постоянно, а в другата половина -  хората идват в почивните дни”, каза Терзийски. Като кмет той се стреми да развива селото като културно средище. Там се провежда пленер на студенти и фестивалът „Балканска черга”. „Аз виждам специално просперирането на селския туризъм. Благодарение на Владимир Димитров – Майстора ние сме известни. Ние трябва да градим тази база”, каза Климент Терзийски.\r\nС настъпване на демокрацията броят на жителите в село Шишковци е започнал да намалява, подчерта той. По думите му, селото е било турски чифлик. В началото населеното място е било от три рода: 60 души, след това е започнало да се разраства. Най-голямо разрастване на селото е било през 1964 година. Тогава от планинските райони – селата Скакавица, Кортен, Гърбино, Буново, са слезли хора в село Шишковци. Тогава населението е било 1 420 души, но е било едно от големите села до 1991 – 1992 година, когато е настъпила демокрацията. „След този период населението започва да намалява. Младите не могат да намерят препитание в селата и отиват в големите градове или в чужбина”, каза Климент Терзийски. По думите му, в селото има шивашки цех и птицеферма, където работят общо около 40 – 50 души, но това не е нищо за едно село. Сега в селото живеят около 680 души. Вече е затворено училището, затворена е и детската градина.\r\nВенцеслав ИЛЧЕВ", "date": "2017.09.11", "title": "Климент Терзийски, кмет на село Шишковци: Почти всички къщи в селото са изкупени от хора от други населени места"}
{"url": "http://www.focus-news.net/news/2017/09/11/2434589/mkd-makedoniya-loshoto-vreme-predizvika-haos-v-harvatiya-zadar-e-pod-voda.html", "text": "Лошото време, което обхвана част от Хърватия в сутрешните часове на понеделник, предизвика истински хаос в популярния туристически град Задар, който се оказа под вода, съобщава македонското електронно издание МКД.\r\nМестните медии съобщават, че някои училища са отменили занятията си, а най-голямата болница в града е преустановила извършването на операции. Част от пациентите, които не се нуждаят от спешна лекарска помощ, са изпратени обратно в домовете си.\r\nБез ток остава голяма част от града. На място са изпратени служители, които се опитват да отстранят проблемите в мрежата.  Улиците са под вода, което създава сериозни затруднения в движението.Тереза Герова", "date": "2017.09.11", "title": "МКД (Македония): Лошото време предизвика хаос в Хърватия, Задар е под вода"}
{"url": "http://www.focus-news.net/news/2017/09/11/2434590/plovdiv-vremenno-e-ogranicheno-dvizhenieto-po-pat-iii-375-yoakim-gruevo-kadievo-poradi-patnotransportno-proizshestvie.html", "text": "Временно е ограничено движението по път III-375 Йоаким Груево – Кадиево, област Пловдив, поради пътнотранспортно произшествие. Това съобщиха от пресцентъра на Агенция „Пътна инфраструктура”.", "date": "2017.09.11", "title": "Пловдив: Временно е ограничено движението по път III-375 Йоаким Груево – Кадиево поради пътнотранспортно произшествие"}
{"url": "http://www.focus-news.net/news/2017/09/11/2434591/blagoevgrad-otkriha-ofitsialno-novata-akademichna-2017-2018-godina-v-yuzu-neofit-rilski.html", "text": "Кметът на Община Благоевград д-р Атанас Камбитов, ректорът на Югозападен университет „Неофит Рилски“ доц. д-р Борислав Юруков и Негово Високопреосвещенство Неврокопският митрополит Серафим откриха новата академична година във висшето учебно заведение. Церемонията по традиция започна с полагане на цветя пред паметника на патрона на университета в Благоевград - Неофит Рилски. Това съобщиха от пресцентъра на Община Благоевград.\r\nСред официалните гости на събитието бяха още депутатите Даниела Савеклиева, Александър Мацурев, Николай Бошкилов, Тома Томов, заместник- областният управител Антоанета Янчева, председателят на Общински съвет Радослав Тасков, заместник- министърът на правосъдието Десислава Ахладова, заместник- кметът по култура и хуманитарни дейности на община Благоевград Христина Шопова, председателят на Окръжен съд- Благоевград Катя Бельова, председателят на Районен съд- Благоевград Вера Коева, Мария Тодорова, председател на Административен съд – Благоевград, Елица Калпачка, заместник- районен прокурор на Районна прокуратура- Благоевград, Петър Узунов, съдия в Окръжен съд, старши комисар Николай Хаджиев, директор на Областна дирекция на МВР- Благоевград, комисар Димитър Кръстев,заместник- директор на Областна дирекция на МВР, полковник Красимир Кръстев- командир на бригадно командване- Благоевград, гл. инспектор Юлиян Петров, началник сектор „Пожарогасене и спасителна дейност“ към Регионална дирекция \"Пожарна безопасност и защита на населението\", представители на културни институции и академичната общност, студенти и граждани. \r\nС думите „Добре дошли в Благоевград! Добре дошли у дома!“, кметът на Благоевград д-р Атанас Камбитов приветства стотиците студенти, които от днес започват новата академична година в Югозападен университет „Неофит Рилски“. „За мен винаги е удоволствие да участвам в церемонията по повод откриването на новата учебна година. Общината и университетът са тясно и неразривно свързани. Каузата ни е обща- качествено образование, млади, ерудирани хора, добри специалисти и заедно да създаваме условия, за да може те да се реализират тук. Това е нашата задача и вярвам, че ще успеем. Скъпи студенти, една част от Вас са тук за поредна година, други за първи път ще престъпят прага, но всеки от Вас е различен, всеки има своите планове за бъдещето, своя философия, своя гледна точка за живота, но едно е общото, което Ви обединява и това е изборът.  Изборът да завършите образование в един от най- престижните университети в България- ЮЗУ „Неофит Рилски“ и Ви поздравявам за този избор. Стотици са успешните хора, които са завършили в това учебно заведение. Те са гордост и за университета, и за града и може да последвате техния пример. Винаги помнете и бъдете признателни както на родителите, така и на преподавателите, защото  те са част от Вашия успех. Получавайки образование, получавате и възможност. Възможност да промените и себе си, и света около Вас. Ако повярвате, то ще се случи“, каза д-р Атанас Камбитов и припомни притчата за ученика, който попитал своя учител колко дълго трябва да се чака, за да се промени светът към по- добро, а учителят му отговорил, че ако се чака, това ще отнеме много дълго време. „Затова смело напред и на добър час!“, пожела на студентите кметът д-р Атанас Камбитов. \r\nПреподавателите, студентите и техните родители, бяха поздравени и от ректорът на ЮЗУ „Неофит Рилски“ доц. д-р Борислав Юруков и Негово Високопреосвещенство Неврокопски митрополит Серафим.\r\nСлед тържествените слова тримата връчиха и студентските книжки на първокурсниците, приети с най-висок бал в учебното заведение.", "date": "2017.09.11", "title": "Благоевград: Откриха официално новата академична 2017-2018 година в ЮЗУ „Неофит Рилски“"}
{"url": "http://www.focus-news.net/news/2017/09/11/2434592/pleven-narodniyat-predstavitel-ot-gerb-vladislav-nikolov-pozdravi-zhitelite-na-brestovets-s-90-ta-godishnina-na-mestnoto-chitalishte.html", "text": "Повод за гордост е фактът, че вече девет десетилетия успявате да пазите духовността, културата и традициите живи в село Брестовец. Това каза народният представител от ГЕРБ - Плевен Владислав Николов пред жителите на с. Брестовец на тържеството по повод 90-годишнината на НЧ „Наука 1927“, съобщиха от пресцентъра на партията. Николов припомни, че няма събитие, което да е реализирано без дейното участие на читалищните дейци и самодейци. „Съпричастността на тези хора към живота в Брестовец, любовта, с която те пазят българския фолклор, правят така, че всеки от вас днес в залата, да чувства читалище „Наука 1927” като неизменна част от всичко важно, случило се в селото”, каза още той.\r\nГости на празника бяха още председателите на Общинските съвети в Плевен и Левски Мартин Митев и Дочко Дочев. \r\n„Всяка годишнина е повод за равносметка, повод за гордост от постигнатото и поглед към бъдещето. Празникът днес е повод и за благодарност към всички вас, които въпреки трудностите успявате с възрожденска всеотдайност и дух да работите в името на читалищното дело. По случай 90-годишнина на НЧ „Наука 1927” пожелавам на всички вас здраве, енергия и бодър дух. Нека успехите съпътстват ежедневието ви и ви носят удовлетворение и радост“, обърна се към присъстващите председателят на Общинския съвет в Плевен и член на ГЕРБ Мартин Митев\r\nДиректорът на читалище „Наука 1927” Цецка Симеонова разказа историята на читалището и работата на първите му деятели. Тържеството продължи с музикален поздрав на  бивши и настоящи възпитаници на детската градина.", "date": "2017.09.11", "title": "Плевен: Народният представител от ГЕРБ Владислав Николов поздрави жителите на Брестовец с 90-та годишнина на местното читалище"}
{"url": "http://www.focus-news.net/news/2017/09/11/2434593/insp-tsvyatko-deshev-rd-pbzn-plovdiv-nay-mnogo-pozhari-v-oblastta-sa-vazniknali-poradi-nebrezhnost-s-boravene-s-ogan.html", "text": "Най-много пожари в Пловдивско са възникнали поради небрежност с боравене с огън. Това съобщи на пресконференция инспектор Цвятко Дешев, говорител на РД ПБЗН - Пловдив, предаде репортер на Радио „Фокус” Пловдив. Броят им от началото на годината е 201 пожара. 169 пожара са възникнали от късо съединение, 101 – от техническа неизправност на електроуреди, 87 пожара са възникнали от природни явления, 20 – от неправилно използване на уреди и още 20 – от детска игра, 21 – от самозапалване 8 – при огневи работи, 9 са били запалени с умисъл. 132 пожара са в процес на установяване на причините за тях. „Два са най-големите и продължителни пожари в областта от началото на годината”, каза Дешев и посочи пожара в Шишманци през юни и този в кравефермата в Поповица. Пловдивските пожарникари са оказвали помощ и на Благоевград за погасяване на пожара в Кресненското дефиле. По повод празника 20 пожарникари от Пловдив и областта ще бъдат наградени за професионални успехи.\r\nВ пресконференцията участва и зам.-директорът на РД ПБЗН - Пловдив Петър Тосков, който каза, че в Пловдив се намира един от най-големите доброволни отряди към РД ПБЗН. „Ние работим много добре с доброволците”, подчерта Тосков. Той заяви, че вече започват да се формират доброволни отряди и към общини с жители под 20 000 души. В процес на сформиране е такова формирование към Община Съединение и към Община Лъки. Пловдивските доброволци дават дежурства заедно с служителите на пожарната. В Кричим доброволният отряд си има и собствен противопожарен автомобил.\r\nЦветана ТОНЧЕВА", "date": "2017.09.11", "title": "Инсп. Цвятко Дешев, РД ПБЗН – Пловдив: Най-много пожари в областта са възникнали поради небрежност с боравене с огън"}
{"url": "http://www.focus-news.net/news/2017/09/11/2434594/sadiya-georgi-cholakov-lichnata-mi-tsel-e-razvitie-i-usavarshenstvane-na-deynostta-na-vas-i-28-te-administrativni-sadilishta-v-stranata-za-postigane-na-kachestveno-pravosadie-i-visoko-obshtestveno-doverie.html", "text": "Пленумът на ВСС изслуша Георги Чолаков - кандидат за председател на Върховния административен съд. Това съобщиха от пресцентъра на ВСС. Изслушването на Чолаков започна с представяне от Юлия Ковачева - заместник председател на Комисията по атестирането и конкурсите на Съдийската колегия на доклада на Комисията за постъпилите предложения, документи и материали за кандидата, както и за извършените проверки и заключения за притежаваните от него професионални качества. Даниела Костова – председател на Комисията по професионална етика на Съдийската колегия представи доклада за резултатите от извършените проверки за притежаваните от съдия Чолаков нравствени качества.\r\nПредседателят на Върховния административен съд Георги Колев представи предложението за издигане на кандидатурата на Георги Чолаков, подкрепено с гласовете на 79 съдии от Пленума на ВАС. Вносителите се позовават на личните и професионални качества на кандидата, както и на задълбочените му познания и богатия му практически опит в различни области на правото. Административен съдия и юрист с дългогодишен правораздавателен и административен опит Чолаков притежава професионални умения, включително като председател на отделение на ВАС, и познава добре текущите проблеми както във ВАС, така и в сферата на административното правораздаване. Като административен ръководител на различни нива в съдебната система е доказал, че може да реализира напредък на администрираните институции. Принципът за върховенство на закона е водещ за кандидата, както в административно-организационната, така и в правораздавателната дейност. „Притежаваните от него лични качества напълно покриват сферата на морални изисквания, които правната система вменява към кандидатите за председател на ВАС, и го прави изключително подходящ за заемането на този пост“.\r\nСред представените от председателя на ВАС аргументи бяха визията на съдия Чолаков за развитие на българското административно правораздаване и за издигане авторитета на Върховния административен съд; високата му професионална компетентност и налагания от него стандарт на работа; притежаваните нравствени качества; безупречна репутация и морален интегритет. Посочено бе, че кандидатът умее да работи в екип и се отличава със способността си да обединява хората около себе си, притежава отлични комуникационни умения, организационни и лидерски качества, които са важна предпоставка за осигуряване на спокойна работна обстановка. Георги Колев акцентира върху факта, че съдия Чолаков притежава необходимата воля, енергия, устойчивост и подкрепа на колегите му – съдии и съдебни служители, за да бъде успешен следващ председател на Върховния административен съд.\r\nСъдия Георги Чолаков има общ юридически стаж над 25 години, от които над 10 години в органите на съдебната власт. От 2012 г. е съдия във ВАС, а от 01.07.2013 г. и към настоящия момент е председател на отделение във ВАС. Бил е съдия и заместник-председател на Административен съд – Сливен, председател на Районен съд – Сливен, съдия и председател на Районен съд – Котел.\r\nСъдия Чолаков изказа благодарност към колегите си съдии, които са го подкрепили и са издигнали кандидатурата му за председател на Върховния административен съд. Той подчерта, че неговата номинация е израз на съдийското самоуправление, въведено с измененията в ЗСВ от 2016 г., както и че в представената от него концепция са застъпени мненията на съдиите, към които той се е обърнал с анкета за очакванията им към председателя на ВАС в предстоящия седемгодишен мандат. В изложението си кандидатът акцентира върху необходимостта от подобряване на комуникацията със законодателната власт; повишаване квалификацията на съдебните служители; активно прилагане на медиацията; по-добра и качествена тълкувателна дейност, въвеждане на електронна система за гласуване, която да улесни работата при приемане на тълкувателни решения; подобряване на битовите условия в съда. По отношение на комуникационната политика на ВАС той заяви, че е от изключително значение да има яснота и прозрачност за дейността на съда, което ще доведе до подобряване на имиджа на ВАС и доверието на обществото. Ако бъде избран на поста, Чолаков има идея за определяне на съдия, който да представя обективна информация пред медиите за съда, изготвяне на електронен бюлетин, обучение по комуникационни умения за съдиите и съдебните служители. Той посочи необходимостта от провеждане на Ден на отворените врати, като публична инициатива, насочена към обществото, засилване на работата със студентите, академичната общност, медиите и НПО, както и провеждане на регулярни срещи с журналисти.\r\nПред членовете на ВСС кандидатът декларира, че личната му цел е развитие и усъвършенстване на дейността на ВАС и 28-те административни съдилища в страната за постигане на качествено административно правосъдие и високо обществено доверие. В Концепцията се съдия Чолаков споделя, че ролята на председателя на ВАС е „да насърчава и подкрепя ръководствата на административните съдилища в създаването и утвърждаването на добри управленски практики и осигуряване на високо качество на съдебния процес“. Като своя кауза, кандидатът приема ефективността на съдопроизводството, еднаквото прилагане на закона и представянето по достъпен и разбираем начин на дейността на ВАС пред обществото. В тази връзка той се позова на факта, че ръководеното от него отделение вече 4 години е с най-малко противоречива практика във ВАС.\r\nКандидатът е мотивиран да работи за: въвеждане на ефективна система за оценка на магистратите, която да включва и оценка на натовареността им при произнасяне по делата на колегиите в различни състави, участия в работни групи, комисии и други; създаване на възможност за изразяване на консултативно становище от върховни съдии с богат професионален опит в съответната материя за съответствие на проектите за подзаконови нормативни актове с нормативни актове от по-висока степен; обвързване на възнагражденията на съдиите и съдебните служители с резултатите от работата и допълнителното им натоварване, прилагане на програмен бюджет; създаване на модел за електронно административно правосъдие чрез интегриране на създадените информационно-комуникационни системи; изграждане на система за информиране във връзка с прилагането на регламенти на ЕС, систематизиране на практиката на Съда на ЕС и на ЕСПЧ и други, приложими в практиката на ВАС; преразглеждане на материите по отделения и други.\r\nНатовареността на магистратите във ВАС бе посочена като приоритетен проблем, който може да бъде решен чрез законодателна промяна за намаляване броя на делата, разглеждани в съда, включително чрез командироване на съдии.\r\nКандидатът набелязва четири стратегически цели за развитие: гарантиране на прозрачен и ефективен съдебен процес в административното правораздаване; оптимизиране на тълкувателната дейност с цел уеднаквяване на съдебната практика и предотвратяване противоречивото прилагане на законите от административните съдилища; повишаване на професионалната компетентност и мотивацията за работа на съдиите и съдебните служители; електронно административно правосъдие за оптимизиране на дейността и достъпа до ВАС.\r\nВъпроси към кандидата зададоха членовете на ВСС Магдалена Лазарова, главният прокурор на Република България Сотир Цацаров, главният инспектор Теодора Точкова, представляващият ВСС Димитър Узунов и членовете на Съвета Светла Петкова, Юлия Ковачева, Галина Карагьозова, Соня Найденова, Калин Калпакчиев относно конкретните действия, които ще предприеме за повишаване на доверието в съдебната власт и в частност към административното правораздаване; какъв ще е принципът при определяне на ръководния екип и заместниците му; позицията му по отношение мястото на прокуратурата в съдебната власт; възможните мерки за подобряване на материално-техничeската база, организацията на администрацията и организацията на съдебните заседания; налице ли са резерви в нормативната база за създаване на организация за насрочване на първо заседание във ВАС в по-кратки срокове; в каква последователност ще изпълнява поставените в Концепцията цели и тяхната отчетност; какви са вижданията му за поощряването на магистратите; ще бъде ли направен анализ за причините и какви мерки ще бъдат предприети по отношение на констатираните в докладите на ИВСС случаи на забавени дела по Глава 3а от ЗСВ, необходимо ли е изготвяне на правила за формирането на съдебните състави, вкл. касационните и трябва ли редът за определяне на съставите да се обсъди в отделенията; какви проблеми вижда в предложенията за промени в АПК; какви мерки ще предприеме за прецизиране на критериите за назначаване на съдебните помощници; какъв постоянен контрол се предвижда по отношение на случайното разпределение на делата, ще бъде ли изготвен анализ на постановените осъдителни решения на ЕСПЧ по български административни дела; би ли подкрепил идеята за оценка на ефективността на административното правораздаване от Службата за подкрепа на структурните реформи; трябва ли Пленумът на ВАС да изразява становища по законопроекти, имащи отношение към административното правораздаване и дейността на съдиите; административните актове на председателя на ВАС ще бъдат ли публични и ще се публикуват ли на сайта на съда; как ще се обвържат възнагражденията с резултатите от работата на съдиите и съдебните служители; коментар във връзка с медийни публикации, касаещи дейността му като нотариус и конкретни съдебни дела; правилата за командироване на съдии;\r\nСтановища в подкрепа на кандидатурата на съдия Чолаков са изразили съдиите и служителите при Административен съд – Сливен, Административен съд – София-област и от Районен съд – Котел, Адвокатски съвет на Адвокатска колегия – Сливен, съдиите от Административен съд – Стара Загора, съдебните помощници и съдебните служители от Второ отделение при Втора колегия на ВАС, както и административните ръководители на Окръжен съд – Сливен, Административен съд – Сливен, Административен съд – Благоевград и  Районен съд - Сливен. Към двамата кандидати е изразено становище с въпроси от Съюза на одиторите от Сметната палата, както са зададени въпроси от Български институт за правни инициативи.", "date": "2017.09.11", "title": "Съдия Георги Чолаков: Личната ми цел е развитие и усъвършенстване на дейността на ВАС и 28-те административни съдилища в страната за постигане на качествено  правосъдие и високо обществено доверие"}
{"url": "http://www.focus-news.net/news/2017/09/11/2434595/sport-taysan-fyuri-obyavi-namereniyata-si-da-se-zavarne-na-ringa.html", "text": "Бившият световен шампион по бокс в тежка категория Тайсън Фюри обяви, че има намерение да се завърне на ринга, след като бъде приключена процедурата, предприета срещу него от Антидопинговата агенция на Великобритания (UKAD), съобщава вестник The Sun.\r\nБританският състезател бе лишен от боксов лиценз заради предполагаемо нарушение на антидопинговите правила. Очаква се през октомври тази година Антидопинговата агенция на Великобритания да се произнесе по случая му.", "date": "2017.09.11", "title": "Спорт: Тайсън Фюри обяви намеренията си да се завърне на ринга"}
{"url": "http://www.focus-news.net/news/2017/09/11/2434596/sofiya-narodniyat-predstavitel-ot-bsp-za-balgariya-prof-rumen-gechev-i-obshtinskiyat-savetnik-vladimir-danev-shte-provedat-priemna-za-grazhdani.html", "text": "Народният представител от „БСП за България“ проф. Румен Гечев и общинският съветник Владимир Данев ще бъдат на разположение на софиянци в постоянната приемна на БСП – София на ул. „Леге“ №10, етаж 1. Това съобщиха от пресцентъра на градската структура на БСП. Приемната за граждани ще се проведе на 12 септември, от 15.00 до 17.00 часа.", "date": "2017.09.11", "title": "София: Народният представител от „БСП за България“ проф. Румен Гечев и общинският съветник Владимир Данев ще проведат приемна за граждани"}
{"url": "http://www.focus-news.net/news/2017/09/11/2434597/chavdar-bozhurski-oblasten-upravitel-na-sliven-organizirame-sabitiya-posveteni-na-desetata-godishnina-ot-chlenstvoto-na-balgariya-v-es-i-predstoyashtoto-evropredsedatelstvo.html", "text": "Събития, посветени на десетата годишнина от членството на България в ЕС и обсъждане на приоритетите на Българското председателство на Съвета на ЕС организира Областна администрация – Сливен през октомври. Това съобщи пред Радио „Фокус“ – Сливен областният управител на Сливен Чавдар Божурски. Събитията ще са в два панела: в първия ще бъдат представени мултимедийни презентации и кратки филми, а вторият представлява съпътстваща програма от изложби, конкурси, спортни събития и др. В област Сливен се предвиждат три събития, които да се проведат в Нова Загора, Котел и Твърдица. Още четири събития ще са в четири читалища в други населени места от областта. Целта е хората от по-малките населени места да бъдат привлечени и да станат съпричастни към важната задача, която предстои на страната ни.\r\nОфициалната церемония по стартирането на Българското председателство ще бъде на 4 януари 2018 г. в Народен театър „Иван Вазов“ и на него ще присъстват Председателят на Европейския парламент Антонио Таяни, Президентът на Европейския съвет Доналд Туск и Председателят на Европейската комисия Жан-Клод Юнкер.", "date": "2017.09.11", "title": "Чавдар Божурски, областен управител на Сливен: Организираме събития, посветени на десетата годишнина от членството на България в ЕС и предстоящото европредседателство"}
{"url": "http://www.focus-news.net/news/2017/09/11/2434598/bild-shestima-dushi-sa-postradali-pri-ataka-sas-salzotvoren-gaz-na-letishteto-vav-frankfurt-na-mayn.html", "text": "Шестима души са пострадали при атака със сълзотворен газ, извършена от неизвестно лице на най-голямото летище в Германия – във Франкфурт на Майн, съобщава вестник Bild.\r\nИнцидентът се е случил на Терминал 1. \r\nСъгласно разпространените данни, на място е задействана мащабна операция на полицията и пожарните служби. Извършителят все още не е заловен.\r\nДруги подробности към момента не се съобщават.Тереза Герова", "date": "2017.09.11", "title": "Bild: Шестима души са пострадали при атака със сълзотворен газ на летището във Франкфурт на Майн"}
{"url": "http://www.focus-news.net/news/2017/09/11/2434599/kyustendil-v-dupnitsa-shte-bade-otkrit-skeyt-park.html", "text": "В Дупница ще бъде открит новоизграден скейт-парк. Това съобщи за Радио „Фокус” – Кюстендил Христо Апостолов, експерт към Община Дупница. Изграждането на площадката е започнало в началото на месец август, а на 12 септември от 11.00 часа в градската градина ще бъде извършен водосвет по повод новата придобивка. Спортната площадка и съоръженията са на площ от близо 431 кв. метра, а отделените средства за това са в размер на около 47 500 лева. Върху терена са разположени съоръжения за скейтборд и каране на ролери. Паркът е осветен, а част от осветителните тела се захранват от слънчева енергия, поставени са и места за отдих.\r\nВенцеслав ИЛЧЕВ", "date": "2017.09.11", "title": "Кюстендил: В Дупница ще бъде открит скейт-парк"}
{"url": "http://www.focus-news.net/news/2017/09/11/2434600/biser-mihaylov-oblasten-upravitel-na-blagoevgrad-s-obsazhdaneto-na-variantite-za-izgrazhdane-na-am-struma-prez-kresnenskoto-defile-reshavame-sadbata-na-oblastta.html", "text": "В дни като днешния, с обсъждането на вариантите за изграждане на автомагистрала „Струма“ през Кресненското дефиле решаваме съдбата на област Благоевград. Това каза в Симитли областният управител на Благоевград Бисер Михайлов по време на общественото обсъждане на Доклада за оценка на въздействието върху околната среда (ОВОС) на автомагистрала „Струма“ през Кресненското дефиле, предаде репортер на Радио „Фокус“ – Пирин. Според Михайлов, именно поради тази причина днес в общинския център са се събрали толкова много хора, които се интересуват от съдбата на магистралата. „Това е причината, ние всички, ежедневно да очакваме старта на магистралата. Миналата седмица беше копката на ЛОТ 3.1 от автомагистрала „Струма“ и мога да ви кажа, че няма човек, който да не приветства това. Разберете и запомнете, че няма човек, който да не разбира необходимостта един от най-големите инфраструктурни проекти за област Благоевград да се случи“, подчерта Михайлов. \r\nТой допълни, че докато се мислят варианти за изграждането на автомагистрала „Струма“ през Кресненското дефиле, от другата ни страна вече се строи. „Минете и вижте, че до Солун вече се стига по магистрала. Ние говорим –те строят. Съседната на нас Македония също стори магистрала, тоест отново докато ние говорим – те строят. Каква е причината единодушно да не застанем зад общата цял – Благоевград да се развива. Каква е причината да не застанем единодушно зад това да спасяваме човешки животи? През 2010 година имаше едно наводнение, заради което първокласен път – 1 или Главен път Е-79, както си го знаем всички, беше откъснат. Знаете ли, че три общини останаха без алтернатива, защото това им беше единственият път? На дни като днешния решаваме съдбата на област Благоевград“, подчерта Бисер Михайлов.\r\nЛивия НИНОВА", "date": "2017.09.11", "title": "Бисер Михайлов, областен управител на Благоевград: С обсъждането на вариантите за изграждане на АМ „Струма“ през Кресненското дефиле решаваме съдбата на областта"}
{"url": "http://www.focus-news.net/news/2017/09/11/2434601/politseyskata-operatsiya-na-letishteto-vav-frankfurt-na-mayn-e-priklyuchila-razsledvaneto-prodalzhava.html", "text": "Германската полиция информира на официалната си страница в социалната мрежа „Туитър“, че е приключила операцията, задействана на летището във Франкфурт на Майн след изтичане на сълзотворен газ.\r\nПравоохранителните органи съобщават за шестима леко пострадали, като уточняват, че причините за произшествието остават неясни. Разследването по случая обаче продължава.\r\nПо-рано вестник Bild съобщи, че на летището е извършена атака със сълзотворен газ, а извършителят не е заловен. Полицията не потвърждава, но и не опровергава информацията на изданието. \r\nНе се съобщава за промени в разписанието на полетите.Тереза Герова", "date": "2017.09.11", "title": "Полицейската операция на летището във Франкфурт на Майн е приключила, разследването продължава"}
{"url": "http://www.focus-news.net/news/2017/09/11/2434602/pazardzhik-4-mesechna-uslovna-prisada-poluchi-edin-ot-uchastnitsite-v-sbivaneto-na-stadiona-po-vreme-na-macha-mezhdu-hebar-i-minyor.html", "text": "Районен съд – Пазарджик одобри сключено споразумение между прокуратурата и Петър Илиев от град Перник, съобщи за Радио „Фокус“ – Пазарджик Маринела Георгиева от администрацията на съда. Подсъдимият се е признал за виновен по 2 обвинения, а именно – за това, че на 26 август на стадиона в град Пазарджик е извършил непристойни действия – използвал е забранени предмети, отказал е да изпълни разпорежданията на отговорните за спортната проява лица, използвал е пиротехническо средство (римска свещ), като е произвел изстрели към публиката, с което е причинил на едно лице лека телесна повреда. Освен това по същото време е причинил лека телесна повреда на полицай при изпълнение на службата му по осигуряване на обществения ред по време на футболния мач. За двете престъпления му е наложено едно общо наказание от 4 месеца лишаване от свобода с 3-годишен изпитателен срок. \r\nОпределението на съда е окончателно и не подлежи на обжалване или протест.\r\nВаня НИКОЛОВА", "date": "2017.09.11", "title": "Пазарджик: 4-месечна условна присъда получи един от участниците в сбиването на стадиона по време на мача между „Хебър“ и „Миньор“"}
{"url": "http://www.focus-news.net/news/2017/09/11/2434603/inzh-doncho-atanasov-api-izgrazhdaneto-na-avtomagistrala-struma-v-chastta-ot-kresnenskoto-defile-e-golyamo-predizvikatelstvo.html", "text": "Изграждането на автомагистрала „Струма“ в частта от Кресненското дефиле е голямо предизвикателство. Това каза в Симитли председателят на Управителния съвет на Агенция „Пътна инфраструктура“ (АПИ) инж. Дончо Атанасов по време на общественото обсъждане на Доклада за оценка на въздействието върху околната среда (ОВОС) на автомагистрала „Струма“ през Кресненското дефиле, предаде репортер на Радио „Фокус“ – Пирин. „Доизграждането на трасето е кауза и аз като председател на АПИ държа да направим всички мероприятия, за да може да се реализира този проект. В противен случай България е заплашена от това да върне над 1 милиард лева, Кресненското дефиле да остане завинаги в този вариант и да продължи да бъде това „гробище“, което е в момента заради огромния трафик“, каза още инж. Атанасов. Той заяви, че по отношение на големия инфраструктурен проект не може и не трябва да има „връщане назад“, защото загубите за страната, района и за всеки един, който живее в общините Симитли и Кресна, ще бъдат големи. „Ако не се случи автомагистрала „Струма“, то ще бъде лошо както за региона, така и за България. Достъпа, оживлението и модернизацията на общините Симитли и Кресна ще стане много бързо и ясно, но само след като се изгради трасето“, посочи инж. Атанасов. Той коментира и това, че рехабилитацията, заздравяването и разширяването на общинската пътна мрежа в Симитли, особено в частта около автомагистрала „Струма“, където ще се използват пътища като технологични, е абсолютно задължителна и ще бъде заложени в тръжната процедура.\r\nЛивия НИНОВА", "date": "2017.09.11", "title": "Инж. Дончо Атанасов, АПИ: Изграждането на автомагистрала „Струма“ в частта от Кресненското дефиле е голямо предизвикателство"}
{"url": "http://www.focus-news.net/news/2017/09/11/2434604/veliko-tarnovo-predaden-e-na-sad-mazh-za-opit-za-ubiystvo-na-pastroka-si.html", "text": "Окръжна прокуратура – Велико Търново внесе в съда обвинителен акт срещу 36-годишен мъж за опит за убийство на пастрока си. Това съобщиха от Апелативната прокуратура. Обвинението срещу Жеко А. е за това, че на 17 септември 2016 г. в имот в гр. Полски Тръмбеш, направил опит умишлено да умъртви Кою К. на 63 години от същия град, по особено мъчителен начин, чрез намушкване с нож в коремната област, като престъплението останало недовършено поради независещи от дееца причини. Престъпление по чл. 116, ал. 1, вр. чл. 115, вр. чл. 18 от НК.\r\nОбвиняемият живеел с майка си и пастрока си, но не харесвал втория си баща и освен това го подозирал, че има интимна връзка със съседка. На 17 септември 2016 г. следобед, след като изпил четири литра бира, се  прибрал в дома си. В двора на къщата заварил втория съпруг на майка си да разговаря  със съседката, която подозирал във връзка с пастрока му - казал на двамата: „Обичайте се и бъдете щастливи“ и влязъл в къщата. Не след дълго обвиняемият излязъл на двора, в ръката си прикривал кухненски нож, насочил се към Кою К. и започнал да крещи, че ще го  убие. Пострадалият се опитвал да го успокои, но обвиняемият  продължавал да крещи, замахнал с ножа и  го намушкал в средата на коремната област. Кою К. паднал на земята, започнал да крещи на обвиняемия да спре, защото ще го убие. Въпреки това Жеко А. се надвесил над ранения и започнал да му нанася удари с юмруци по главата, в резултат на което му избил два зъба. Намесили се съседи,  които  сигнализирали на 112 за случая. Пострадалият бил откаран в болница и опериран по спешност. Обвиняемият е  осъждан. \r\nПо искане на прокуратурата по отношение на Жеко А. е взета мярка за неотклонение „задържане под стража“.\r\nПредстои насрочване на делото за разглеждане от съда .", "date": "2017.09.11", "title": "Велико Търново: Предаден е на съд мъж за опит за убийство на пастрока си"}
{"url": "http://www.focus-news.net/news/2017/09/11/2434605/der-spiegel-novi-aresti-na-germanski-grazhdani-v-turtsiya-berlin-ochakva-potvarzhdenie-na-informatsiyata-ot-vlastite-v-ankara.html", "text": "В Турция отново са извършени арести на германски граждани, съобщава изданието Der Spiegel.\r\nПо първоначални данни властите на Анкара са задържали германска двойка с турски произход. Министерството на външните работи в Берлин съобщи, че са налице „конкретни индикации“, че двамата германски граждани са били отведени в ареста в Истанбул през почивните дни. Един от тях вече е освободен, но са му отнети документите за пътуване. \r\nОфициална информация от турска страна все още не е предоставена на Берлин. Тереза Герова", "date": "2017.09.11", "title": "Der Spiegel: Нови арести на германски граждани в Турция, Берлин очаква потвърждение на информацията от властите в Анкара"}
{"url": "http://www.focus-news.net/news/2017/09/11/2434606/aljazeera-evropeysko-prouchvane-pokazva-che-v-makedoniya-nay-malko-vyarvat-na-armiyata-i-politsiyata-balgariya-e-na-predposledno-myasto.html", "text": "Европейско проучване на \"Eurobarometar\" показва, че в Македония най-малко вярват в армията и позицията, докато България е на предпоследните места, предава балканската версия на телевизия \"Аljazeera\". Според проучването най-силно доверие в полицията има в скандинавските страни, като във Финландия то е 95%, в Дания - 93% и в Швеция - 87%.\r\nНай-ниско е доверието в органите на реда в Македония - 34%.\r\nБългария и Сърбия са в края на класирането съответно с 44% и с 43% на доверие.\r\nКласацията на доверието в армията също се оглавява от Финландия с 95%, следвана от Дания и Франция с 88%.\r\nВ Словения доверието в армията е 70%, а недоверието - 24%.\r\nВ Хърватия - 67% имат доверие в армията, докато 30% са на обратното мнение.\r\nВ Сърбия доверието е 63%, а недоверието - 31%.\r\nВ Черна Гора и Словакия - 57% доверие.\r\nВ България армията се ползва с 52% доверие, докато в Македония с 51% доверие. \r\n\"Аljazeera\" отбелязва, че 41% от гражданите на Македония нямат доверие нито в армията, нито в полицията.", "date": "2017.09.11", "title": "\"Аljazeera\": Европейско проучване показва, че в Македония най-малко вярват на армията и полицията, България е на предпоследно място"}
{"url": "http://www.focus-news.net/news/2017/09/11/2434607/plovdiv-26-godishen-mazh-e-postradal-pri-katastrofa-mezhdu-selata-yoakim-gruevo-i-kadievo.html", "text": "26-годишен мъж е в болница след катастрофа, станала около 12.45 часа между селата Йоаким Груево и Кадиево. Това съобщиха за Радио „Фокус” - Пловдив от ОД МВР - Пловдив. Според първоначалната информация, лек автомобил „Опел” с пловдивска регистрация навлязъл в насрещната лента и се сблъскал с товарен автомобил „МАН” със смолянска регистрация. В резултат на удара камионът излязъл встрани от пътя, а превозваният от него товар се разпилял на платното за движение. В болница е транспортиран 26-годишният водач на колата. Взета му е кръвна проба за алкохол. Все още не е ясно състоянието му. На място с дрегер е тестван 43-годишният шофьор на товарния автомобил, резултатът е отрицателен. \r\nМестопроизшествието е запазено от служители на Районно управление „Полиция” – Стамболийски. Извършва се оглед. До приключване на работата по изясняване на причините за катастрофата и разчистване на пътното платно, Автомобилите се пренасочват по обходни маршрути. \r\nЦветана ТОНЧЕВА", "date": "2017.09.11", "title": "Пловдив: 26-годишен мъж е пострадал при катастрофа между селата Йоаким Груево и Кадиево"}
{"url": "http://www.focus-news.net/news/2017/09/11/2434608/dobrich-izbran-e-nov-upravitel-na-obshtinskoto-predpriyatie-zhilfond-invest.html", "text": "Избран е нов управител на Общинското предприятие „Жилфонд-инвест“. Това съобщи зам.-кметът на Добрич по направление „Икономическо развитие и европейски фондове“ Росица Йорданова, предаде кореспондент на Радио „Фокус” – Варна. Проведеният конкурс е в изпълнение на решение на Общинския съвет (ОбС) на Добрич. Първоначално е била сформирана комисия от кмета. Тя е била 5-членна, включваща представители на ОбС и Общинска администрация. На конкурса са се явили четирима участника – Веселин Игнатов, Сотир Попчев, Галин Господинов и Тодор Тодоров. Конкурсът е преминал в три етапа. Първоначално е била разгледана допустимостта на кандидатите по документи, вторият етап е включвал разработване на бизнес задача и бизнес план за бъдещето на общинското предприятие. Последният тур е било събеседване с кандидатите. За управител е избран инж. Сотир Попчев, изборът е утвърден от кмета на града Йордан Йорданов. Днес следва да бъдат внесени документите по вписвания в Търговския регистър, след което договорът за управление ще влезе в сила. Ще бъде освободен от длъжност Илия Михайлов, който към настоящия момент е имал временен договор за управление. \r\nЖулиета НИКОЛОВА", "date": "2017.09.11", "title": "Добрич: Избран е нов управител на Общинското предприятие „Жилфонд-инвест“"}
{"url": "http://www.focus-news.net/news/2017/09/11/2434609/pazardzhik-narodniyat-predstavitel-ot-gerb-desislava-kostadinova-organizira-priemni-v-oblastniya-grad-i-peshtera.html", "text": "Народният представител от ГЕРБ – Пазарджик Десислава Костадинова ще проведе приемна за граждани, съобщиха от пресцентъра на партията. Срещата ще е на 18 септември в клуба на ГЕРБ в Пазарджик на ул. „Екзарх Йосиф“ № 5  А, ет. 2 от 10.00 до 12.00 часа.\r\nСъщия ден Десислава Костадинова ще приема граждани и в клуба на ГЕРБ в Пещера от 15.00 до 16.00 часа.", "date": "2017.09.11", "title": "Пазарджик: Народният представител от ГЕРБ Десислава Костадинова организира приемни в областния град и Пещера"}
{"url": "http://www.focus-news.net/news/2017/09/11/2434610/blagoevgrad-obshtestvenostta-v-simitli-se-obedini-okolo-ideyata-che-tryabva-da-ima-avtomagistrala-struma.html", "text": "Обществеността в Симитли се обедини около идеята, че трябва да има автомагистрала „Струма“. Това стана по време на общественото обсъждане на Доклада за оценка на въздействието върху околната среда (ОВОС) на автомагистрала „Струма“ през Кресненското дефиле, предаде репортер на Радио „Фокус“ – Пирин. Преди да бъде дадена думата на населението на Симитли да изкаже своето мнение на отношение на инфраструктурния проект анж. Дончо Атанасов, председател на Управителния съвет на Агенция „Пътна инфраструктура“ заяви, че до момента са получени положителни становища по отношение на ЛОТ 3.2 на автомагистрала „Струма“ от Министерството на икономиката; Министерство на вътрешните работи; Главна дирекция „Национална полиция“; Министерство на здравеопазването; Българската академия на науките; Геологичния институт към академията; Университет по архитектура, строителство и геодезия; Висше строително училище „Любен Каравелов“ и много други институции и организация. „Очакваме през следващите дни да продължат да пристигат и още становища“, каза още инж. Дончо Атанасов.\r\nФилип Цанов, в качеството си на председател на сдружение „Природата за хората и регионите“, заяви, че те също са изпратили положително становище по отношение на изграждането на трасето през Кресненското дефиле, тъй като автомагистрала „Струма“ е важна и необходима за икономиката на област Благоевград, региона на Симитли и Кресна и въобще за цяла България. Според Цанов, общественото обсъждане в Симитли е вид референдум, защото показва какво е общественото мнение и нагласите в района по отношение на автомагистралата. От своя страна инж. Дончо Атанасов каза, че общественото обсъждане има за цел да се види мнението на хората – дали подкрепят или не подкрепят проекта, но до момента от становищата и коментарите е видно, че хората са „За“ доизграждането на автомагистрала „Струма“ в участъка в дефилето.\r\nОснователят на първата екологична общност в България „Еко гласност“ Емил Георгиев пък посочи, че обществеността в страната ни трябва да спре слуша псевдо еколозите, които пречат проекта да бъде реализиран, подчертавайки, че биоразнообразието е важно, но по-важно е да се съхрани човешкия живот.\r\nОт трибуната в спортната зала на Симитли имаше и много изказвания на местни жители, които се интересуваха от това какво ще е замърсяването на въздуха след изграждането на магистралата, какъв ще е очаквания интензитет на трафика и дали ще бъде подобрена пътната инфраструктура на Община Симитли при изграждането на трасето, тъй като тя ще бъде съпътстваща. От своя страна експертите в АПИ заявиха, че с кмета на Симитли Апостол Апостолов е направено обсъждане по отношение на това къде ще бъде подобрена пътната инфраструктура, като стана ясно, че сега съществуващия железен мост над река Струма в Симитли ще бъде подобрен, което според местните жители е изключително добра новина.\r\nСред изказаните мнения имаше и такива, които не одобряват изграждането на трасето през Кресненското дефиле, но те бяха значително по-малко от останалите. Общественото обсъждане в Симитли продължим над 3 часа.\r\nЛивия НИНОВА", "date": "2017.09.11", "title": "Благоевград: Обществеността в Симитли се обедини около идеята, че трябва да има автомагистрала „Струма“"}
{"url": "http://www.focus-news.net/news/2017/09/11/2434611/plovdiv-55-godishna-zhena-e-zaginala-sled-kato-e-blasnata-ot-lek-avtomobil-na-patya-mezhdu-karlovo-i-banya.html", "text": "В полицията в Карлово се изясняват причините и обстоятелствата около пътен инцидент със загинала жена. Това съобщиха от ОДМВР-Пловдив. Сигналът е подаден вчера, около 2.40 часа. По първоначални данни, между Карлово и Баня лек автомобил “Мерцедес” блъснал движеща се по пътното платно пешеходка. На място била констатирана смъртта на жената, 55-годишна от Хисаря. 39-годишният шофьор на колата е тестван с дрегер за алкохол, резултатът е отрицателен. Местопроизшествието е запазено, извършен е оглед. В рамките на образувано досъдебно производство продължава работата по установяване на всички факти около катастрофата.", "date": "2017.09.11", "title": "Пловдив: 55-годишна жена е загинала, след като е блъсната от лек автомобил на пътя между Карлово и Баня"}
{"url": "http://www.focus-news.net/news/2017/09/11/2434612/inzh-daniel-panov-kmet-na-veliko-tarnovo-1200-mesta-e-leglovata-baza-na-chetiri-i-petzvezdnite-hoteli-v-grada.html", "text": "1200 места е легловата база на четири- и петзвездните хотели във Велико Търново. Това каза по време на среща с делегация от Китай кметът на Велико Търново Даниел Панов, предаде репортер на Радио „Фокус“ – Велико Търново. Инж. Панов подчерта, че съвсем скоро тази база ще се увеличи с още 300 легла. Предстои продажба на един от най-големите хотели във Велико Търново, който преди няколко месеца бе обявен в несъстоятелност. В момента се строи петзвезден хотел, а друг ще отвори врати съвсем скоро. \r\nКметът посочи, че престоят на туристите във Велико Търново в момента е повече от 4-5 дни. „Престоят на туристите е по-дълъг, защото в града и региона има много туристически обекти, които могат да се разгледат. Винаги съм казвал, че всеки един нов туристически обект увеличава броя на дните за престой на туристите във един град. Затова се стараем почти всяка година да откриваме по един нов туристически обект във Велико Търново“, посочи Даниел Панов. Градът се намира близо до Казанлък, Габрово, Елена, Трявна и Троян, които също имат какво да предложат на туристите. Така от Велико Търново могат да се организират еднодневни екскурзии до тези градове.\r\nНадежда КРЪСТЕВА", "date": "2017.09.11", "title": "Инж. Даниел Панов, кмет на Велико Търново: 1200 места е легловата база на четири- и петзвездните хотели в града"}
{"url": "http://www.focus-news.net/news/2017/09/11/2434613/gabrovo-trima-mazhe-sa-postradali-pri-skandal-s-posledvala-strelba-v-sevlievskoto-selo-ryahovtsi.html", "text": "Трима мъже са пострадали при скандал с последвала стрелба в севлиевското село Ряховци, съобщиха от Областната дирекция на МВР – Габрово. Вчера в 01.40 часа в Районно управление „Полиция” – Севлиево е получен сигнал, че в селото е възникнал спор между няколко мъже. При проверката полицейските служители установили, че 28-годишен мъж от Севлиево се скарал с няколко мъже от Ямбол, които нощували в пансион в селото, след което произвел няколко изстрела със законно притежаван пневматичен пистолет „Колт“ и наранил лицата. Тримата пострадали мъже са откарани в ЦСМП Севлиево с повърхностни рани, без опасност за живота. Пистолетът е иззет. В Полицията в Севлиево е започнато досъдебно производство за престъпление по чл. 325, ал. 1 от НК.", "date": "2017.09.11", "title": "Габрово: Трима мъже са пострадали при скандал с последвала стрелба в севлиевското село Ряховци"}
{"url": "http://www.focus-news.net/news/2017/09/11/2434614/plovdiv-30-godishen-mazh-e-bil-zadarzhan-sled-kato-e-izlyazal-na-terena-na-stadion-botev-1912-po-vreme-na-futbolna-sreshta.html", "text": "Акт по Закона за опазване на обществения ред при посещение на спортни мероприятия е съставен на 30-годишен зрител на футболна среща в Пловдив. Това съобщиха от ОДМВР-Пловдив. Вчера мъжът бил задържан, след като отказал да изпълни разпорежданията на служителите на реда  и навлязъл на терена на спортен комплекс “Ботев 1912”. Случаят е докладван в районната прокуратура. С полицейска заповед пловдивчанинът бил отведен за срок до 24 часа в Първо Районно управление на МВР.", "date": "2017.09.11", "title": "Пловдив: 30-годишен мъж е бил задържан, след като е излязъл на терена на стадион “Ботев 1912” по време на футболна среща"}
{"url": "http://www.focus-news.net/news/2017/09/11/2434615/afp-ispanskite-vlasti-nalozhiha-na-feysbuk-globa-v-razmer-na-12-mln-evro.html", "text": "Испанският орган за защита на данните съобщи в понеделник, че е наложил глоба на „Фейсбук“ в размер на 1,2 млн. евро заради провала на компанията да предотврати достъпа до данни на потребителите й от рекламодатели, предава AFP.\r\nСъгласно представената информация, „Фейсбук“ е събрала данни на свои потребители в Испания,  без да получи съгласие от тях и без да ги информира как ще използва тази информация. Тереза Герова", "date": "2017.09.11", "title": "AFP: Испанските власти наложиха на „Фейсбук“ глоба в размер на 1,2 млн. евро"}
{"url": "http://www.focus-news.net/news/2017/09/11/2434616/dimitar-penev-i-hristo-mutafchiev-sa-novite-trenyori-po-plazhen-voleybol-na-bulevart.html", "text": "Футболната легенда Димитър Пенев – Пената и актьорът Христо Мутафчиев са новите треньори по плажен волейбол на БулевАРТ, съобщиха от Центъра за градска мобилност. Двамата приеха да ръководят спортните отбори, които ще премерят сили на 12 септември от 17.00 до 22.00 часа на бул. „Княз Ал. Дондуков“, като част от събитието „БулевАРТ - Плажен волейбол“.  \r\nВ участъка между ул. „Сердика“ и ул. „Веслец“ вече е изградено истинско волейболно игрище, за което са доставени близо 180 тона пясък. Там първи ще премерят сили юношите от столичните отбори по волейбол. Състезанието за тях е от 14.00 до 17.00 часа. А в 17.00 часа на терена излизат отборите на Кмета, Бизнеса, Любителите и на Звездите. В състезанието ще се включат и граждани, които обичат волейбола и се записаха за турнирите. Сред състезателите са спортни легенди като Борислав Кисьов, Найден Найденов, Евгени Иванов-Пушката, Димо Тонев, националните състезателки по плажен волейбол, кметовете на районите Изгрев, Студентски, Илинден, представители на общинската и държавната администрация като Владимир Данаилов, изпълнителен директор на СОАПИ, Христиан Петров, директор на Центъра за градска мобилност, Стамен Янев, изпълнителен директор на Българска агенция за инвестиции, Димитър Маргаритов, председател на Комисията за защита на потребителите, представители на бизнеса като Димитър Тодоранов, екипът на компанията HILL и други.\r\nПокани са изпратени до всички депутати, избрани с листи от София, представители на кабинета и Асоцициацията на собствениците на бизнес сгради, както и до всички, които имат бизнес на бул. „Дондуков“.\r\nСпортната проява ще продължи до 22.00 часа с DJ парти, а сцената ще бъде качена на истински „паяк“. \r\nРемонтите предизвикват затруднения, но те могат да станат „арена“ на нещо приятно, каза зам.-кметът по транспорта и автор на идеята Евгени Крусев. Той допълни, че събитието е част от инициативата “БулевАРТ” на Столична община, където идеята е знакови улици на столицата да се превръщат в поле за различни спортно-културни прояви.  \r\nСред основните партньори на Столична община в събитието са Българската федерация по волейбол, „Спортна София”, „Център за градска мобилност”, „София - европейска столица на спорта 2018”, „Софийска вода” АД и др.", "date": "2017.09.11", "title": "Димитър Пенев и Христо Мутафчиев са новите треньори по плажен волейбол на БулевАРТ"}
{"url": "http://www.focus-news.net/news/2017/09/11/2434617/kyustendil-ot-novata-uchebna-godina-v-ezikovata-gimnaziya-shte-prepodava-uchitel-ot-ispaniya.html", "text": "От новата учебна година в Езиковата гимназия в Кюстендил ще преподава испански учител. Това каза пред журналисти валя Георгиева, преподавател в кюстендилската гимназия, предаде репортер на Радио „Фокус” – Кюстендил. Дейността на новия преподавател е по линия на международна програма на испанското посолство. Учителят ще преподава в класовете от 8 до 12 клас. Официално испанската преподавателка ще започне работа на 19 септември, когато ще бъде представена на учителския екип и на учениците.\r\nВ езиковата гимназия в Кюстендил вече има назначен преподавател от друга държава – САЩ.\r\nВенцеслав ИЛЧЕВ", "date": "2017.09.11", "title": "Кюстендил: От новата учебна година в Езиковата гимназия ще преподава учител от Испания"}
{"url": "http://www.focus-news.net/news/2017/09/11/2434618/bdzh-vavezhda-predvaritelna-prodazhba-na-bileti-za-pochivnite-dni-po-povod-denya-na-nezavisimostta-na-balgariya.html", "text": "За удобство на всички клиенти, които предвиждат да пътуват с влак по време на почивните дни около 22-и септември – Деня на Независимостта на България, „БДЖ – Пътнически превози” ЕООД въвежда предварителна продажба на билети за всички бързи влакове. Това съобщиха от пресцентъра на БДЖ. Обичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин „БДЖ – Пътнически превози” ЕООД дава възможност на своите клиенти да планират предварително своите пътувания, както и своевременно да закупят билет и резервация за седящо място за предпочитания от тях влак.\r\nПредварителната продажба на билети и резервации за седящи места, която железопътният превозвач стартира, ще се извършва във всички железопътни гари и бюра в страната от днес (11-и септември) до 24-и септември.\r\nКлиентите на „БДЖ – Пътнически превози” ЕООД могат да получат подробна информация за свободните места във влаковете от служителите на билетните каси и гишетата „Информация” в железопътните гари, както и на националния информационен телефон 0700 10 200.\r\nЗа почивнитените дни по повод Деня на Независимостта на България, „БДЖ – Пътнически превози” ЕООД предвижда да осигури и допълнителни вагони за влаковете, които пътуват по основните направления в страната.\r\nНационалният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство.\r\nСистемата е достъпна на официалната интернет страница на „Холдинг БДЖ” ЕАД – www.bdz.bg, както и на електронен адрес – http://bdztickets.com.", "date": "2017.09.11", "title": "БДЖ въвежда предварителна продажба на билети за  почивните дни по повод Деня на Независимостта на България"}
{"url": "http://www.focus-news.net/news/2017/09/11/2434619/tashkena-kolcheva-advokat-chetiri-mesetsa-sled-proiznasyaneto-na-prisadata-sreshtu-ivan-evstatiev-kam-neya-nyama-motivi-i-deloto-ne-mozhe-da-prodalzhi-na-po-gorna-instantsiya.html", "text": "Четири месеца вече няма мотиви към присъдата на Районния съд в Пловдив по делото срещу бившия кмет на Стрелча Иван Евстатиев, каза за Радио „Фокус“ – Пазарджик адвокат Ташкена Колчева. Тя уточни, че присъдата от 6 години затвор за Евстатиев, който бе обвинен за изнасилване на 16-годишно момиче, е произнесена на 2 май 2017 година. „От тогава до сега няма мотиви към нея, а така тя не може да бъде обжалвана по същество и да бъде насрочено делото на втора инстанция – в Окръжен съд-Пловдив“, коментира Колчева. \r\nТя уточни, че е подала жалба до председателя на Окръжния съд в Пловдив и до Висшия съдебен съвет. „В отговора си председателят на Окръжния съд в Пловдив обяснява колко е сложно делото, колко предстои да се внесат мотивите всеки момент, а от този момент до сега измина месец и половина. Освен това се обяснява колко е натоварен председателят на състава“, обясни Колчева. \r\nТя допълни, че две седмици след подаването на жалбата до Висшия съдебен съвет, все още не е получила отговор. Адвокат Колчева коментира, че липсата на мотиви пречи не само на придвижването на делото до по-горна инстанция, но и на възможността да бъде обжалвана мярката за неотклонение на Евстатиев.\r\nВаня НИКОЛОВА", "date": "2017.09.11", "title": "Ташкена Колчева, адвокат: Четири месеца след произнасянето на присъдата срещу Иван Евстатиев, към нея няма мотиви и делото не може да продължи на по-горна инстанция"}
{"url": "http://www.focus-news.net/news/2017/09/11/2434620/die-welt-berlin-ne-planira-promeni-v-savetite-za-patuvane-v-turtsiya.html", "text": "След като стана ясно, че Министерството на външните работи на ФРГ разполага с информация за нови арести на германски граждани в Турция, говорителят на ведомството в Берлин Мартин Шафер заяви, че към настоящия момент все още няма планове за затягане на съветите за пътуване в страната, съобщава националният ежедневник Die Welt.\r\nШафер подчерта, че Берлин не възнамерява да злоупотребява с важните инструкции за пътуване и безопасност на гражданите на Германия за политически цели. Той обаче не изключи възможността това да се промени в бъдеще.\r\nГоворителят на външнополитическото ведомство в Берлин отбеляза, че всеки германец, който планира пътуване в Турция, трябва да е наясно какво може да му се случи в тази страна. От редакцията припомнят, че списъкът на държавите, за които МВнР е издало предупреждение за опасност при пътуване, включва Либия и Сирия.Тереза Герова", "date": "2017.09.11", "title": "Die Welt: Берлин не планира промени в съветите за пътуване в Турция"}
{"url": "http://www.focus-news.net/news/2017/09/11/2434621/prof-stoyan-marinov-varnenska-turisticheska-kamara-vse-oshte-nyamame-tselenasochena-i-dalgosrochno-orientirana-politika-po-otnoshenie-na-kadrite-v-bransha.html", "text": "Все още в държавата няма целенасочена и дългосрочно ориентирана политика по отношение на кадрите в бранша. Това каза в интервю за Радио „Фокус“ – Варна проф. Стоян Маринов, член на Управителния съвет на Варненската туристическа камара. Той подчерта, че към специалност „Туризъм“ в Икономически университет – Варна има подчертан интерес не само тази година. „Тази тенденция се наблюдава дълги години. Тази година за 105 места имахме близо 200 кандидати и доста хора не успяха да влязат. Интерес има, но този интерес не се отчита в рамките на държавната политика по отношение на подготовката на кадри в туризма. На първо място се смята, че няма нужда от такива кадри с по-високо образование. Не съм съгласен с това, дори на рецепция да работиш, трябва да имаш добра култура, да владееш езици. Но не се признава за приоритетно направление и като резултат идва много ниска субсидия за специалност „Туризъм“, която не покрива разходите по нормално обучение на един студент – пътувания, опознаване забележителностите на България, продукти по отношение на кулинарното обучение“, обясни той. Проф. Маринов смята, че студентите са принудени сами да покриват тези разходи, което затруднява обучението им. По отношение на кадрите все още нямаме една ясна, целенасочена, дългосрочно ориентирана политика. Като се добави и сравнително ниското заплащане, се получава обикновено износ на наши квалифицирани кадри, които заместваме с по-ниско квалифицирани кадри от чужбина. Това се отразява върху качеството на туристическия продукт и върху конкурентоспособността на дестинация България, каза още проф. Стоян Маринов.\r\nМарияна ВАЛЕНТИНОВА", "date": "2017.09.11", "title": "Проф. Стоян Маринов, Варненска туристическа камара: Все още нямаме целенасочена и дългосрочно ориентирана политика по отношение на кадрите в бранша"}
{"url": "http://www.focus-news.net/news/2017/09/11/2434622/aktsenti-v-predavaneto-petrich-dreven-i-vekovechen-na-radio-fokus-pirin.html", "text": "В предаването „Петрич – древен и вековечен“ на Радио „Фокус“ Пирин първо ще се спрем на социалните услуги, които предлага Община Петрич. Колко и какви са те, ще научим от Методи Бисерков, експерт в Дирекция „Образование и култура“. Ще продължим и поредицата, в която ви запознаваме с училищата на територията на Община Петрич, като днес ще се спрем на Средно училище „Свети Паисий Хилендарски“ в село Първомай. Наш събеседник по темата ще бъде директорът на учебното заведение Румен Стоянов. \r\nВ източния край на квартал „Дълбошница” в Петрич се намира църквата „Свети Георги“. Каква е историята й и кога е създадена, ще попитаме отец Георги. Тези и още теми ще засегнем в изданието на предаването днес. Бъдете с нас във времето от 15.00 до 16.00 часа, за да опознаете община Петрич.\r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Натали Стефанова.", "date": "2017.09.11", "title": "Акценти в предаването „Петрич – древен и вековечен“ на Радио „Фокус“ – Пирин"}
{"url": "http://www.focus-news.net/news/2017/09/11/2434623/obshtina-kazanlak-kmetat-na-selo-razhena-e-izborat-za-avgust-v-obshtinskata-klasatsiya-po-naseleni-mesta.html", "text": "Кметът на село Ръжена е изборът за август в общинската класация по населени места. Апостол Терзиев получи най-висок интернет вот от жителите и приятелите на Община Казанлък през месец август в категорията „Сигурност за гражданите – добро сътрудничество с органите на реда, ниска престъпност, осигурена охрана, камери, доброволни отряди“. Това съобщиха от пресцентъра на Община Казанлък. „Радвам се за отличието на кмета на Ръжена точно в тази категория!“, каза кметът на Казанлък Галина Стоянова при връчването на Почетната грамота преди началото на редовната оперативка на ръководния състав в нейния кабинет. „Въпреки, че гласуването е по електронен път вярвам, че на място подкрепата за Апостол Терзиев ще изглежда по същия начин, защото наистина точно в тази посока в село Ръжена се полагат много усилия.“, каза Стоянова. \r\nАпостол Терзиев благодари на всички, които са го подкрепили: „Това е награда не само за мен, но и за Кмета на Казанлък, защото работим в добро партньорство и синхрон не само в сферата на сигурността, а във всички сфери.“, сподели кметът на Ръжена и си пожела общата работа за селото да продължава по този начин. „Горд и доволен съм, че успях да отговоря на желанието на хората да живеят по-безопасно и по-спокойно.“, каза той.\r\nРъжена е сред селата със средна големина на територията на община Казанлък, с приблизително 1 300 жители. В него в мир и сговор живеят хора от различни етноси и това личи по статистиката: Ръжена е с най-нисък ръст битова престъпност и хулигански прояви. Селото е първото, което само въвежда камери за видеонаблюдение, а след дълги години борба на Апостол Терзиев до края на тази година ще бъдат изградени изкуствени неравности на четири рискови места, където има предпоставка за ПТП-та и са тревожели хората. Услугата е скъпа и е сериозен разход и за кметството, и за Общината, но до края на 2017-та изкуствените неравности ще бъдат факт: на входа на селото, посока запад – изток, преди центъра, преди детската градина и преди училището, посока север – юг.\r\nОгромната скорост, която набра от началото на месечната класация за кмет на населено място даваше сигурна заявка за победа, въпросът, по който наблюдателите гадаеха беше – в коя категория ще грабне приза Апостол Терзиев. Той е един от основните поддръжници на идеята за подобна благородна надпревара от първите дни на реализацията й:“Със сигурност това ще даде една добра мотивация на всички наши колеги.“, разсъждава той. „Надявам се всеки от нас заслужено да получи възможните гласове. Другото, за което всеки кмет може да се зарадва с тази инициатива е, че кметът на населеното място трябва да бъде разпознаваем и в общината, защото нашата работа не се вижда само от жителите на селото, но и от хората, които живеят и в общинския, и в областния град. Това дава добър пример както за самия него, така и за неговите колеги.“, разсъждава в подкрепа на надпреварата кметът на село Ръжена.\r\nДобрите условия в детската градина улесняват сплотяването на децата от различните етноси в Ръжена и облекчават обхващането им след време в училището. Местното школо „Свети Свети Кирил и Методий“ е едно от най-новите и най-добре запазените на територията на община Казанлък, изградено през 80-те години.\r\nКметът на Ръжена пожела успех на своите колеги в месечната класация по места, а за себе си – да стигне до втора номинация през годината. Условията за гласуване са публикувани на интернет страницата на Община Казанлък. Целта на кметската надпревара, организирана от Общината е да поощри добрите практики по места, които правят живота на хората по-добър. В навечерието на новата учебна година класацията на Община Казанлък през септември е в категорията „Образование и култура - съвместна работа с училище, детска градина, читалище“.", "date": "2017.09.11", "title": "Община Казанлък: Кметът на село Ръжена е изборът за август в общинската класация по населени места"}
{"url": "http://www.focus-news.net/news/2017/09/11/2434624/stara-zagora-1-120-parvokursnitsi-posreshta-trakiyskiyat-universitet-za-uchebnata-20172018-godina.html", "text": "В Тракийския университет в Стара Загора под звуците на химна на Република България и химна на старозагорската Алма матер и в присъствието на много гости тържествено бе открита академичната 2017/2018 година. Това съобщиха от пресцентъра на Община Стара Загора. Престижен образователен и научен център с много висока оценка и рейтинг сред висшите училища, тази година университетът приема 1 120 първокурсници от 17 страни. В него се обучават 10 000 студенти в 74 акредитирани бакалавърски и магистърски специалности, 70 докторски програми в 9 структурни звена, от 700 преподаватели. Това заяви в академичното си слово по повод първия учебен ден ректорът проф. д-р Иван Въшин.\r\nПрисъстващите бяха приветствани и от кмета на Стара Загора Живко Тодоров. „Поздравявам ви по случай откриването на новата учебна година! Тракийският университет е едно прекрасно място, в което можете да получите много знания за живота - не пропускайте да го направите! Защото всичко онова, което ще натрупате тук като знания, е вашият ключ и порта към успеха в живота. Веселете се, не забравяйте и това, защото сте млади хора. В същото време направете така, че да развивате себе си, защото всичко, което се случва във вашия живот, зависи изцяло от усилията, които ще положите. Затова трябва да сте упорити, амбициозни, за да движите България и света напред“, заяви кметът, като пожела много успех на всички. \r\nС водосвет за здраве и успехи в церемонията по откриването участва и старозагорският митрополит Киприан, който преди това освети университетския храм „Св. Патриарх Евтимий“ и отслужи първа света литургия. Присъстваха още народните представители Геоги Гьоков и Донка Симеонова, областният управител Гергана Микова, председателят на Общинския съвет Таньо Брайков, директори на регионални структури и училища, представители на бизнеса, неправителствени организации и медии.", "date": "2017.09.11", "title": "Стара Загора: 1 120 първокурсници посреща Тракийският университет за учебната 2017/2018 година"}
{"url": "http://www.focus-news.net/news/2017/09/11/2434625/sport-kristina-plishkova-preodolya-parvi-krag-na-turnira-v-tokio.html", "text": "Кристина Плишкова победи тайванката Кай-Чен Чанг с 7:5, 7:5 в мач от първия кръг на турнира в Токио, продължил малко над час и половина. Резултати от другите срещи:\r\nЕлиз Мертенс – Евгения Родина 7:6, 6:1;\r\nАлисън Риск – Мадисън Бренгъл 5:7, 6:3, 6:4;\r\nЯна Цепелова – Алиаксандра Саснович 6:3, 1:0.", "date": "2017.09.11", "title": "Спорт: Кристина Плишкова преодоля първи кръг на турнира в Токио"}
{"url": "http://www.focus-news.net/news/2017/09/11/2434626/prezidentat-rumen-radev-kachestvoto-i-konkurentosposobnostta-na-balgarskoto-visshe-obrazovanie-tryabva-da-badat-klyuchov-prioritet-za-darzhavata-ni.html", "text": "Качеството и конкурентоспособността на българското висше образование трябва да бъдат ключов приоритет за държавата ни. България има необходимост от специалисти, квалифицирани още в курса на образованието си на строежите, на изграждащите се трасета, в проектантските бюра, в лабораториите. Това заяви президентът Румен Радев на откриването на академичната 2017/2018 учебна година в Университета по архитектура, строителство и геодезия, съобщиха от прессекретариата на държавния глава. \r\nРумен Радев подчерта, че техническото образование в Университета по архитектура, строителство и геодезия подготвя студентите за решаването на проблеми и от стопански, и от социален характер, а дипломираните випускници могат успешно да управляват значителни активи, да реализират проекти и да ръководят кадри от различни социални сфери. „Вие трябва да си тръгнете от тук с усвоени компетенции как да бъдете успешни в бъдещите предизвикателства“, каза още президентът.  \r\n„Вие давате облика на България. Първото нещо, което вижда човек, когато пристигне в нашата страна, е обекта на вашия труд. В това, което правите вие залагате нашите ценности. Вие сте нашата врата към света“, допълни държавният глава и подчерта, че проектите, реализирани у нас и в чужбина от възпитаниците на университета, издигат и международния престиж на България. \r\nСпоред президента Радев конкурентоспособността на България е в знанието и умението за прилагане на иновативните идеи в практиката. Държавният глава поздрави ръководството и академичния състав на висшето училище за целенасочените усилия за развитие на потенциала на всеки студент и за стремежа за формиране на можещи млади професионалисти с перспектива за реализация в различни сфери. \r\nПожелавам ви с много упоритост да продължавате тази важна за нас професия. Тя ви дава много, но и изисква от вас. Тя е професия, която по уникален начин съчетава усета към красотата с особеността на математическите разчети. Никога не забравяйте нашата българска традиция и култура в строителството във всички области. Това пожела Румен Радев на преподавателите и студентите на най-голямото висше техническо училище в областта на строителството в България. \r\nПреди церемонията държавният глава обсъди с ръководството на  учебното заведение реформата във висшето образование.", "date": "2017.09.11", "title": "Президентът Румен Радев: Качеството и конкурентоспособността на българското висше образование трябва да бъдат ключов приоритет за държавата ни"}
{"url": "http://www.focus-news.net/news/2017/09/11/2434627/prof-vladimir-chukov-arabist-atentatat-ot-11-septemvri-e-nay-grandiozniyat-i-predizvika-neveroyatni-promeni-v-sistemata-za-antiterorizam.html", "text": "Това е грандиозният атентат. Това е моделът, калъпът, който до ден днешен много хора слагат, сравняват онова, което имаме като емпирика в отделни части на света. Това каза в интервю за Агенция „Фокус“ арабистът проф. Владимир Чуков по повод 16-ата годишнина от самоубийствените атентати на 11 септември в САЩ. „Не е задължително да бъде само в Европа или в Близкия Изток. Това става въпрос и в Африка, и в Азия. Именно 11 септември предизвика невероятните промени в системата за антитероризъм, за мерките за сигурност във водещата в света страна САЩ. Практически видяхме възгледите, философията на Джордж Буш-младши, който първо промени концепцията за национална сигурност на САЩ, създавайки един холдинг от 11 агенции под една шапка“, коментира проф. Чуков. По думите му Барак Обама е оставил външния вид и онези структурни реформи, които е направил Джордж Буш в рамките на агенцията. „Тя си остана по места. Вече не превенцията, а относително гъвкавата политика по отношение на присъствието на американските силови структури в отделните части на света. Ето тук действителността подсказва, че Барак Обама допусна съответните грешки. Ако 2006-2008 г. „Ал-Кайда“ беше маргинализирана, да не кажа победена и много силно отстранена като активен фактор в Ирак, то оттеглянето на големия американски контингент през 2011 г. от 180 000 човека, всъщност създаде огромен вакуум. Той създаде предпоставките за появата на наследника, Франкенщайн на тероризма – „Ислямска държава“, допълни проф. Чуков. Според него сега президентът Доналд Тръмп се опитва да сглоби и да даде своя версия и принос в създаването на тази система за противодействие. „Той започна да прави някои структурни реформи. Това беше най-вече свързано с предишния съветник за национална сигурност, който беше отстранен – ген. Майкъл Флин. Той искаше и имаше намерение да направи структурни реформи вътре в тази агенция. В същото време обаче, виждаме, че в един Афганистан, за който Барак Обама имаше намерение също да оттегли войските, не само, че не бяха оттеглени по времето на Тръмп, но те бяха и увеличени“, обясни арабистът. По думите му обаче все още пробойните съществуват и поради тази причина, сме свидетели през изтеклите години на демонстрация на терористични актове, които до този момент бяха непознати най-вече за европейската сцена. \r\nЛюба АЛЕКСИЕВА", "date": "2017.09.11", "title": "Проф. Владимир Чуков, арабист: Атентатът от 11 септември е най-грандиозният и предизвика невероятни промени в системата за антитероризъм"}
{"url": "http://www.focus-news.net/news/2017/09/11/2434628/blagoevgrad-na-rabotna-sreshta-v-obshtina-petrich-obsadiha-mehanizma-za-obhvashtane-i-zadarzhane-na-detsata-v-uchilishte.html", "text": "На работна среща в Община Петрич обсъдиха Механизма за обхващане и задържане на децата в училище. 88 представители на различни учреждения са разпределени в 12 екипа за територията на община Петрич и работят по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. Това съобщиха от пресцентъра на Община Петрич. В екипите участват служители на Община Петрич, на РУО - Благоевград, на Агенция за социално подпомагане, на РУ „Полиция”, на училища и детски градини. Според заложеното в Механизма, екипи за обхват се създават в населени места, където има учебно заведение. По данни на отдел ГРАО към днешна дата в община Петрич има необхванати 559 подлежащи на задължително обучение деца от предучилищна и училищна възраст. От тях  според справките 420 са извън системата на образование само в град Петрич. Според директора на дирекция „Образование и култура” Нина Попова най-напреднала е работата на екипите по села, като три от тях – Беласица, Михнево и Кулата вече са установили, че децата необхванати в училище са със семействата си зад граница. Всички екипи съвместно следва да насочат усилия за привличането на подлежащите на задължително обучение в класните стаи и предучилищните групи, така че процентът на необхванатите да бъде сведен до мининум. На работната среща днес в Община Петрич присъства и Любомир Станишев – главен експерт по организация на средното образование към РУО – Благоевград.", "date": "2017.09.11", "title": "Благоевград: На работна среща в Община Петрич обсъдиха Механизма за обхващане и задържане на децата в училище"}
{"url": "http://www.focus-news.net/news/2017/09/11/2434629/sofiya-zadarzhan-e-za-72-chasa-i-privlechen-kato-obvinyaem-63-godishniyat-mazh-za-ubiystvoto-v-grad-kostenets.html", "text": "Извършителят на тежко криминално престъпление в Костенец е привлечен като обвиняем и задържан за 72 часа, съобщиха от пресцентъра на МВР. На 7 септември в Областната дирекция на МВР – София е образувано досъдебно производство за убийство на 67-годишен мъж от Костенец. От задържания извършител били иззети две газови оръжия, преработени в бойни. В хода на разследването, проведено под наблюдението на Софийска окръжна прокуратура, разследващи полицаи и криминалисти от Областната дирекция събрали достатъчно доказателства за виновността му, в резултат на което 63-годишният с инициали П.М. е привлечен в качеството на обвиняем за извършено престъпление по чл. 115 от НК. Наложена му е 72-часова мярка за неотклонение „задържане под стража“.", "date": "2017.09.11", "title": "София: Задържан е за 72 часа и привлечен като обвиняем 63-годишният мъж за убийството в град Костенец"}
{"url": "http://www.focus-news.net/news/2017/09/11/2434630/pernik-narodniyat-predstavitel-ot-gerb-d-r-aleksandar-aleksandrov-provede-regulyaren-priemen-den-s-grazhdani.html", "text": "Инфраструктурни и имотни проблеми обсъдиха жители на област Перник с депутата от ГЕРБ д-р Александър Александров на регулярния му приемен ден. Това съобщиха от пресцентъра на ПП ГЕРБ. Собственици на земи между селата Чуйперлово и Боснек представиха казус, свързан с включването на тяхна поземлена собственост в Природен парк Витоша, обявен за защитена зона. Гражданите бяха категорични, че процедурата е проведена по незаконосъобразен начин и без тяхно знание, и потърсиха от народния представител съдействие за премахването на земите от защитената територия.\r\nЖител на Батановци сигнализира за лошото състояние на железен мост, по който ежедневно преминават десетки хора. От своя страна д-р Александров се ангажира да проведе разговор с кмета на населеното място Радослав Банчев, за да бъде направена проверка на състоянието на съоръжението, и при необходимост, то да бъде укрепено.", "date": "2017.09.11", "title": "Перник: Народният представител от ГЕРБ д-р Александър Александров проведе регулярен приемен ден с граждани"}
{"url": "http://www.focus-news.net/news/2017/09/11/2434631/varna-rayonnata-prokuratura-predade-na-sad-dve-schetovoditelki-za-dlazhnostno-prisvoyavane-na-nad-46-000-leva-chrez-dokumentno-prestaplenie-za-poluchavane-na-po-visoki-pensii.html", "text": "На съд с обвинителен акт на Районната прокуратура във Варна са предадени главната счетоводителка Живка Хр. и счетоводителката Тамара Т. от фирма „Залива 47 СП“ АД. Това съобщиха от пресцентъра на Апелативна прокуратура-Варна. Двете подсъдими ще отговарят за длъжностно присвояване на средства на акционерното дружество, извършено като продължавано престъпление сами и в съучастие – по член 202, ал. 1, т. 1, във връзка с член 201, а подсъдимата Живка Хр. – и за съставяне на официален документ, в който удостоверила обстоятелства с цел да бъде използван като доказателство. Става въпрос за издаване на удостоверения за пенсия и трудови книжки за двете подсъдими и за съпруга на главната счетоводителка, в които бил удостоверен завишен осигурителен праг. \r\nПрисвоената чрез съучастието на двете подсъдими сума е в размер общо на 46 110 лева. Престъпленията от двете подсъдими са извършени в периода от 2005 до 2011 год. за главната счетоводителка Живка Хр. и в периода от 2005 до 2006 г. – за Тамара Т. След като напуснала работа като главна счетоводителка, в дружеството започнала проверка на информацията, която се подавала за осигурените служители на фирмата  в ТД на НАП във Варна. Така било установено, че Живка Хр. била осигурявана на най-високия осигурителен доход за страната към момента, което не отговаряло на разплащателните ведомости. При ревизията се установило, че и Тамара Т., и съпругът на Живка Хр. са осигурявани също на по-високи осигурителни доходи с цел получаване на по-високи пенсии и ползване на обезщетения.  \r\nСъдебно-счетоводната експертиза по делото доказала, че от 2005 до 2011 год. присвоените суми чрез деклариране на завишените осигурителни доходи и платените от фирмата осигурителни вноски от подсъдимата Живка Хр. възлизат на 43 933 лева, а на Тамара Т. – 5368 лева. \r\nСлед като действията им били разкрити и срещу тях започнало досъдебното производство, подсъдимите са възстановили изцяло присвоената сума на дружеството. \r\nДелото срещу 64-годишната Живка Хр. и 68-годишната й съучастничка Тамара Т. предстои да бъде насрочено за разглеждане във Варненския районен съд.", "date": "2017.09.11", "title": "Варна: Районната прокуратура предаде на съд две счетоводителки за длъжностно присвояване на над 46 000 лева чрез документно престъпление за получаване на по-високи пенсии"}
{"url": "http://www.focus-news.net/news/2017/09/11/2434632/sarbiya-otlozhiha-razpita-na-general-novak-gukich-smyatan-za-otgovoren-za-bombardirovkata-na-tuzla-prez-1995-g.html", "text": "Сръбски съд отложи разпита на бившия генерал от армията на Република Сръбска, Новак Гукич, смятан за отговорен за артилерийската бомбардировка на град Тузла, Североизточна Босна, на 25 май 1995 г., по време на войната в Босна и Херцеговина, съобщава електронното издание на балканската разследваща мрежа BIRN.\r\nКато мотив за отлагането е прието настаняването на бившия генерал в една от клиниките на военномедицинската академия в Белград.\r\nПрез 2014 г. генерал Гукич вече беше осъден в Босна и Херцеговина на 20 години затвор като отговорен за смъртта на 71 цивилни при обстрела на Тузла.\r\nПрез октомври с.г. Босна и Херцеговина го обяви за международно издирване, но бившият командващ не може да бъде екстрадиран от Белград, тъй като няма подписан договор за екстрадиция между Сърбия и Босна и Херцеговина.", "date": "2017.09.11", "title": "Сърбия: Отложиха разпита на генерал Новак Гукич, смятан за отговорен за бомбардировката на Тузла през 1995 г."}
{"url": "http://www.focus-news.net/news/2017/09/11/2434633/usa-today-na-16-ta-godishnina-ot-teroristichnite-atentati-v-sasht-ot-amerikanskoto-edinstvo-nyama-i-spomen.html", "text": "В понеделник, 11 септември, се навършват 16 г. от най-кървавите терористични нападения в историята на САЩ, които отнеха живота на близо три хиляди души. В паметния ден американците демонстрираха приятелство, патриотизъм и единство, от които днес не е останала и следа, коментира вестник USA Today.\r\nВ дните след атаките срещу сградите на Световния търговски център в Ню Йорк и Пентагона хора от различни раси и религии се утешаваха един друг, държейки заедно свещи в памет на загиналите. Други татуираха звезди и ивици по телата си като израз на патриотизъм. Американски флагове се издигаха навсякъде в страната. Вечерта след нападенията около 150 членове на Конгреса - демократи и републиканци - застанаха рамо до рамо пред Капитолия, за да изпеят заедно „Бог да благослови Америка“.  \r\n„Америка е обединена\", обяви в деня след трагедията тогавашният президент Джордж Буш младши.\r\nДнес голяма част от това сближаване се е разпаднало. Американците се борят горчиво един срещу друг за всичко - от контрола на оръжията до „Обамакеър“. Усещането за разцеплението в обществото се затвърждава от оживените дискусии в социалните мрежи. Същевременно в страната се наблюдават екстремни примери за злоба и предразсъдъци към граждани с афроамерикански или латиноамерикански корени. \r\nИ все пак – проучванията показват, че американците наистина мечтаят за повече единство и взаимност помежду си. Тереза Герова", "date": "2017.09.11", "title": "USA Today: На 16-та годишнина от терористичните атентати в САЩ – от американското единство няма и спомен"}
{"url": "http://www.focus-news.net/news/2017/09/11/2434634/pazardzhik-narodnite-predstaviteli-ot-gerb-ot-rayona-byaha-ofitsialni-gosti-na-otkrivaneto-na-grozdobera-v-s-chernogorovo.html", "text": "Настоящият председател на Комисията по земеделие в Народното събрание и депутат от ГЕРБ-Пазарджик Димитър Гечев, заедно с колегите си от парламентарната група на партията Десислава Тодорова и Даниела Малешкова, бяха официални гости на старта на кампанията по прибиране на реколтата от грозде. Това съобщиха от пресцентъра на ПП ГЕРБ. Ритуалът се състоя в лозовите масиви край пазарджишкото село Черногорово, отглеждани за производството на вина от  изба „Нерогора”.\r\nЗаедно с министъра на земеделието и храните Румен Порожанов, народните представители отрязаха гроздове и пожелаха здраве и берекет на производителите.\r\nПо думите на министър Порожанов тази година реколтата от грозде е много добра, като се очаква да бъдат произведени между 140 и 150 милиона литра български вина с отлично качество. Близо една трета от вината се реализират на чужди пазари. Министърът призова производителите да използват възможностите на европейските програми, като уточни че до 2024 година лозаро-винарския сектор България ще получава ежегодно около 50 милиона лева европейски средства.", "date": "2017.09.11", "title": "Пазарджик: Народните представители от ГЕРБ от района бяха официални гости на откриването на гроздобера в с. Черногорово"}
{"url": "http://www.focus-news.net/news/2017/09/11/2434635/dobrich-78-godishna-zhena-ot-s-dropla-e-stanala-zhertva-na-telefonna-izmama-s-850-leva.html", "text": "На 10 септември, около 18:00 часа се тъжи 78-годишна жена от с. Дропла сигнализира, че е получила обаждане на домашния си телефон от непознат мъж представящ се за служители на МВР. това съобщиха от ОДМВР-Добрич. Чрез въвеждане в заблуждение, мнимия полицай заявява на жената, че е необходимо съдействието и за залавянето на извършители на телефонни измами. Малко по-късно жената поставя в короната на дърво сумата от 850 лева. По случая е образувано досъдебно производство.", "date": "2017.09.11", "title": "Добрич: 78-годишна жена от с. Дропла е станала жертва на телефонна измама с 850 лева"}
{"url": "http://www.focus-news.net/news/2017/09/11/2434636/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "В предаването „Садово в сърцето на Тракия” на Радио „Фокус“ – Пловдив ще говорим за подготовката за зимния сезон в училищата в общината. Какви са начините на отопление в училищата, справят ли се с доставките на отопление, ще ни каже зам.-кметът на Садово Петър Георгиев. Ще говорим отново специално за Селскостопанската гимназия, където все още се топлят на твърдо гориво. Достатъчен ли е делегираният бюджет и има ли проекти за нов вид отопление в гимназията, ще научим от директора Димитър Йорданов. Тази година приемът там е увеличен, има пет нови паралелки след 7 клас. Ще припомним отново какви са привилегиите за учениците в гимназията, както и дали е достатъчен педагогическият персонал.\r\nПредаването „Садово в сърцето на Тракия” се излъчва всеки понеделник от 16.00 до 17.00 часа по Радио „Фокус“ – Пловдив. Телефонът за връзка с нас е 032/65 25 65. Водещ на предаването е Цветана Тончева.", "date": "2017.09.11", "title": "Акценти в предаването „Садово в сърцето на Тракия” на Радио „Фокус” – Пловдив"}
{"url": "http://www.focus-news.net/news/2017/09/11/2434637/burgas-obshtinskiyat-koordinator-na-gerb-ivan-valkov-dari-tehnika-na-pozharnata.html", "text": "Нов компютър, принтер и скенер получи бургаската пожарна. Устройствата са лично дарение от общинския координатор на ГЕРБ – Бургас Иван Вълков, съобщиха от пресцентъра на партията. През миналия месец от синдикат „Огнеборец“ се обърнаха с молба за съдействие към различни фирми и институции в града. Част от компютрите, на които се работи в бургаската пожарна, са морално остарели и това затруднява работата им, когато трябва да отчитат или регистрират различни произшествия и да изпълняват административните си задачи. За нормалната работа на бургаската пожарна са необходими общо пет компютърни конфигурации, три скенера и още толкова принтери.\r\nПо време на посещението на Иван Вълков в пожарната той се ангажира да търси варианти до края на годината да бъде осигурена още от необходимата техника. Дарението се случи дни преди професионалния празник на служителите от ГД ПБЗН - 14 септември. „На 13 септември от 18.00 часа пред Пантеона в Морската градина ще бъдат представени възможностите на новата пожарогасителна и аварийно-спасителна техника. На място бургаските пожарникари ще разяснят правилата за пожарна безопасност и защита при бедствия. Нека повече хора посетим тази инициатива, която може да спасява човешки животи”, призова Иван Вълков.", "date": "2017.09.11", "title": "Бургас: Общинският координатор на ГЕРБ Иван Вълков дари техника на пожарната"}
{"url": "http://www.focus-news.net/news/2017/09/11/2434638/haskovo-obshtinata-poluchi-blagodarstveno-pismo-ot-naslednitsite-na-nestor-markov-za-obyavyavaneto-mu-za-pocheten-grazhdanin.html", "text": "Благодарствено писмо от наследниците на Нестор Марков се получи в Община Хасково. То е адресирано до кмета Добри Беливанов и председателя на Общинския съвет Таня Захариева. Това съобщиха от Община Хасково. В писмото се казва: „Ние, потомците и родствениците на видния възрожденец, учител, общественик и лексикограф Нестор Марков, изказваме искрена благодарност на Общински съвет - Хасково за обявяването на Нестор Марков за „почетен гражданин“ на Хасково. Това е знак за уважение към паметта и делото на големия родолюбец и патриот, дал своя принос за възраждането на българщината в хасковска област. \r\nВъв ваше лице бихме искали да благодарим на цялата хасковска общественост, на Регионалния исторически музей и Регионална библиотека „Хр. Смирненски“, които активно участват във всички юбилейни чествания, посветени на Нестор Марков, както и на ревностния изследовател и популяризатор на живота и делото му г-н Недялко Димов“. \r\nПисмото е подписано от  девет родственици на Нестор Марков: проф. Светослав Марков, проф. Савка Шопова-Маркова, Марио Марков, Юлиян Марков, Денис Марков, Анелия Маркова, Ивайло Марков, Светослав Кипровски и Христо Кипровски.", "date": "2017.09.11", "title": "Хасково: Общината получи благодарствено писмо от наследниците на Нестор Марков за обявяването му за почетен гражданин"}
{"url": "http://www.focus-news.net/news/2017/09/11/2434639/sliven-105-godini-ot-formiraneto-na-treta-balgarska-armiya-shte-badat-otbelyazani-v-grada.html", "text": "105 години от формирането на Трета Българска армия ще бъдат отбелязани в Сливен. Това съобщи пред Радио „Фокус“ – Сливен председателят на Съюза на офицерите и сержантите от запаса и резерва в Сливен майор о.р. Митко Манев. Тържествата ще се състоят на 15 септември във Военен клуб – Сливен. Честванията започват с поднасяне венци пред паметника на 7-ми конен полк Орлето в 16.30 часа. След това ще се проведе шествие по пешеходната зона на града до Военния клуб. Там в 18.00 часа ще се състои тържествено  събрание – концерт. Поканени са министърът на отбраната и неговите заместници, бивши командващи на Трета армия, командирът на Сухопътните войски, началниците на военни формирования в гарнизон Сливен, представители на държавната и местната власт.\r\nЛюдмила ЙОРГОВА", "date": "2017.09.11", "title": "Сливен: 105 години от формирането на Трета Българска армия ще бъдат отбелязани в града"}
{"url": "http://www.focus-news.net/news/2017/09/11/2434640/cnn-severna-florida-i-dzhordzhiya-sa-izpraveni-pred-opasnost-ot-navodneniya-zaradi-irma.html", "text": "Въпреки отслабването си до първа степен ураганът „Ирма“ създава сериозна опасност от наводнения в северната част на щата Флорида и в Джорджия, предава новинарският телевизионен канал CNN.\r\nСилните ветрове и поройните дъждове нанесоха щети на електроразпределителната мрежа, в резултат на което около 5,7 млн. потребители остават без ток. \r\nДокато тропическата буря продължава да бушува, властите предупредиха гражданите, че не е безопасно да напускат домовете си. \r\n„Призоваваме хората да бъдат търпеливи и да останат подслонени“, съобщиха пожарните служби.Тереза Герова", "date": "2017.09.11", "title": "CNN: Северна Флорида и Джорджия са изправени пред опасност от наводнения заради „Ирма“"}
{"url": "http://www.focus-news.net/news/2017/09/11/2434641/dnevni-avaz-prezidentat-i-premierat-na-harvatiya-patuvat-za-navodneniya-zadar.html", "text": "Президентът и премиерът на Хърватия пътуват за наводнения далматински град Задар, предава електронното издание на босненския \"Dnevni Avaz\". Според изданието в 15.00 ч. местно време (16.00 ч. българско време) в задарското управление на МВР се очаква да започне заседание на местния кризисен щаб, което ще бъде ръководено от премиера на страната Андрей Пленкович.\r\nВ заседанието ще участват вицепремиерът и министър на отбраната Дамир Кръстичевич, министърът на вътрешните работи Давор Божинович и министърът на здравеопазването Милан Куюнджич.\r\n\"Dnevni Avaz\" съобщава още, че в наводнения Задар се очаква да пристигне и президентът на страната Колинда Грабар - Китарович.Както Агенция \"Фокус\" първа съобщи, тази сутрин между от 08.00 до 10.00 ч. местно време (9.00 - 11.00 ч. българско време) районът на Задар беше обхванат от незапомнена буря и валежи, които надхвърлиха 190 л./кв. м.", "date": "2017.09.11", "title": "\"Dnevni Avaz\": Президентът и премиерът на Хърватия пътуват за наводнения Задар"}
{"url": "http://www.focus-news.net/news/2017/09/11/2434642/pernik-obshtinski-savetnitsi-ot-gerb-shte-provedat-priemen-den-na-13-septemvri.html", "text": "На 13 септември /сряда/ от 10 ч. общинските съветници от ГЕРБ-Перник Румяна Гьорева и Клара Будинова организират  приемен ден с граждани. Това съобщиха от пресцентъра на ПП ГЕРБ. Срещата ще се проведе в сградата на Община Перник.\r\nРумяна Гьорева е председател на групата общински съветници от ГЕРБ, председател на Комисията „Образование, наука, култура и вероизповедания” и член на Комисията „Общинска собственост, концесии, приватизация и следприватизационен контрол”.\r\nКлара Будинова е секретар Комисия „Екология, земеделие и гори” и член на комисиите „ Здравеопазване и социални дейности” и „Транспорт, обществен ред, сигурност и паркинги”.", "date": "2017.09.11", "title": "Перник: Общински съветници от ГЕРБ ще проведат приемен ден на 13 септември"}
{"url": "http://www.focus-news.net/news/2017/09/11/2434643/vitseprezidentat-iliyana-yotova-nash-dalg-e-da-opazim-detsata-i-da-gi-nauchim-da-izgradyat-edin-po-dobar-svyat.html", "text": "Повече от всякога наш дълг е да опазим децата, да ги учим не само да оцеляват, но да изграждат един по-добър свят. Много са рисковете, пред които сме изправени днес в нашето тревожно ежедневие, и отговорността ни е още по-голяма. С тези думи вицепрезидентът Илияна Йотова се обърна към домакините, гостите и участниците на Международния фестивал на изкуствата за деца и младежи „Орфей в Италия” в Лидо ди Йезоло, съобщиха от прессекретариата на държавния глава. Десетото юбилейно издание на конкурса се провежда под патронажа на вицепрезидента и в програмата участват над 450 деца и младежи от тринадесет държави, сред които България, Италия, Полша, Румъния, Малта, Естония, Германия, Швеция, Литва, Беларус, Украйна, Швейцария и Грузия. \r\nПо думите на вицепрезидента младите хора са не просто надарени с таланти и показват красотата, която носят в себе си, но имат важна мисия в днешния свят. „Във време на предизвикателства, когато е много трудно да си подаваме ръце, а вместо това лесно издигаме стени, вие, младите хора, трябва да създавате мостове помежду си, за да сте по-силни”, каза Илияна Йотова. „Когато сте заедно и силни, нито лошите думи, нито оръжието може да разруши мостовете между вас”, допълни вицепрезидентът. \r\nИлияна Йотова припомни легендата за Орфей, наричан най-великият певец, поет и музикант на древността, като пожела на участниците във фестивала с дарбите си да накарат сърцата на много хора да оживеят и затрептят с музиката и танците. \r\nС думи на благодарност вицепрезидентът се обърна и към организаторите на фестивала - Арт център „Кърнолски” в сътрудничество с италианската асоциация I.T.A.C.A. С вашата работа показахте, че мечтите могат да се сбъдват и нашите деца имат право да летят, без полетът им да бъде прекършван, каза Илияна Йотова. \r\nМеждународният конкурс в гр. Лидо ди Йезоло ще продължи до 13 септември. България е представена от седем участници в различните възрастови групи и конкурсни категории. Това са балетно студио „Арт” и Лилия Петрова към читалище „Развитие” във Враца, Katty dance studio от Самоков, Борислава Йорданова от Музикалното училище „Любомир Пипков” в София, Весела Данабашева от Бургас,  Димитрия Николова от „Арт войс център” в Пловдив. Децата от танцовия състав при Детска градина „Синчец” в Смолян с ръководител Юлияна Гавазова са най-малките участници в историята на „Орфей в Италия”.", "date": "2017.09.11", "title": "Вицепрезидентът Илияна Йотова: Наш дълг е да опазим децата и да ги научим да изградят един по-добър свят"}
{"url": "http://www.focus-news.net/news/2017/09/11/2434644/zasedanie-na-saveta-za-sotsialno-partnyorstvo-shte-se-provede-v-sdvr-na-12-septemvri.html", "text": "На 12 септември, вторник, в сградата на СДВР на ул. „Антим I“ № 5, ще се проведе поредното заседание на Съвета за социално партньорство. Това съобщиха от пресцентъра на МВР. Началото на съвещанието, председателствано от заместник-министъра на вътрешните работи Стефан Балабанов, е от 12.00 часа. Заседанието ще бъде открито за представители на медиите.", "date": "2017.09.11", "title": "Заседание на Съвета за социално партньорство  ще се проведе в СДВР на 12 септември"}
{"url": "http://www.focus-news.net/news/2017/09/11/2434645/reuters-trima-dushi-sa-postradali-pri-samoubiystven-atentat-sreshtu-konvoy-na-nato-v-afganistan.html", "text": "Самоубийствен атентатор извърши нападение в понеделник срещу конвой на НАТО в Афганистан, в резултат на което са пострадали най-малко трима цивилни граждани, предава Reuters.\r\nКъм момента остава неясно дали има жертви или пострадали сред военните от конвоя, атакуван в близост до столицата Кабул.\r\nОт щаба на мисията „Решителна подкрепа“ увериха, че ще представят подробности за атаката, веднага след като получат повече подробности за нея. \r\nСъщевременно талибаните разпространиха изявление, в което твърдят, че при нападението са убити 13 американци, а 11 други са ранени, както и че са унищожени три бронирани транспортни средства..Тереза Герова", "date": "2017.09.11", "title": "Reuters: Трима души са пострадали при самоубийствен атентат срещу конвой на НАТО в Афганистан"}
{"url": "http://www.focus-news.net/news/2017/09/11/2434646/vitsepremierat-ekaterina-zaharieva-balgariya-shte-prodalzhi-da-podkrepya-gruziya-v-neyniya-evropeyski-i-evroatlanticheski-pat.html", "text": "България винаги е подкрепяла Грузия в европейския й път и ще продължим да го правим. Приоритет на настоящето Трио, председателстващо Съвета на ЕС, е европейската перспектива на страните от Западните Балкани и Източното партньорство. Това е основен външнополитически приоритет и за българското правителство, не само за предстоящото ни ротационно председателство. Това заяви заместник - министър председателят по правосъдната реформа и министър на външните работи Екатерина Захариева пред грузинския държавен министър по въпросите на европейската и евроатлантическата интеграция Виктор Долидзе, когото тя прие в София, съобщиха от пресцентъра на Министерството на външните работи.   \r\nЕдинственият начин страните от региона на Западните Балкани и държавите от Източното партньорство да се развиват стабилно и демократично и да вървят напред е европейското им бъдеще. За гражданите на страните-кандидатки е важно даването на политическо послание, че усилията за реформи, които правителствата им полагат са оценени. Особено важно е това за младите хора, за да видят една ясна перспектива и да разберат смисъла на трудните реформи, подчерта още вицепремиерът Захариева. „Мисля, че в ЕС има разбиране за това“, допълни тя.   \r\n„Ние ще направим каквото можем, но вие трябва да направите това, което зависи от вас и да продължите с реформите“. Понякога тези реформи не са много популярни, но са ключови за постигането на целите, които сте си поставили, каза Захариева. Тя поздрави министър Долидзе за усилията, които правителството на Грузия полага в областта на конституционната, съдебната и административната реформа. \r\nМинистър Долидзе оцени високо подкрепата от страна на България и благодари за положителната оценка за усилията на страната му за реформи. \r\nВ рамките на срещата си българският вицепремиер и грузинският държавен министър обсъдиха двустранните отношения, енергийната и инфраструктурна свързаност, сигурността в региона на Черно море.   \r\nОт българска страна бе потвърдена и подкрепата за бъдещо членство на Грузия в НАТО.", "date": "2017.09.11", "title": "Вицепремиерът Екатерина Захариева: България ще продължи да подкрепя Грузия в нейния европейски и евроатлантически път"}
{"url": "http://www.focus-news.net/news/2017/09/11/2434647/afp-irma-otslabna-do-stepen-tropicheska-burya-vav-florida.html", "text": "В ранните часове на понеделник (местно време) „Ирма“ отслабна до степен тропическа буря, преминавайки през северната част на щата Флорида, предава AFP.\r\nка буря, тъй като продължи по северния път през Флорида, заяви Националният център за урагани.\r\nВъпреки това „Ирма“ все още има „пориви на вятъра с ураганна сила\", предупредиха от Националния център на САЩ за наблюдение на ураганите.Тереза Герова", "date": "2017.09.11", "title": "AFP: „Ирма“ отслабна до степен тропическа буря във Флорида"}
{"url": "http://www.focus-news.net/news/2017/09/11/2434648/stara-zagora-okrazhnata-prokuratura-privleche-kato-obvinyaem-i-zadarzha-35-godishen-turski-grazhdanin-za-opit-za-ubiystvo.html", "text": "Окръжна прокуратура-Стара Загора привлече като обвиняем Йолез М., на 35 г., турски гражданин, за опит за убийство, като деянието е останало недовършено поради независещи от дееца причини – престъпление по чл. 115 във връзка с чл.18 ал.1 от Наказателния кодекс. Това съобщиха от пресцентъра на Апелативна прокуратура-Пловдив. До момента е установено, че на 9 септември 2017 г., в с. Загоре, общ. Стара Загора, обвиняемият Йолез М. е пробол с нож, в областта н а корема, 31-годишния П.П., след възникнал скандал и сбиване в заведение. По време на инцидента той нанесъл порезни рани и на други двама мъже, които били в помещението. За случая е бил подаден сигнал в ОД на МВР-Стара Загора, като извършителят е бил задържан, а пострадалите откарани в болница. По досъдебното производство са извършват процесуално-следствени действия.\r\nОбвиняемият Йолез М. е задържан за срок от 72 часа с постановление на наблюдаващия прокурор. Предстои Окръжна прокуратура-Стара Загора да внесе искане в съда за определяне на мярка за неотклонение „задържане под стража“ спрямо него. \r\nЙолез М.  е със статут на постоянно пребиваващ в Република България.", "date": "2017.09.11", "title": "Стара Загора: Окръжната прокуратура привлече като обвиняем и задържа 35-годишен турски гражданин за опит за убийство"}
{"url": "http://www.focus-news.net/news/2017/09/11/2434649/petar-georgiev-zam-kmet-na-sadovo-remontite-v-detskite-gradini-priklyuchiha-obshtinata-se-styaga-za-zimata.html", "text": "Ремонтите в детските градини в Садово приключиха – днес там започна новата учебна година. Това съобщи за Радио „Фокус” – Пловдив зам.-кметът на Садово Петър Георгиев. Отоплението в повечето училища и детски градини в общината е смесено – на електричество и нафта. В някои по-малки училища и в Селскостопанската гимназия използват печки и твърдо гориво. Това води до икономии от делегираните бюджети. „Единствено училището в Поповица си изразходва на 100% средствата, тъй като се отоплява на нафта”, обясни Георгиев. „Селскостопанската гимназия тази година има по-голям прием и се надявам да влязат в нея повече пари и директорът да направи нещо в по-голямата част от училището”, добави Георгиев. \r\nПешеходните пътеки край училищата са опреснени, има поставени знаци навсякъде. \r\nОбщината вече е започнала подготовка за зимата със закупуването на пясък и луга, посочи още Петър Георгиев.\r\nЦветана ТОНЧЕВА", "date": "2017.09.11", "title": "Петър Георгиев, зам.-кмет на Садово: Ремонтите в детските градини приключиха, общината се стяга за зимата"}
{"url": "http://www.focus-news.net/news/2017/09/11/2434650/sadiya-sonya-yankulova-povishavaneto-na-profesionalnata-kvalifikatsiya-e-reshavashto-za-obektivnoto-bezpristrastno-i-kompetentno-izpalnenie-na-sadebnata-funktsiya-na-vas.html", "text": "Изслушването на кандидата за председател на Върховния административен съд Соня Янкулова – съдия във ВАС, започна с представяне от Юлия Ковачева – заместник-председател на Комисията по атестирането и конкурсите на Съдийската колегия, на доклад за постъпилите предложения, документи и материал за кандидата, както и за извършените проверки и заключения за притежаваните от кандидата професионални качества. Това съобщиха от пресцентъра на ВСС. Даниела Костова – председател на Комисията по професионална етика на Съдийската колегия, представи доклад за резултатите от извършените проверки за притежаваните от съдия Янкулова нравствени качества.\r\nЧленът на ВСС Галина Карагьозова представи предложението за издигане на кандидатурата на Соня Янкулова, подкрепено от трима членове на Съвета. Вносителите посочват, че тя е съдия от кариерата, а в качеството си на заместник-министър в Министерство на отбраната и в Министерството на вътрешните работи е участвала в подготовката на законопроекти в сферата на тяхната дейност и е водила лекционни курсове за повишаване на квалификацията на администрацията. Съдия Янкулова е автор на редица публикации в областта на административното правораздаване. Тя има значителен принос в единствения Систематичен коментар на АПК и участва в екипа, извършил оценка на въздействието на Закона за управление на средствата от Европейските структури и инвестиционни фондове. Нейната професионална компетентност е обогатена от придобитите ръководни и административни умения в системата на правораздаването и в изпълнителната власт. Работата ѝ като съдия е принос в развитието на административно-правната юриспруденция, а заеманата от нея активна позиция по актуални правни проблеми в професионалната и научна общност определя безспорния ѝ авторитет на юрист, чието мнение се търси и цени. През цялата си кариера тя е показала способност за придържане и налагане на висок етичен стандарт. Професионалните и лични качества на съдия Янкулова ще ѝ позволят да участва в работата на ВСС пълноценно, с ясна визия за развитие не само на системата на административните съдилища, но и на органите на съдебната власт.\r\nГ-жа Карагьозова заяви, че съдия Янкулова отговаря изцяло на утвърдения профил за председател на Върховния административен съд, работила е достатъчно дълго в съдебните институции, за да се приеме, че израстването ѝ е заслужено и професионално, а нейният интегритет не е поставян под съмнение.\r\nСъдия Янкулова има общ юридически стаж над 32 години, от които над 21 години в органите на съдебната власт. Била е съдия в Трети районен съд – гр. София, както и заместник-председател на Софийски градски съд.От 1998 г. до 2001 г., както и от 2009 г. и към настоящия момент е съдия във Върховен административен съд.\r\nПред членовете на ВСС кандидатът мотивира участието си в процедурата с факта, че от 1993 г., професионалното ѝ развитие е свързано с административното правосъдие. Тя сподели, че придобитите от нея знания и опит могат да бъдат полезни за повишаване на качеството на административното правосъдие и за укрепване на независимостта на Върховния административен съд. Според нея водещо в работата на председателя на ВАС е неговото разбиране за мястото и ролята на съда.\r\nВ изложението си кандидатът посочи, че доброто управление изисква ясно да се отчете ресурсът, който се използва за осъществяване на конституционно определената функция на съда. Въз основа на това виждане съдия Янкулова определя като стратегическа цел на Върховния административен съд качественото и ефективно правосъдие. Тя намира като основно средство за постигането ѝ осигуряване на среда, в която  независимостта на съдиите и на съда е гарантирана. Според нея независимостта се дефинира като ненамеса в съдийската функция, а председателят на ВАС може да гарантира това чрез дейността на системата за случайно разпределение на делата, кариерното развитие на съдиите и други вътрешни механизми. Кандидатът разглежда намаляването на натовареността на съдиите от ВАС като управленски проблем, който не позволява съдът да изпълнява задълженията си с необходимото качество. Като подход за решаването му тя предлага балансирано разпределение на правосъдната функция по различните по степен съдилища. Противоречивата съдебна практика тя приема като фактор, който повишава натовареността като провокира желание за обжалване, от друга страна прекомерната натовареност на съдиите предпоставя този проблем. За преодоляването му председателят на ВАС трябва да работи за осъществяване на анализ на съдебната практика, правни проблеми, практиката на ЕСПЧ и съда на ЕС, осъществяване на конкретни и адекватни на потребностите на съдиите обучения, включително да бъде трансмисия за повишаване на качеството на законодателство. Като изключително важно предизвикателство пред работата на съда тя вижда повишаване на мотивацията на съдиите за непрекъснато подобряване на професионалната квалификация и въвеждане на електронно правосъдие. Според нея електронното правосъдие има огромен потенциал за повишаване на ефективността на правосъдието. Кандидатът отбеляза, че съдийското самоуправление изисква отговорността на всеки магистрат. Съдия Янкулова обърна внимание, че председателят на ВАС временно е пръв между равни и трябва да продължи да правораздава, за да може да осъществява ефективно правомощията си.\r\nВ представената Концепция тя посочва като сериозно предизвикателство пред административния ръководител на ВАС неравномерната натовареност на административните съдилища, като счита, че преодоляването ѝ зависи от преосмислянето на родовата и местната подсъдност. Отчетено бе, че повишаването на професионалната квалификация е решаващо за обективното, безпристрастно и компетентно изпълнение на съдебната функция на съда и е гаранция за предпазване от недопустими влияния. Едва след това следва да се извърши преценка за необходимостта от промяна на съдебната карта. Кандидатът се ангажира да продължи срещите с административните ръководители на административните съдилища, ако бъде избрана на поста. Според нея прекомерната натовареност на съдиите рефлектира както върху продължителността на съдебното производство и върху качеството на съдебните актове, така и върху правната сигурност и предвидимост на правосъдието. Високата професионална квалификация на магистратите според кандидата е гаранция за преодоляване на противоречивата съдебна практика, за осигуряване на предвидимост на правосъдието и за утвърждаване на законността. Отбелязва се, че постигнатото от ВАС качество и бързина в административното правосъдие е функция на сериозните усилия на всеки съдия и служител, както и на ръководството на съда. Посочено бе, че обезпечеността на съда със съдии не е адекватна на броя на подсъдните му дела, както и че материалната обезпеченост не съответства на потребностите му.\r\nГлавна задача на председателя на ВАС като член на ВСС според нея е установяването и утвърждаване на управленска култура в органа на съдебната власт, основана на зачитане на личното и професионално достойнство на всеки, на работен и диалогичен език, на компетентност и отдаденост на една обща цел – независимостта на съдебната власт и повишаване на нейния професионализъм. Тя изрази готовност като председател на ВАС и член на Съдийската колегия на ВСС да работи за утвърждаване на принципен, прозрачен и обективен подход на кадровата политика, за изпълване със съдържание на законовите критерии за кариерно израстване и за избор на административни ръководители. Кандидатът счита, че дисциплинарните наказания на съдии за нарушения по чл. 307, ал. 3, т. 1 и т. 2 от ЗСВ са допустими след изчерпване на другите възможности за преодоляване на затрудненията в работата. По отношение на управлението на бюджета на съдебната власт, тя е готова да насочи усилия към въвеждане и утвърждаване на програмното бюджетиране.\r\nВъпроси към кандидата зададоха Магдалена Лазарова - член на ВСС, главният прокурор Сотир Цацаров, главният инспектор на ИВСС Теодора Точкова, членовете на ВСС Галина Карагьозова, Юлия Ковачева, Калин Калпакчиев, Соня Найденова за това с какви действия като председател на ВАС, би повишила доверието на обществото към съда и съдебната система; за критериите, по които ще сформира своя ръководен екип; за мястото на Прокуратурата на Република България в съдебната власт; възможните мерки за подобряване на материално-техничeската база, на организацията на съдебните заседания и на работата администрацията; как при сегашната нормативна база насрочването на дела да става в по-кратки срокове; относно предложения Законопроект за изменение и допълнение на Административно-процесуалния кодекс; какви критерии би въвела за подбор на висококвалифицирани съдебни помощници; как председателят на ВАС би могъл да гарантира доброто използване на системата за случайно разпределение на делата като гаранция за независимостта на магистратите; във връзка с разпределението на правната материя по отделенията в съда и преодоляването на дисбаланс в тяхното натоварване; за ролята на председателя при публични коментари по актове на Върховния административен съд; реформата на съдебната карта на административното правосъдие и натовареността на магистратите във ВАС; би ли публикувала на интернет страницата актовете на председателя по организацията на работата в съда.\r\nКандидатът отговори на поставените от Български институт за правни инициативи въпроси и на въпроси от Съюза на одиторите от Сметната палата за съдебната карта на административните съдилища; уеднаквяването на съдебната практика, приложението на медиацията; за ролята на председателя на ВАС като член по право на ВСС; разбирането ѝ за корупцията като негативно явление в съдебната власт и за академичния принос на ВСС; по повод проекта за антикорупционен  закон; ролята на Прокуратурата на Република България в административния процес; относно функциите на Съдебната палата и други.", "date": "2017.09.11", "title": "Съдия Соня Янкулова: Повишаването на професионалната квалификация е решаващо за обективното, безпристрастно и компетентно изпълнение на съдебната функция на ВАС"}
{"url": "http://www.focus-news.net/news/2017/09/11/2434651/harvatiya-polozhenieto-v-zadar-prodalzhava-da-e-kritichno-obzor.html", "text": "Положението в наводнения Задар продължава да е критично, предава електронното издание на босненския \"Dnevni Avaz\". Големи части от града все още са без електричество, а приземните етажи на сградите в центъра на града, както и подлезите на главните булеварди са напълно наводнени. Наводнена е включително и задарската болница, където продължават да постъпват сигнали за помощ. Съобщава се за наводнени училища и обществени сгради. По информация на държавната HRT (Хърватска радио и телевизия) вече е започнало прехвърляне на пациентите на болницата в Задар в градовете Госпич и Шибеник.\r\nЗагребският \"Dnevnik\" съобщава, че \"Задар продължава да се бори с последствията на невижданото наводнение, като първа информация за щетите на бедствието се очакват след 14.00 ч. местно време (15.00 ч. българско време).\"\"Index\" и \"Vecernji list\" предават, че президентът и премиерът на Хърватия отиват по спешност в наводнения град, където ще проведат съвещание на кризисния щаб.\r\nБалканската версия на телевизия \"Al Jazeera\" съобщава за стотици наводнени частни домове както в Задар, така и в цяла Истрия.\r\nЕлектронното издание Net.Hr публикува драматични любителски снимки, на които се вижда как пороят отнася всичко по пътя си.", "date": "2017.09.11", "title": "Хърватия: Положението в Задар продължава да е критично (ОБЗОР)"}
{"url": "http://www.focus-news.net/news/2017/09/11/2434652/sport-kubrat-pulev-pristigna-v-kardif-za-savmestna-preskonferentsiya-s-antani-dzhoshua.html", "text": "Кубрат Пулев пристигна в Кардиф, Уелс, където по-късно през деня ще даде първата си съвместна пресконференция със световния шампион по бокс в тежка категория Антъни Джошуа.\r\nНай-добрият български професионален боксьор ще излезе на ринга срещу Джошуа на 28 октомври в двубой за титлата на Международната боксова федерация (IBF). Продажбата на билетите за мача започва от вторник.", "date": "2017.09.11", "title": "Спорт: Кубрат Пулев пристигна в Кардиф за съвместна пресконференция с Антъни Джошуа"}
{"url": "http://www.focus-news.net/news/2017/09/11/2434653/burgas-okrazhniyat-sad-nalozhi-nakazanie-v-razmer-na-16-g-zatvor-na-bashta-mnogokratno-nasilval-seksualno-maloletnata-si-dovedena-dashterya.html", "text": "По обвинителен акт на Окръжна прокуратура – Бургас, съдът наложи ефективно наказание в размер на 16 г. „лишаване от свобода“ на баща, многократно насилвал сексуално малолетната си доведена дъщеря. Това съобщиха от Апелативна прокуратура-Бургас.\r\nПо внесен обвинителен акт на Окръжна прокуратура –  Бургас, съдът наложи ефективно наказание в размер от  16 години „лишаване от свобода“ спрямо Сава Д. ( на 36г.). Той е подсъдим за това, че  при условията на продължавано престъпление, в периода 01.04.2016г. до 13.06.2016г., в гр. Бургас, многократно се съвкуплявал с лице от женски пол – ненавършилата 14  години  В. С., като я принуждавал към това със сила и заплашване – престъпление по чл.152, ал.4, т.1, вр. чл.1, т.2, вр. чл.26, вр. чл.54 от НК.\r\nНаказанието трябва да бъде изтърпяно при първоначален „строг“ режим в затвор.\r\nПрисъдата на Окръжен съд – Бургас може да бъде обжалвана пред Апелативния съд в града.", "date": "2017.09.11", "title": "Бургас: Окръжният съд наложи наказание в размер на 16 г. затвор на баща, многократно насилвал сексуално малолетната си доведена дъщеря"}
{"url": "http://www.focus-news.net/news/2017/09/11/2434654/voyslav-sheshel-samo-sayuzat-s-rusiya-mozhe-da-spasi-sarbiya-ostanaloto-e-propast.html", "text": "\"Само съюзът с Русия може да спаси Сърбия, а всичко останало е пропаст.\" Това смята лидерът на Сръбската радикална партия Войслав Шешел в коментар за последните събития в региона, цитиран от белградското издание \"Правда\".\r\nЛидерът на сръбските радикали твърди, че \"докато съседите размишляват, Сърбия трябва напълно да се интегрира с Русия, която ще защитава сръбските интереси като свои\".\r\nОт първостепенна важност, според Шешел, е разширяването на военното сътрудничество с Русия.", "date": "2017.09.11", "title": "Войслав Шешел: Само съюзът с Русия може да спаси Сърбия, останалото е пропаст"}
{"url": "http://www.focus-news.net/news/2017/09/11/2434655/daniela-kranteva-obshtina-gotse-delchev-osven-muzikalna-programa-na-esenniya-panair-shte-ima-mnogo-igri-i-podvizhni-restoranti.html", "text": "За панаира в Гоце Делчев идват хора от целия регион. Това каза за Радио „Фокус“ Пирин Даниела Крантева, главен експерт „Връзки с обществеността“ към Община Гоце Делчев. „Това е едно традиционно събитие, което се провежда от много отдавна. Хората знаят за него и го очакват. Този панаир се прави винаги по едно и също време, затова е много очакван най-вече от децата. Освен музикална програма, има много игри, люлки, стрелбища и т.н. Има много подвижни ресторанти и се получава един голям празник за цялото семейство. Посетителите са наистина много“, отбеляза тя. \r\nДаниела Крантева посочи, че тъй като Гоце Делчев се намира в пограничен район и много хора от Гърция посещават града, за да пазаруват и да се забавляват. „Стремим се за всеки да има по нещо. Постарали сме се да обхванем различни жанрове, така че да бъдат удовлетворени всички желания и интереси. Предполагам, че всеки ще намери нещо за себе си“, каза още Даниела Крантева.\r\nНатали СТЕФАНОВА", "date": "2017.09.11", "title": "Даниела Крантева, Община Гоце Делчев: Освен музикална програма на есенния панаир ще има много игри и подвижни ресторанти"}
{"url": "http://www.focus-news.net/news/2017/09/11/2434656/haskovo-800-detsa-ot-grada-se-vklyuchiha-v-kampaniyata-stara-hartiya-za-nova-kniga.html", "text": "На 9 септември 2017 г. 800 силни малки екоактивисти се включиха в националната кампания „Стара хартия за нова книга“ в Община Хасково. Те предадоха близо 5 тона стара хартия и така спасиха от изсичане 65 дървета. Това съобщиха от пресцентъра на Община Хасково. Под надслов „Почисти и прочети“ децата научиха повече за рециклирането, разбраха как да събират разделно отпадъците и се сдобиха с над 1000 нови книжки по избор.\r\nВ Хаково акцията „Стара хартия за нова книга“ се провежда за втора поредна година и отново беше част от празниците на града на Богородица. Кампанията беше открита от кмета на общината Добри Беливанов, който приветства гостите и изтъкна значимостта на каузата. Организаторите на инициативата – Виктория Бисерова от Книжен център „Гринуич“ и Мариана Петкова от „ЕКОПАК България АД“ – изразиха благодарността си към всички присъстващи и напомниха, че колкото повече стара хартия съберат децата, толкова повече дървета ще спасят от изсичане.\r\nЗа настроението на присъстващите се погрижи „Театърът на приказките“ – София с постановката „Приказка за юначета с празни тумбачета: Хартояд, Пластоядка и Стъклояд в парка“  – история за три животинчета, които живеят в парка и се хранят с отпадъци от опаковки. В празничната програма се включиха над 150 деца от вокални групи и танцови състави от град Хасково, сред които шампионите по спортни танци за младежи от клуб „Гранд“, спортните клубове „Тангра“, „Мега спорт“, акробатите от КГС „Юнак“ и звездите на аеробиката от КА „Виолена“. На сцената на пл. „Свобода“ се изявиха детската фолклорна формация на ансамбъл „Южняци“ и балетна формация „Рона“. Младите таланти Дария Боева и Тереза Желязкова изненадаха пубиката със своите песни.\r\nХасково беше първият град домакин на кампанията „Стара хартия за нова книга“ тази година. Инициатива предстои в София на 10 септември, в Русе на 17 септември, в Пловдив на 23 септември и в Бургас на 24 септември.\r\nСредствата от събраната стара хартия в Хасково и в другите четири града на инициативата ще бъдат използвани за публикуване на специалното издание на кампанията „Ти можеш да спасиш планетата“, предварително осигурено от „ЕКОПАК България“ АД.\r\nОрганизатори на събитието са „ЕКОПАК България“ и Книжен център „Гринуич“. Акцията в Хасково се реализира с подкрепата на Община Хасково и Регионалната библиотека „Христо Смирненски“. Партньори на инициативата са са издателствата „Ентусиаст“, „ЕГМОНТ“, „Книгомания“ и инициативата „Забавното четене“.\r\nКаузата е подкрепена от издателствата „Хермес“, „Бард“, Фют“, „Труд“, „Сиела“, „Софтпрес“, „ПАН“, „Златното пате“, „Албо груп“, които предоставиха свои книги, с които да зарадваме всички малки любители на рециклирането. „Албо Груп“, партньори на книжен център „Гринуич“, се погрижиха да има много подаръци за всички любознателни деца във викторините.\r\nНачалото на каузата „Стара хартия за нова книга“ бе поставено на 15 септември 2013 г. Организаторите Книжен център „Гринуич“ и „ЕКОПАК България“ АД и партньорите на „Стара хартия за нова книга“ се обединиха около идеята, че е важно всяко дете още от ранна възраст да се научи да полага грижи за природата, да събира разделно отпадъците и да има специално отношение към книгата и четенето. За четирите години в инициативата се включиха близо 18 000 деца. Малчуганите, заедно със своите родители, предадоха за рециклиране 90 тона хартия и получиха над 20 000 книжки. Така всички заедно спасихме от изсичане 1170 дървета.", "date": "2017.09.11", "title": "Хасково: 800 деца от града се включиха в кампанията „Стара хартия за нова книга“"}
{"url": "http://www.focus-news.net/news/2017/09/11/2434657/afp-gugal-obzhalva-rekordnata-globa-nalozhena-y-ot-evropeyskite-vlasti.html", "text": "В понеделник американската компания „Гугъл“ предприе съдебно оспорване на рекордната глоба в размер на 2,4 млрд. евро, наложена от европейските антитръстови власти за фаворизирането на собствената й услуга за пазаруване, предава AFP.\r\nГоворител на Европейския съд в Люксембург заяви пред агенцията, че е подадено обжалване, което ще постави началото на съдебна битка между Брюксел и американския технологичен гигант, която може да продължи с години.Тереза Герова", "date": "2017.09.11", "title": "AFP: „Гугъл“ обжалва рекордната глоба, наложена й от европейските власти"}
{"url": "http://www.focus-news.net/news/2017/09/11/2434658/voennosluzheshti-ot-suhopatnite-voyski-uchastvat-v-uchenieto-na-nato-rapid-traydant-2017.html", "text": "Военнослужещи от Сухопътните войски участват в съвместно многонационално учение на НАТО \"Рапид трайдънт-2017\", което се провежда на територията на тренировъчен център „Яворив” в Украйна. Това съобщиха от пресцентъра на Министерството на отбраната. В периода от 7 до 23 септември 25 военнослужещи от военно формирование 28 330 – Смолян се включват в отработването на задачи, свързани с постигане на пълна оперативна съвместимост между участващите формирования и създаване на умения и навици, необходими при участие в операции по поддържане на мира.\r\nВ учението участват военнослужещи от 14 страни - Украйна, САЩ, Канада, България, Естония, Италия, Грузия, Литва, Молдова, Норвегия, Полша, Румъния, Турция и Великобритания.", "date": "2017.09.11", "title": "Военнослужещи от Сухопътните войски участват в учението на НАТО \"Рапид трайдънт-2017\""}
{"url": "http://www.focus-news.net/news/2017/09/11/2434659/smolyan-osvezhavat-patnata-markirovka-i-peshehodnite-pateki-v-grada-predi-nachaloto-na-uchebnata-godina.html", "text": "Освежават пътната маркировка и пешеходните пътеки в Смолян преди началото на учебната година, предаде репортер на Радио „Фокус“ – Смолян. Приоритетно се работи в районите на училищата и възловите кръстовища в града. На пешеходните пътеки тип „зебра“ със специални шаблони се изписва думата „погледни“. \r\nНа доста места в града старата маркировка беше изтрита и липсваше такава. Освежената маркировка сега се забелязва отдалече и от водачите на пътни превозни средства, и от пешеходците.\r\nДаниела БОЙКОВА", "date": "2017.09.11", "title": "Смолян: Освежават пътната маркировка и пешеходните пътеки в града преди началото на учебната година"}
{"url": "http://www.focus-news.net/news/2017/09/11/2434660/veliko-tarnovo-3-513-uchenitsi-ot-oblastta-sa-se-vklyuchili-v-grupi-za-preodolyavane-na-obuchitelni-zatrudneniya-v-ramkite-na-proekt-tvoyat-chas.html", "text": "3 513 ученици от област Велико Търново са се включили в групи за преодоляване на обучителни затруднения в рамките на проект „Твоят час“. Това съобщи началникът на Регионалното управление по образованието инж. Розалия Личева, предаде репортер на Радио „Фокус“ – Велико Търново. През миналата година са били формирани общо 438 групи по обучителни затруднения в 81 училища. Тези ученици представляват 16% от всичките ни ученици, които се обучават в училище. 46% от децата са били в групи за преодоляване на обучителни затруднения по български език и литература, като от тях 76% са повиши своите резултати, обясни инж. Личева. По думите й, 40% от децата са били в групи за преодоляване на обучителни затруднения по математика, като от тях 73% са повишили знанията си. 5% от учениците са били в група за преодоляване на обучителни затруднения по английски и руски език, като от тях 72% са повишили резултатите си. 5% са били в групи за преодоляване на обучителни затруднения по природни науки, като 84% от записаните са повишили своите знания и умения. 4% са били в групи за преодоляване на знанията за обществени науки, като повишилите знанията си по тези предмети са били 74%. \r\n„Организирахме кръгла маса за разпространението на работата на групите и за преодоляване на обучителните затруднения. Колеги, които преподават в тези групи, споделиха своя опит и своите добри практики, от където стана ясно, че това не са обикновено уроци. Това са занимания с деца, за което трябваше да се провокира интереса им. Учителите са успели да направят интересни задачите по математика така, че децата да са конкурентни на своите съученици. Същото се забелязва и при заниманията по български език и литература“, посочи инж. Розалия Личева. \r\nПо думите й, в групите за занимания по интереси са се включили 10 355 ученици, които са формирали 716 групи. Това са 8% от учениците на област Велико Търново. Общо в заниманията по интереси и в заниманията за преодоляване на обучителни затруднения се включиха 13 868 ученици, което е 64% от всички ученици на област Велико Търново. От 90 училища имащи право да се включат в дейностите по проекта се включиха 87.\r\nИнж. Розалия Личева припомни, че проектът „Твоят час” се реализира по ОП „Наука и образование за интелигентен растеж”, съфинансирана от Европейския съюз чрез европейските структурни и инвестиционни фондове. Основните му цели са развитие на потенциала на учениците за повишаване на техните знания, повишаване на етническата толерантност и мултикултурната интеграция, преодоляване на образователни трудности, образователна интеграция на ученици чрез формиране на обществени интереси и превръщане на училището в по-привлекателно място за ученика. В проекта са обхванати ученици от до 12 клас. Проектът стартира на 29 юли 2016 година и се очаква да приключи на 31 октомври 2018 година.\r\nНадежда КРЪСТЕВА", "date": "2017.09.11", "title": "Велико Търново: 3 513 ученици от областта са се включили в групи за преодоляване на обучителни затруднения в рамките на проект „Твоят час“"}
{"url": "http://www.focus-news.net/news/2017/09/11/2434661/faz-okolo-30-dushi-sa-postradali-pri-zhelezopaten-intsident-v-shveytsariya.html", "text": "Около 30 души са пострадали при железопътен инцидент в Швейцария, съобщава германският национален ежедневник Die Frankfurter Allgemeine Zeitung. \r\nПо данни на полицията инцидентът се е случил на гарата Андермат в кантона Ури, Централна Швейцария. Инцидентът се е случил при маневра на влак, движещ се по популярната сред туристите линия Матерхорн-Готард. Във влаковата композиция са пътували около стотина пасажери.Тереза Герова", "date": "2017.09.11", "title": "FAZ: Около 30 души са пострадали при железопътен инцидент в Швейцария"}
{"url": "http://www.focus-news.net/news/2017/09/11/2434662/smolyan-poredna-vandalska-proyava-e-izvarshena-v-detska-ploshtadka-v-ketevska-mahala-samo-predi-dve-sedmitsi-saorazhenieto-e-bilo-boyadisano-i-remontirano-ot-obshtinata.html", "text": "Поредната вандалска проява е извършена в Смолян. Този път обект на разрушителната сила е била детска площадка в Кетевска махала в квартал \"Райково\". Това съобщиха от пресцентъра на Община Смолян. Изкъртен е баскетболният кош, повредени са съоръжения по площадката, премахната е и част от оградата, а кошчето за боклук е изкъртено и откраднато. Само преди две седмици община Смолян боядиса, освежи и ремонтира  детската площадката, а сега няма и следа от това, което се вижда ясно на едно от снимките.   \r\nЗам.-кметът инж. Мариана Цекова на място се запозна с поредната вандалска проява и сигнализира полицията. Хора, които живеят в близост до съоръжението дадоха противоречиви мнения относно извършителите. Събирали  се много деца и до късно през нощта играели баскетбол и били много шумни. Полицейските служители също пристигнаха на мястото на инцидента и разпитаха свидетели. Надяваме се извършителите на тази хулиганска проява върху общинската собственост да бъдат заловени, посочи инж. Цекова.  \r\nВъзмутително е как не се пази това, което е направено в полза на хората. Унищожавайки общинската собственост, вандалите унищожават средствата на смолянските данъкоплатци. Община Смолян призовава гражданите да бъдат по-бдителни и да сигнализират за подобни нарушения, защото грижата Смолян да бъде красив и приветлив не е само на общинската администрация, а и на всички граждани.", "date": "2017.09.11", "title": "Смолян: Поредна вандалска проява е извършена в детска площадка в Кетевска махала, само преди две седмици съоръжението е било боядисано и ремонтирано от Общината"}
{"url": "http://www.focus-news.net/news/2017/09/11/2434663/vratsa-zamestnik-glavniyat-sekretar-na-mvr-gl-komisar-georgi-arabadzhiev-prisastva-na-otkrivaneto-na-sistema-za-videonablyudenie-v-grada.html", "text": "Церемонията пред пункта за наблюдение в сградата на Районно управление „Полиция” – Враца се състоя в присъствието на кмета на града Калин Каменов, заместник главния секретар на МВР главен комисар Георги Арабаджиев и директора на областната дирекция старши комисар Цветелин Стоянов. Това съобщиха от пресцентъра на МВР. „С новата придобивка гражданите на Враца ще могат да се чувстват по-спокойни, а полицейските служители ще бъдат подпомогнати в работата си“, подчерта главен комисар Арабаджиев. \r\nТова е най-модерната система за виденаблюдение в България. Софтуерната програма има същите възможности, с каквито разполагат системите в Брюксел, Барселона и Лондон. Комплексното видеонаблюдение  ще се осъществява от 35 камери, разположени на 13 възлови кръстовища в областния град. Постъпващата информация ще бъде наблюдавана  и анализирана денонощно в  три центъра за наблюдение в ОДМВР – Враца, като за работа със системата са подготвени 14 полицейски служители. \r\nИзграждането на системата за видеонаблюдение е по инициатива на община Враца, а целта е превенция на риска и разкриване на извършени криминални престъпления. Обхватът на системата включва публично достъпните елементи на градската среда – пътни артерии, пешеходни зони и инфраструктурата.", "date": "2017.09.11", "title": "Враца: Заместник главният секретар на МВР гл. комисар Георги Арабаджиев присъства на откриването на система за видеонаблюдение в града"}
{"url": "http://www.focus-news.net/news/2017/09/11/2434664/kmetat-na-sofiya-yordanka-fandakova-shte-se-vklyuchi-v-kampaniyata-na-ubiy-skorostta-spasi-dete.html", "text": "Кметът на София Йорданка Фандъкова ще се включи в кампанията на „Убий скоростта, спаси дете“, посветена на безопасността на децата и първия учебен ден. Това съобщиха от пресцентъра на Столична община. Кампанията ще започне със символично боядисване на пешеходни пътеки от кръстовището на ул. „Ген. Гурко“ и ул. „Дякон Игнатии“.  Събитието ще се състои на 12 септември в 11.30 часа.", "date": "2017.09.11", "title": "Кметът на София Йорданка Фандъкова ще се включи в кампанията на „Убий скоростта, спаси дете“"}
{"url": "http://www.focus-news.net/news/2017/09/11/2434665/albaniya-politsiyata-zadarzha-nad-1-ton-marihuana-prednaznachena-za-italiya.html", "text": "Албанската полиция е задържала 1 030 кг. марихуана, предназначена за италианския наркопазар, предава електронното издание на босненския Dnevni Avaz.\r\nОперацията под кодовото име \"Стария площад\" е проведена на около 30 км. от пристанищния град Валона, Южна Албания.\r\nЗаедно с наркотиците в изоставен склад са били открити три автомата \"Калашников\", три бойни пистолета и муниции.\r\nНа моторна лодка са задържани трима души, които е трябвало да транспортират дрогата до италианския бряг.Тереза Герова", "date": "2017.09.11", "title": "Албания: Полицията задържа над 1 тон марихуана, предназначена за Италия"}
{"url": "http://www.focus-news.net/news/2017/09/11/2434666/burgas-ruskiyat-tsigular-anton-martinov-shte-predstavi-proekt-v-duo-s-balgarkata-kremena-nikolova-v-ekspotsentar-flora-na-2-oktomvri.html", "text": "Руският цигулар виртуоз Антон Мартинов, любимец на пианистката Марта Аргерич и артистичен директор на престижния фестивал в Париж „Le Printemps du Violon“, идва в България с един много специален проект в дуо с българката Кремена Николова, инициатор и директор на фестивала San Martino a Natale във Венеция. Това съобщиха от пресцентъра на Община Бургас.\r\n„MUSIC for TWO“ ще се проведе в Експоцентър „Флора“ на 2 октоври в зала 2 от 19:00 часа. Той е иновативен, единствен по рода си звукозаписен проект от множество албуми, два вече реализирани, който обединява барокова и съвременна музика. Виртуозните произведения за две цигулки са следствие от думите на легендарния Ivry Gitlis, слушайки съвместните им изпълнения: „Задължително трябва да запишете това, никога не съм ставал свидетел на подобна симбиоза между двама изпълнители“. Публика и критика са единодушни, че интерпретацията на двамата музиканти носи една особена непозната енергия, която по свой начин омагьосва.\r\nДуото със собствена идентичност и уникален репертоар е носител на една нова традиция в съвременната класическа музика.\r\nВ концертен вариант програмата е изпълнявана с изключителен успех в Италия, Франция, Германия, Словения в рамките на емблематични фестивали.", "date": "2017.09.11", "title": "Бургас: Руският цигулар Антон Мартинов ще представи проект в дуо с българката Кремена Николова в Експоцентър „Флора“ на 2 октомври"}
{"url": "http://www.focus-news.net/news/2017/09/11/2434667/dobrich-obshtinata-organizira-izlozhenie-bazar-na-zanayatite-i-izkustvata-targovska-deynost-s-baloni-i-znamena-i-atraktsionni-saorazheniya-po-povod-denya-na-grada-25-septemvri.html", "text": "Изложение–базар на занаятите и изкуствата, търговска дейност с балони и знамена и атракционни съоръжения организира Общината по повод Деня на Добрич – 25 септември. Това съобщиха от пресцентъра на Община град Добрич. Дейностите ще се осъществят по схеми на Главния архитект. Изложение-базар на занаятите и изкуствата ще бъде на пл. „Свобода“ (по алеите зад сцената) за периода от 25 до 26.09.2017 г. включително. \r\nТърговската дейност с балони и знамена по бул. „25-ти септември” – пешеходна зона е организирана върху места, всяко минимум по 2 кв. м., за периода от 25 до 26.09.2017 г. включително. Заявления за издаване на разрешения за ползване на място ще се приемат от 18 до 21 септември 2017 г. вкл., на работно място „Икономическо развитие“ в Центъра за услуги и информация на Община град Добрич по ред, определен в Наредбата за търговска дейност на територията на Общината. Разрешенията ще се издават на същото работно място в ЦУИ, след заплащане на такса за ползване на мястото – по 1,00 лв./кв. м/ден. Предвидено е и поставяне на атракционни и развлекателни съоръжения, по схема на разполагане, утвърдена от гл. архитект на град Добрич, за периода от 22 до 26.09.2017 г. включително. Заявления за издаване на разрешения за ползване на място ще се приемат от 18 до 21 септември 2017г. вкл., на работно място „Икономическо развитие“ в Центъра за услуги и информация на Община град Добрич. Към заявлението задължително се прилага разрешението за поставяне на съоръженията, издадено от гл. архитект на град Добрич.  Разрешенията за ползване на мястото ще се издават на същото работно място в ЦУИ, след заплащане на такса – по 0,50 лв./кв. м/на ден.", "date": "2017.09.11", "title": "Добрич: Общината организира изложение-базар на занаятите и изкуствата, търговска дейност с балони и знамена и атракционни съоръжения по повод деня на града – 25 септември"}
{"url": "http://www.focus-news.net/news/2017/09/11/2434668/blagoevgrad-predsedatelyat-na-kevkef-kristian-vigenin-poseti-zasegnatite-ot-pozhara-sela-v-obshtina-kresna.html", "text": "Председателят на Комисията по европейските въпроси и контрол на европейските фондове (КЕВКЕФ) в Народното събрание Кристиан Вигенин посети община Кресна днес във връзка с мерките за преодоляване на последиците от пожара, опустошил над 1000 декара общински гори през август. Това съобщиха от пресцентъра на НС на БСП.\r\nКристиан Вигенин подкрепи инициативата на кметовете на Кресна и Симитли да бъдат отворени целево за двете общини и за Югозападното държавно предприятие две подмерки от  Програмата за развитие на селските райони 2014-2020  - подмярка 8.4 \"Възстановяване на щети по горите от горски пожари, природни бедствия и катастрофични събития\" и подмярка 8.3 \"Предотвратяване на щети по горите от горски пожари, природни бедствия и катастрофични събития\". Кметът на община Кресна Николай Георгиев подчерта, че по този начин с предложените за реализация проекти ще бъдат възстановени щетите от пожара и ще бъдат предприети мерки за предотвратяване на бъдещи събития от такъв характер. Той подчерта, че според условията на програмата община Кресна е класифицирана като община с нулев риск от пожари, което прави невъзможно нейни проекти да бъдат одобрени по общия ред.\r\n\"Ще запозная членовете на Комисията по европейските въпроси и контрол на европейските фондове с искането Ви още на първото заседание в сряда и вярвам, че ще получа подкрепата им да се обърна към правителството от името на цялата комисия.\", заяви Вигенин.\r\nНародният представител посети и две от засегнатите от пожара села - Стара Кресна и Ощава. Той приветства намеренията на кмета да подпомогне с приоритет възстановяването на къщите на постоянно живеещите в селата жители, които са загубили домовете си в пожара и се ангажира да се включи в популяризирането на националната дарителска кампания, обявена от общината. Паричните дарения могат да се правят по специално разкрита сметка на община Кресна, Интернешънъл Асет Банк АД - клон Благоевград, IBAN BG08IABG74588401242700, основание: ПОЖАР В СЕЛАТА ОЩАВА, СТАРА КРЕСНА И ВЛАХИ.\r\nПрипомняме, че Парламентарната група на БСП за България вече преведе 10 хиляди лева по сметката.", "date": "2017.09.11", "title": "Благоевград: Председателят на КЕВКЕФ Кристиан Вигенин посети засегнатите от пожара села в община Кресна"}
{"url": "http://www.focus-news.net/news/2017/09/11/2434669/afp-savetat-za-sigurnost-nasrochi-glasuvane-za-novi-sanktsii-sreshtu-severna-koreya.html", "text": "Съветът за сигурност ще гласува налагането на нови санкции срещу Северна Корея на заседание, което ще се проведе по-късно в понеделник, предава AFP.\r\nГласуването бе насрочено след искане от страна на Съединените американски щати за приемане на смекчена проекторезолюция, с която Вашингтон се надява да спечели подкрепата на Русия и Китай.Тереза Герова", "date": "2017.09.11", "title": "AFP: Съветът за сигурност насрочи гласуване за нови санкции срещу Северна Корея"}
{"url": "http://www.focus-news.net/news/2017/09/11/2434670/sarbiya-po-vaprosat-za-formiraneto-na-kosovskata-armiya-ne-mozhe-da-ima-kompromis-s-haradinay.html", "text": "По въпросът за формирането на косовската армия не може да има компромис с Харадинай, съобщават сръбските медии, като се позовават на изявление на директора на бюрото за Косово и Метохия в сръбското правителство Марко Джурич.Телевизия N1 съобщава, че според Джурич партията на етническите сърби в Косово, Сръбска листа, ще продължи да се бори срещу изграждането и легитимирането на косовската армия, докато белградският Telegraf е още по-категоричен, като извежда в заглавие \"За армията - няма компромис с Харадинай\".", "date": "2017.09.11", "title": "Сърбия: По въпросът за формирането на косовската армия не може да има компромис с Харадинай"}
{"url": "http://www.focus-news.net/news/2017/09/11/2434671/sport-kubrat-pulev-i-antani-dzhoshua-provedoha-preskonferentsiya.html", "text": "Претендентът за световната титла на IBF в тежка категория Кубрат Пулев и съперникът му Антъни Джошуа дадоха съвместна пресконференция.  На нея Пулев заяви, че е наблюдавал внимателно двубоя между Джошуа и Владимир Кличко, който се проведе на 29 април. Той добави, че изпитва увереност в потенциала си да победи Антъни Джошуа и подчерта, че тренира усилено за мача между двамата, който се проведе в Кардиф на 28 октомври.", "date": "2017.09.11", "title": "Спорт: Кубрат Пулев и Антъни Джошуа проведоха пресконференция"}
{"url": "http://www.focus-news.net/news/2017/09/11/2434672/dobrich-otlozheno-e-delo-za-ukrivane-na-danatsi-za-nad-30-000-leva-v-okrazhniya-sad-zaradi-zabolyavane-na-podsadim.html", "text": "Окръжен съд - Добрич е отложил разглеждането на наказателно дело за укриване на данъчни задължения заради неявяване на подсъдимия Митат Х. от село Бобовец, община Балчик, съобщиха от пресцентъра на съда. Защитникът на обвиняемия е представил болничен лист, който удостоверява, че мъжът отсъства поради заболяване. Съдебният състав е преценил, че не следва да даде ход на делото, за да не бъдат нарушени процесуалните права на подсъдимия, но е разпоредил в 7-дневен срок той да представи допълнителни писмени доказателства, с които да удостовери, че болничният лист му е издаден, за да послужи пред съдебните органи. Делото е отложено за 12 октомври. \r\n40-годишният мъж е обвинен за това, че през периода от 31 юли 201З г. до 31 юли 2014 г. в Добрич при условията на продължавано престъпление, в качеството си на управител на Еднолично дружество с ограничена отговорност (ЕООД) със седалище и адрес на управление село Бобовец, е избегнал установяването и плащането на данъчни задължения в особено големи размери - 32 500 лева. Според прокуратурата през 2013 и 2014 г. управителят Митат Х. е получил от касата на дружеството съответно 400 000 и 250 000 лева, като в края на двете години той не е представил разходно-оправдателни документи как и за какво са били използвани сумите. В хода на данъчна ревизия, назначена в началото на 2015 година, е било предоставено писмено обяснение от подсъдимия, който е и едноличен собственик на капитала на дружеството, че парите в общ размер от 650 000 лева са му били раздадени като дивидент и не подлежат на връщане, тъй като имали характер на изплатени доходи от разпределяне на дивидент. \r\nПрокуратурата посочва, че съгласно разпоредбите на ЗДДФЛ (Закона за данъците върху доходите на физически лица) окончателният данък за доходите от дивиденти под формата на скрито разпределение на печалба се определя върху брутния размер на начислените суми. Обвинението счита, че в срок до 31 юли на съответните години подсъдимият е следвало да подаде декларации и да внесе дължимия данък от 5% върху получените суми, а именно 20 000 лева за 2013 г. и 12 500 лева за 2014 година, а това не е било направено. Дружеството дължи и лихви в размер на 4 990 лв., изчислени до датата на ревизионния доклад. В обвинителния акт се отбелязва, че според изготвена съдебно-счетоводна експертиза изплатените на Митат Х. парични суми по счетоводни данни са били налични в касата на предприятието и техният произход е от осъществявана стопанска дейност. Дружеството разполагало с безсрочна Лицензия по Закона за управление на отпадъците за търговска дейност с отпадъци от черни и цветни метали, издадена от Министерството на икономиката и енергетиката, а от юли 2013г. имало разрешение от Министерството на транспорта, с което се разпореждало изваждането на потъналите останки от корабите „Комсомолец“, „Стефан Караджа“ и „Бенисаф“.", "date": "2017.09.11", "title": "Добрич: Отложено е дело за укриване на данъци за над 30 000 лева в Окръжния съд заради заболяване на подсъдим"}
{"url": "http://www.focus-news.net/news/2017/09/11/2434673/vss-izbra-sadiya-georgi-cholakov-za-predsedatel-na-varhovniya-administrativen-sad.html", "text": "Висшият съдебен съвет (ВСС) избра съдия Георги Чолаков за председател на Върховния административен съд, предаде репортер на Агенция „Фокус“. Той получи 20 гласа в подкрепа на своята кандидатура, а конкурентната кандидатура на съдия Соня Янкулова събра едва 5 гласа. За да встъпи в длъжност, президентът трябва да издаде указ за назначаването на Георги Чолаков за председател на ВАС. Георги Чолаков има над 25 години общ юридически стаж, от които над 10 години като съдия. Постъпва в съдебната система през 1992 г. като стажант-съдия в Окръжен съд - Сливен, а от 20.07.1992 г. е съдия в Районен съд – Котел, където от 14.12.1992 г. до 11.03.1993 г. е председател. В периода 1993 г. – 1995 г. е председател на Районен съд – Сливен, след което работи като адвокат. След спечелен конкурс на 14.05.2007 г. заема длъжност „съдия“, а впоследствие става заместник-председател на Административен съд – Сливен. В периода 01.03.2009 г. до 01.03.2012 г. е нотариус, след което постъпва като съдия във Върховния административен съд. От 01.07.2013 г. и до момента на избирането си като председател на ВАС е председател на второ отделение там. Георги Чолаков има преподавателска практика в Националния институт на правосъдието по проблеми, свързани с прилагането на Закона за устройство на територията и на Закона за кадастъра и имотния регистър.", "date": "2017.09.11", "title": "ВСС избра съдия Георги Чолаков за председател на Върховния административен съд"}
{"url": "http://www.focus-news.net/news/2017/09/11/2434674/inzh-doncho-atanasov-api-iskame-da-modernizirame-kresna-za-da-se-razvivat-investitsii-i-tozi-prekrasen-kat-na-balgariya-da-se-oblagorodi.html", "text": "Изграждането на автомагистрала „Струма” в района на Кресненското дефиле е изключително важно за запазването на човешки животи и за облагородяването на района. Това каза в Кресна председателят на Управителния съвет на Агенция „Пътна инфраструктура“ (АПИ) инж. Дончо Атанасов по време на общественото обсъждане на Доклада за оценка на въздействието върху околната среда (ОВОС) на автомагистрала „Струма“ през Кресненското дефиле, предаде репортер на Радио „Фокус“ – Пирин. Инж. Атанасов подчерта, че АПИ няма незавършен проект. По думите му, строежът на автомагистралата е къртовски труд не толкова по време на самото строителство, колкото подготовката този проект да стане законен и да получи разрешение за строеж. Инж. Атанасов допълни, че идеален вариант за преминаване на АМ „Струма” през Кресненското дефиле няма. \r\n„Като пътна администрация с над 30-годишен опит сме разглеждали всички варианти. Не е било лесно преминаването през Кресна. Никой не е взел еднолично решение. Всички варианти и всичко, което е свързано с това да се осигури нормален живот на хората, да се даде път на инвестициите, на местната инициатива, е отчетено. По време на техническия проект, който тепърва предстои да се осъществява, не е никакъв проблем да участват много експерти от Общината, да участват общественици и всичко, което касае оптимизирането на този проект”, добави той. \r\nИнж. Атанасов подчерта, че обсъждането в Симитли е преминало спокойно и ползотворно и то е в подкрепа на варианта Г10.50. „Всеки от нас има носталгия по Кресненското дефиле, по Кресненското ханче, по риболова и по всички тези зони за отдих в дефилето. Големият проблем на Кресненското дефиле е превръщането му в една гробница на България. Това няма как повече да продължава. Има такива зони в България, но най-тежката и най-опасната е Кресненското дефиле”, каза още той. Според него, каквито и варианти да се обсъждат от тук нататък, едно трябва да се подчертае – връщане назад няма, за да може този район да се модернизира, а в противен случай районът ще бъде обречен на доста тежки изпитания – на обезлюдяване, на липса на инвеститорски интерес и т.н. „Искаме да модернизираме района, да се развиват инвестиции и този прекрасен кът на България да се облагороди и да се модернизира. Много хора казват, че асфалтът не се яде. Яде се и то още как. Там където сме минали с автомагистрална мрежа, там където сме направили пътища, веднага идва бизнесът и друга модернизация”, подчерта инж. Атанасов. Той даде пример с това, че след прокарването на автомагистрала „Марица” между Димитровград и Хасково, в момента се строи завод за 5 000 работници, което ще подпомогне и проблема с безработицата.\r\nПетте варианта, които предлагат от Агенция „Пътна инфраструктура“ за изграждането на ЛОТ 3.2 на автомагистрала „Струма“ през дефилето, бяха представени от проектанта инж. Йордан Прашанов.\r\nНатали СТЕФАНОВА", "date": "2017.09.11", "title": "Инж. Дончо Атанасов, АПИ: Искаме да модернизираме Кресна, за да се развиват инвестиции и този прекрасен кът на България да се облагороди"}
{"url": "http://www.focus-news.net/news/2017/09/11/2434675/haskovo-obshtinata-koordinira-blagotvoritelnata-initsiativa-saberi-otbor-za-kauzata.html", "text": "Община Хасково координира инициативата „Събери отбор за каузата...“. Идеята е да бъдат проведени състезания по различни видове спорт, като участниците внасят такса за участие зрителите също имат символична такса от 1 лев. Това съобщиха от Община Хасково. Събраните средства ще бъдат дарени за лечението на четири хасковски деца - 17-годишната Николета Корондилева, 3-годишната Иванина Иванова, 4-годишния Кристиян Милчев и Дани на 11 години.\r\nРегистрацията на отборите е на мейл municipality@haskovo.bg или на място в Община Хасково. Към момента вече има заявен интерес от футболни отбори. Срещите ще са в събота 16 септември в зала „Спартак“ от 13,00 часа. Полуфиналните срещи и финала са в неделя , очаква се финалната среща да започне в 10 часа. От 16 часа е турнирът по бадминтон в зала „Спартак“.\r\nПравила: всеки отбор се състои от 6 полеви играча /без вратари/ и минимум 2 резерви, максимум 12; Гол се вкарва само от наказателното поле; Смените са неограничен; две полувремена по 10 мин. без почивка – смяна на полетата.\r\nВидовете спорт по които ще бъдат организирани състезания са: футбол, баскетбол, тенис на маса, бадминтон, тенис на корт, спортно ориентиране, шах и бридж.\r\nНиколета Корондилева е с диагоза Сарком на Юинг, претърпяла множество операции, продължава терапията. Средства може да дарите и по сметката на майката Росица Вълкова Ленкова Пощенска банка BG66BPBI 7926 106 4334 801 BIC: BPBIBGSF\r\nИванина Иванова има тумор в мозъка, оперирана е успешно, но терапията продължава и средства могат да се внесат по сметката на баща й Иван Демирев Иванов-Банка: ЦКБ IBAN: BG14CECB979040C1845200BIC: CECBBGSF\r\nКристиян Милчев е с прогресивна мускулна дистрофия тип Дюшен. За лечението му в Турция са необходими 32 000 долара. Сметка за набиране на средства - BIC UNCRBGSF IBAN BG65UNCR70001522974851 Титуляр: Кристиян Милчев\r\nДани е с диагноза прогресивна мускулна дистрофия тип Дюшен, нуждае се от средства за лечение в клиника в Турция. Средства се събират в сметката на майка му Милена Димитрова Бялкова- Иванова ЦКБ АД Клон Хасково IBAN: BG59 CECB 9790 40D4 7095 00 BIC: CECBBGSF.", "date": "2017.09.11", "title": "Хасково: Общината координира благотворителната инициатива „Събери отбор за каузата...“"}
{"url": "http://www.focus-news.net/news/2017/09/11/2434676/miami-herald-v-sasht-zapaziha-minuta-malchanie-v-pamet-na-zhertvite-na-teroristichnite-atentati-ot-11-septemvri.html", "text": "Държавният глава на САЩ Доналд Тръмп откри с минута мълчание възпоменателната церемония за жертвите, загинали при терористичните атентати от 11 септември 2001 г., съобщава вестник Miami Herald.\r\nПрезидентът и първата дама Мелания Тръмп запазиха мълчание, за да отбележат момента,  в който преди 16 г. първият отвлечен от терористите самолет удари една от кулите на Световния търговски център в Ню Йорк. \r\nБлизо три хиляди души загинаха в най-кървавия атентат в историята на САЩ, извършен с четири отвлечени машини на гражданската авиация. Два от тях удариха Кулите Близнаци, а третата – сградата на Пентагона. Четвъртият самолет се разби в поле в щата Пенсилвания. Тереза Герова", "date": "2017.09.11", "title": "Miami Herald: В САЩ запазиха минута мълчание в памет на жертвите на терористичните атентати от 11 септември"}
{"url": "http://www.focus-news.net/news/2017/09/11/2434677/burgas-izlozhba-na-110-ikoni-shte-bade-otkrita-v-zala-georgi-baev-na-kts-morsko-kazino.html", "text": "Тошко Вачев и Слави Славов събират в изложба 110 иконописни образа, съобщиха от пресцентъра на Община Бургас. Изложбата ще бъде открита в зала „Георги Баев“ на КЦ „Морско казино“ в 18.30 часа. Експозицията показва най-почитаните светци в православието: света Богородица, светите пълководци Георги и Димитър, закрилникът на град Бургас – свети Николай Чудотворец, светиците Марта, Юлия, Татяна, Ана, светите мъченици Вяра, Надежда и Любов и други.\r\nЕкспозицията е с вход свободен и ще може да бъде разгледана до 20 септември. Тошко Вачев рисува икони от 20 години. Първата, която изписва, е на пресвета Богородица „Достойно ест“, която до ден днешен покровителства семейството и всички посетители в дома му. При изработката на иконите си Тошко Вачев спазва всички указания на канона и някои специфични техники, заимствани от старите майстори.", "date": "2017.09.11", "title": "Бургас: Изложба на 110 икони ще бъде открита в зала „Георги Баев“ на КЦ „Морско казино“"}
{"url": "http://www.focus-news.net/news/2017/09/11/2434678/dobrich-obshtinata-priema-zayavleniya-za-uchastie-v-bazara-na-25-septemvri-denyat-na-dobrich.html", "text": "Общината ще приема заявления за участие в базара на 25 септември – Денят на Добрич, от 18 до 21 септември. Това съобщи зам.-кметът на Добрич с ресор „Икономическо развитие и европейски фондове“ Росица Йорданова, предаде кореспондентът на Радио „Фокус” – Варна. Регламентът за провеждане на базара вече е утвърден от кмета Йордан Йорданов и е публикуван на сайта на Община град Добрич. Базарът ще има осем зони по централната пешеходна зона. В еднотипни шатри занаятчии и художници ще представят направеното и сътворено от тях. Заемането на местата в базара трябва да стане най-късно до 10,00 часа на 25 септември, отбеляза зам.-кметът. \r\nДейностите на изложението–базар на занаятите и изкуствата, търговска дейност с балони и знамена и атракционни съоръжения ще се осъществят по схеми на Главния архитект. Заявления се подават на работно място „Икономическо развитие“ в Центъра за услуги и информация (ЦУИ) на Община град Добрич по ред, определен в Наредбата за търговска дейност на територията на Общината. Разрешенията ще се издават на същото работно място в ЦУИ, след заплащане на такса за ползване на мястото – по 1,00 лв./кв. м/ден. Предвидено е и поставяне на атракционни и развлекателни съоръжения, по схема на разполагане, утвърдена от гл. архитект на град Добрич, за периода от 22 до 26.09.2017г. включително. Подробна информация е публикувана на сайта на Община град Добрич. \r\nЖулиета НИКОЛОВА", "date": "2017.09.11", "title": "Добрич: Общината приема заявления за участие в базара на 25 септември – Денят на Добрич"}
{"url": "http://www.focus-news.net/news/2017/09/11/2434679/prezidentite-na-sarbiya-i-ungariya-otbelyazaha-zaedno-320-ta-godishnina-ot-bitkata-pri-zenta.html", "text": "Президентите на Сърбия, Александър Вучич и на Унгария, Янош Адер, взеха участие в отбелязването на 320-та годишнина от битката при Зента, предава белградското радио В-92.\r\nРадиото отбелязва засиленото сътрудничество между Сърбия и Унгария в охраната на 151-километровата обща граница срещу преминаването на нелегални мигранти, като цитира президента Вучич, който смята, че \"Сърбия има много приятели, но Унгария е наш много специален приятел\".Агенция \"Фокус\" припомня:\r\nБитката при Зента на Тиса на 11 септември 1697 г. е последното крупно военно поражение, с което на практика се слага край на турската експанзия в Централна Европа. \r\nВ сражението 50 000 австрийска армия на принц Евгени Савойски  разгромява напълно 80 000 турска армия, предвождана султан Мустафа II, като турците дават над 30 000 убити.\r\nВ резултат на битката през 1699 г. е подписан Карловацкия договор, а през 1700 г. Константинополския договор, с които се спират походите на турската империя в централна Европа..Тереза Герова", "date": "2017.09.11", "title": "Президентите на Сърбия и Унгария отбелязаха заедно 320-та годишнина от битката при Зента"}
{"url": "http://www.focus-news.net/news/2017/09/11/2434680/reuters-ochakva-se-stotitsi-hilyadi-katalontsi-da-se-saberat-na-demonstratsiya-v-podkrepa-na-referenduma-za-nezavisimost-ot-ispaniya.html", "text": "Очаква се стотици хиляди каталонски граждани, да се съберат в Барселона на демонстрация в подкрепа на референдума за независимост от Испания, предава Reuters.\r\nМероприятието е насрочено за 11 септемри, когато каталонците отбелязват деня, на който Барселона е превзета от испанските войски по време на Войната за испанското наследство.\r\nКаталонският лидер Карлес Пучдемон призова всички симпатизанти на идеята за независимост, да излязат на улиците, за да изразят солидарността си с каузата.\r\nАгенция „Фокус“ припомня, че испанската прокуратура повдигна обвинение срещу Пучдемон и 13 души от кабинета му заради гражданско неподчинение, злоупотреба със служебна позиция и използване на публични средства за неправилни цели. Испанският премиер Мариано Рахой призова каталонските държавни служители и кметове, да спазват закона и да блокират подготовките за референдума за независимост. Симеон Миланов", "date": "2017.09.11", "title": "Reuters: Очаква се стотици хиляди каталонци да се съберат на демонстрация в подкрепа на референдума за независимост от Испания"}
{"url": "http://www.focus-news.net/news/2017/09/11/2434681/bdzh-okolo-dva-chasa-se-e-zabavil-vlakat-ot-burgas-za-sofiya-zaradi-tehnicheska-povreda-na-lokomotiva.html", "text": "Около два часа се е забавил влакът от Бургас за София заради техническа повреда на локомотива. Това съобщиха за Агенция „Фокус“ от пресцентъра на Български държавни железници (БДЖ). Влакът, който пътува от Бургас за София, е престоял от 13.50 часа до около 16.00 часа в района между гара \"Стряма\" и гара \"Копривщица\". Била е създадена организация за обслужване на влака с друг локомотив и той вече е продължил по маршрута си.\r\nЦветилена СИМЕОНОВА", "date": "2017.09.11", "title": "БДЖ: Около два часа се е забавил влакът от Бургас за София заради техническа повреда на локомотива"}
{"url": "http://www.focus-news.net/news/2017/09/11/2434682/kyustendil-pano-s-tri-devoyki-v-natsionalna-nosiya-e-izobrazeno-varhu-renovirana-sgrada-v-grada.html", "text": "Пано с три девойки в национална носия е изобразено върху реновирана сграда в Кюстендил, предаде репортер на Радио „Фокус” – Кюстендил. Сградата се намира на улица „Райна Цанева”, а композицията е дипломна работа на студента в Художествената академия Бисер Кирилов, който е от Кюстендил. Той е известен с това, че е възпитаник на школата „Младите майстори“ с ръководител учителя по живопис Евгени Серафимов. До момента школата направи няколко големи пана, композиции в голям формат на площад „Велбъжд” и по стълбище към хълма „Хисарлъка”.\r\nВенцеслав ИЛЧЕВ", "date": "2017.09.11", "title": "Кюстендил: Пано с три девойки в национална носия е изобразено върху реновирана сграда в града"}
{"url": "http://www.focus-news.net/news/2017/09/11/2434683/the-independent-irakskite-vlasti-darzhat-1400-saprugi-i-detsa-na-boytsi-ot-islyamska-darzhava.html", "text": "Иракските власти държат близо 1,400 съпруги и деца на бойци от „Ислямска държава“, след като правителствените сили отблъснаха групировката от последните й бастиони в Ирак, предава The Independent .\r\nПовечето от въпросните жени и деца, идват от Турция, Таджикистан, Азербайджан и Русия. Сред тях има и други азиатци, както и граждани на Франция и Германия.\r\nИракската армия ги държи в лагер, който се намира южно от Мосул.\r\n„Държим семействата на Даеш под контрол и очакваме заповеди от правителството относно това какво да правим с тях“, заяви полковник Ахмед ал Тайе от оперативното командване за провинция Ниневия.\r\nВластите добавиха, че отношението към пленените семейства на „Ислямска държава“ е добро и хуманно. Симеон Миланов", "date": "2017.09.11", "title": "The Independent: Иракските власти държат 1,400 съпруги и деца на бойци от „Ислямска държава“"}
{"url": "http://www.focus-news.net/news/2017/09/11/2434684/afp-pone-10-kubintsi-sa-zaginali-sled-kato-kuba-be-udarena-ot-uragana-irma.html", "text": "Поне 10 души са загинали, след като ураганът „Ирма“ премина през кубинските брегове, заявиха от гражданската защита на островната страна, цитирани от AFP.\r\n„Досега имаме данни за трагичната загуба на 10 човешки живот“, заявиха кубинските власти. Смъртните случаи са в няколко части на острова, включително и Хавана.Симеон Миланов", "date": "2017.09.11", "title": "AFP: Поне 10 кубинци са загинали, след като Куба бе ударена от урагана „Ирма“"}
{"url": "http://www.focus-news.net/news/2017/09/11/2434685/shumen-predstoyashti-proverki-na-pazarite-na-zhivotni-v-oblastta-byaha-obsadeni-na-zasedanie-na-oblastnata-epizootichna-komisiya.html", "text": "Предстоящи проверки на пазарите на животни в областта бяха обсъдени на заседание на Областната епизоотична комисия, предаде репортер на Радио „Фокус“ – Шумен. Инспекциите трябва да се извършат в срок до 20 септември от Областната дирекция по безопасност на храните, съвместно с общините и представители на МВР. Ще се следи дали регламентираните пазари за животни спазват изискванията, включително за хуманно отношение към животните, както и за нерегламентирани пазари. Изготвен е план за съвместна работа, като до 13 септември общинските епизоотични комисии трябва да представят датите за проверка. \r\nД-р Наташа Баева, и.д. началник на отдел „Здравеопазване на животните“ запозна членовете на Областната епизоотична комисия с доклад за установени сериозни проблеми във връзка с хуманното отношение към животните от наблюденията на Международната организация „Анималс Ейнджълс“ на няколко пазара на животни в България. Д-р Баева посочи, че на територията на област Шумен няма регламентирани пазари. „В Областната дирекция на храните няма регистрирани пазари на животни, ако такива съществуват в региона, то те са нерегламентирани“, каза д-р Баева. Тя представи условията, на които трябва да отговаря пазарът, сред които стабилна ограда, вход за влизане и излизане на превозни средства, дезинфекционна площадка, вход за посетители, съоръжения за товарене и разтоварване, за хранене и поене на животни, отделни сектори за животни, сенници, места за връзване, изолационно помещение и др. Д-р Катя Райкинска, директор на Областната дирекция по безопасност на храните – Шумен обърна внимание на сериозните последици, които носи безотговорното поведение на фермерите, които не регистрират животните си. „Недопустимо е нерегламентирано движение и продажба на животни, на такива, които не са регистрирани, които не са изследвани за заразни заболявания или на болни животни“, заяви д-р Райкинска. Тя припомни, че в област Шумен има 33 стационарни огнища на антракс, като от четири години няма случай на заболяването. Има и регистрирани три огнища на туберкулоза.\r\nИвелина ИВАНОВА", "date": "2017.09.11", "title": "Шумен: Предстоящи проверки на пазарите на животни в областта бяха обсъдени на заседание на Областната епизоотична комисия"}
{"url": "http://www.focus-news.net/news/2017/09/11/2434686/api-zhitelite-na-simitli-podkrepyat-iztochniya-variant-na-trase-na-am-struma-prez-kresnenskoto-defile.html", "text": "Жителите на Симитли подкрепят източния вариант на трасе за преминаване на АМ „Струма“ през Кресненското дефиле. Това стана ясно на проведеното днес обществено обсъждане в препълнената спортна зала „Септември“ в града, където бе представен Докладът за оценка на въздействието върху околната среда /ОВОС/ на инвестиционното предложение за обект: „Подобряване на трасето на лот 3.2 на АМ „Струма”, съобщиха от пресцентъра на Агенция \"Пътна инфраструктура\" (АПИ). С жителите на града и представители на неправителствени, бизнес и обществени организации бяха коментирани петте варианта за преминаване на магистралата през дефилето, като бяха представени различните възможности. \r\nМнението на проектантите и експертите, изготвили доклада по ОВОС, е че т. нар. „източен вариант“ е най-компромисното решение за реализиране на проекта по отношение на опазване на околната среда, сигурността и безопасността на жителите, както и от икономическа гледна точка. При реализацията му ще бъдат въведени всички мерки, включително и допълнителни такива, които предпазват живота и движението на животинските видове. Набелязани са мерки за защита от шума на граждани, както и пътни връзки, които да улеснят движението в посока Банско и София. Този вариант гарантира и чистотата на въздуха, тъй като трафикът се разделя в две платна. \r\nИзточният вариант на трасе през Кресненското дефиле предвижда в посока София пътят да минава по ново трасе, а в посока Сандански да остане по стария път Е-79. Връзката между двете платна ще бъде осъществена чрез напречни връзки, като ще се използват съществуващите пътища и ще се изграждат нови пътни възли. Предвидени са общо 5 пътни възела - „Симитли“, „Полето“, „Мечкул“, „Стара Кресна“ и „Кресна“. Ще бъде построена пътна връзка и със съществуващия път Е-79 в началото на обходния път на гр. Кресна. \r\nНа отсечката ще има и две големи площадки за търговия и отдих. Едната е на обходния път на Кресна в посока Кулата и е с площ 17 декара. Другата е по новото трасе, което ще се изгражда, и е на 2 километра след пътен възел „Кресна“, пътувайки за София. Тя ще бъде с площ 19 декара. И двете площадки ще имат директна връзка с град Кресна. Те ще бъдат снабдени с електричество, водопроводна и канализационна мрежа, както и с пречиствателни станции за отпадни води. Целта е да бъде осигурено всичко необходимо за осъществяването на търговска дейност и хората от региона да могат да продават продукцията си от мед, мляко и т. н., както го правят и в момента.\r\n„Благодаря за подкрепата, защото този проект ще модернизира България и ще развие региона“, заяви председателят на Управителния съвет на Агенция „Пътна инфраструктура“ инж. Дончо Атанасов. Той подчерта, че строежът на АМ „Струма“ от Симитли до Кресна е голямо предизвикателство и национална кауза. „Ако не я реализираме рискуваме да връщаме на ЕС над 1,2 млрд. лв., усвоени за строителството на участъците до момента, а Кресненското дефиле ще остане както е сега – път с огромен трафик и тежки катастрофи. Моят апел към всички, е да се обединим и да построим магистралата, защото не може постоянно да се връщаме и започваме отначало. Връщане назад не може да има“, подчерта инж. Атанасов. Той бе категоричен, че без магистралата загубите за страната и региона ще се огромни. Според него само за 3-4 години след завършване на магистралата ползите ще се усетят от всички. \r\nИнж. Атанасов увери, че всички искания от страна на местните жители по отношение на сигурността и достъпността ще залегнат при реализацията на проекта. Специални изходи и входове ще се направят и за любителите на рафтинг спортовете по река Струма, като на среща с представители на клубовете ще се обозначат нужните подходи, които да залегнат в проекта. \r\nИнж. Атанасов информира, че в подкрепа на проекта в Агенция „Пътна инфраструктура“ са постъпили 25 становища от заинтересованата общественост, ведомства и организации, като всичките са положителни. 3 от тях са от държавната администрация – Министерството на икономиката, Министерството на вътрешните работи и Главна дирекция „Национална полиция“ и Министерството на здравеопазването. 7 са експертните становища от академичните и научните среди – от Българска академия на науките, БАН – Геологически институт, Университет по архитектура строителство и геодезия, Висше строително училище „Любен Каравелов“, Висше транспортно училище „Тодор Каблешков“, Минно-геоложки университет и Лесотехнически университет. 15 са положителните становища от неправителствения сектор.\r\nНа дискусията експертите обясниха, че вариантът с изграждането на 15-километров тунел е неподходящ, тъй като районът около Кресна е най-сеизмично активният в България. Преди 100 години там е регистрирано земетресение с магнитут над 7-ма степен. Освен това, по първоначални оценки изграждането на съоръжението би струвало около 3 млрд. лв. Единодушно бе мнението, че наличието на радиоактивни елементи в скалите ще доведе до тежки екологични последици, защото за прокопаването на такъв тунел ще се изкара земна маса над 4 млн. куб. м, която не може да се използва за строителни цели и трябва да се депонира в специално депо, а строителството на такова би отнело най-малко 4 години. Отделно от това, от замърсяване с радиоактивни елементи са заплашени подземните води и реките. \r\nПодкрепа на проекта в Симитли заяви Владимир Тодоров от Асоциацията на пострадалите при катастрофи. Той подчерта, че главен път Е-79 през Кресненското дефиле е сред най-опасните участъци в страната. За 5 години в участъка от 15 км по данни на МВР са загинали 29 души, 130 са ранени. „Само след 5 години, ако построим магистралата, това ще се промени. Това няма да е нов път убиец, защото статистически на магистралите стават по-малко катастрофи със загинали и това е най-безопасния метод за пътуване“, категоричен бе той.  \r\nКатегорична подкрепа бе дадена и от Камарата на строителите в България в лицето на Мирослав Мазнев, който заяви, че ако не започне строителството на лот 3.2 на АМ „Струма“ само след година трафикът от лот 3.1. на магистралата ще влезе в града и ще причини тапи и задръствания. Той посочи, че избраното трасе е екологично и икономически изгодно, а това се гарантира от техническите  разработки, каквито никога не са правени за ОВОС у нас. \r\nОбластният управител на Благоевград Бисер Михайлов, заяви че с общественото обсъждане се решава съдбата на региона и на бъдещите човешки животи, чиято защита е най-важна. „За мен разумният вариант е източният и трябва да го приемем, за да може в утрешния ден да пътуваме безопасно. Хората, които създават работни места и поминък в региона, също трябва да получат своята защита и гаранция, защото, докато ние говорим, в Сърбия, Македония и Гърция се строи и ако се забавим, транзитният трафик може да ни заобиколи“, посочи Михайлов. \r\nВ подкрепа на проекта се обявиха и редица представители на екологични организации, които поставиха на първо място развитието на региона, живота и сигурността на жителите и пътуващите през дефилето.", "date": "2017.09.11", "title": "АПИ: Жителите на Симитли подкрепят източния вариант на трасе на АМ „Струма“ през Кресненското дефиле"}
{"url": "http://www.focus-news.net/news/2017/09/11/2434687/zam-ministar-valentin-yovev-uchastva-v-tseremoniyata-po-otkrivaneto-na-uchebnata-godina-v-universiteta-po-arhitektura-stroitelstvo-i-geodeziya.html", "text": "Заместник-министърът на регионалното развитие и благоустройството Валентин Йовев поздрави студентите и преподавателите в Университета по архитектура, строителство и геодезия по повод старта на новата академична година. Това съобщиха от пресцентъра на Министерството на регионалното развитие и благоустройството. „Пожелавам Ви да имате много кураж при усвояването на професията, упорство и никога да не забравяте вашите преподаватели, които могат да ви напътстват и съпътстват през целия професионален живот“, заяви той пред пълната аудитория. Заместник-министърът приветства студентите и им пожела успешна учебна година. \r\nТържествена церемония по откриването на учебната 2017/2018 г. на най-старото Висше техническо училище в страната се състоя днес в Аула „Максима“ на университета. Събитието се проведе под патронажа и в присъствието на президента на Република България Румен Радев, а сред гостите бяха още представители на Камарата на строителите в България, Асоциацията на индустриалния капитал, Съюза на архитектите и други браншови организации.", "date": "2017.09.11", "title": "Зам.-министър Валентин Йовев участва в церемонията по откриването на учебната година в Университета по архитектура, строителство и геодезия"}
{"url": "http://www.focus-news.net/news/2017/09/11/2434688/kostadin-ivanov-kmet-na-shishmantsi-vse-oshte-gori-skladat-v-seloto-otdelya-se-slab-dim.html", "text": "Все още гори складът в село Шишманци – отделя се слаб дим. Това съобщи за Радио „Фокус” – Пловдив кметът на селото Костадин Иванов. По думите му, хората от селото се притесняват, тъй като пожар в този обект възниква не е за първи път. „Пали се често и те вече не вярват на никого”, каза Иванов и уточни, че складът е пален четири пъти досега, като за тази година това е вторият случай. Кметът припомни, че е имало направени предписания от РИОСВ към фирмата, която ползва склада, да премахнат в тримесечен срок натрупаните отпадъци. Но явно предписанието не е изпълнено. Мобилната станция за замерване на въздуха е пред кметството, все още няма излезли резултати, каза още Костадин Иванов.\r\nЦветана ТОНЧЕВА", "date": "2017.09.11", "title": "Костадин Иванов, кмет на Шишманци: Все още гори складът в селото – отделя се слаб дим"}
{"url": "http://www.focus-news.net/news/2017/09/11/2434689/sofiya-uslovna-prisada-poluchi-sauchastnik-v-nezakonno-prevozvane-na-migranti.html", "text": "Окръжна прокуратура – София е приключила наказателното производство срещу Г.К., който умишлено склонил две лица незаконно да преведат през границата чужди граждани. Извършеното от него престъпление е по чл. 280, ал. 2, т. З, т. 4, пр. 1, вр. ал. 1, пр. 1, вр. чл. 18, ал. 1, пр. 1, вр. чл. 20, ал. 3, вр. ал. 1 от НК. Това съобщиха от пресцентъра на Апелативна прокуратура-София. На 13.02.2015 г., в землището на с. Грълска падина, общ. Драгоман, до българо-сръбската граница, Г.К., в съучастие като подбудител, склонил П.П. да превози с джип „Мицубиши Паджеро\" девет мигранти – чужди граждани от Афганистан, Сирия и Пакистан. В престъплението също така участвал и И.Д., който се движел с управлявания от него лек автомобил „Ланд Роувър\" пред другото МСП с чужденците, с цел да предупреди за евентуална полицейска проверка. Деянието останало недовършено поради поради намеса на граничните власти. \r\nОбвиняемият се е признал за виновен и е сключил споразумение с Окръжна прокуратура – София, което е било одобрено от съда. Наложеното наказание е шест месеца „лишаване от свобода“ с тригодишен изпитателен срок, по време на който ще се прилага пробационна мярка - „включване в курсове за професионална квалификация, програми за обществено въздействие\".", "date": "2017.09.11", "title": "София: Условна присъда получи съучастник в незаконно превозване на мигранти"}
{"url": "http://www.focus-news.net/news/2017/09/11/2434690/reuters-aleksis-tsipras-prizova-mvf-da-reshi-do-kraya-na-godinata-dali-shte-sponsorira-gratskata-spasitelna-programa.html", "text": "До края на годината Международният валутен фонд (МВФ), трябва да реши дали ще спонсорира гръцката спасителна програма, заяви премиерът на Гърция Алексис Ципрас, цитиран от Reuters.\r\nПравителствата от еврозоната одобриха нова кредитна линия за Гърция на стойност 10 милиарда долара, след като МВФ заяви, че ще участва в спасителния план.\r\n„Можем да живеем със или без присъствието на МВФ. Това, с което не можем да живеем е, ако МВФ влезе с единия крак, а излезе с другия“, заяви гръцкият премиер. Симеон Миланов", "date": "2017.09.11", "title": "Reuters: Алексис Ципрас призова МВФ да реши до края на годината дали ще спонсорира гръцката спасителна програма"}
{"url": "http://www.focus-news.net/news/2017/09/11/2434691/rozaliya-licheva-ruo-veliko-tarnovo-chetiri-uchilishta-na-teritoriyata-na-oblastta-ne-sa-obezpecheni-s-gorivo-za-otoplenie-za-novata-uchebna-godina.html", "text": "Четири училища на територията на област Велико Търново не са обезпечени с гориво за отопление за новата учебна година. Това каза началникът на Регионалното управление по образование инж. Розалия Личева, предаде репортер на Радио „Фокус“ – Велико Търново. В основното училище в село Балван има проблем с котела, затова не е закупено гориво. Ще бъде направен ремонт на досега действащия котел или ще бъде променено негово предназначение. Другото училище, което все още не е обезпечено за зимните месеци, е това в свищовското село Овча могила. Там ремонтните дейности продължават и предстои закупуването на гориво. \r\nИнж. Личева посочи, че проблем с отоплителната инсталация има и в Професионалната гимназия по лека промишленост и икономика „Атанас Буров” – Горна Оряховица, където също предстои ремонт. По думите й, до 15 септември ще бъдат сключени договорите за доставка и ще бъде осигурено отоплението на учениците на територията на цялата област. Инж. Личева съобщи, че доставчиците са осигурили задължителна училищна документация – учебници, дневници и други книги, които са необходими за започването на новата учебна година. Изпратени са писма в електронен вариант на всички директори на училища, в които те се уведомяват, че до 14 септември трябва да осигурят човек в училището, който да приеме безплатни учебници за учениците със завършен 7-ми клас.\r\n18 са свободните работни места за учители в областта към този момент, съобщи Личева. Недостиг на учител по биология има в Държавната търговската гимназия „Димитър Хадживасилев“ в Свищов. Там на два пъти директорът е удължавал срока за приемане на заявления от желаещите.\r\nНадежда КРЪСТЕВА", "date": "2017.09.11", "title": "Розалия Личева, РУО – Велико Търново: Четири училища на територията на областта не са обезпечени с гориво за отопление за новата учебна година"}
{"url": "http://www.focus-news.net/news/2017/09/11/2434692/afp-papa-frantsisk-prizova-oon-da-pomogne-na-venetsuela.html", "text": "Папа Франциск призова ООН да помогне на Венецуела за разрешаването на икономическата, политическата и социална криза в страната, предава AFP.\r\n„Най-болезнен е хуманитарният въпрос. Има толкова много хора, които бягат или страдат“, каза понтификът пред журналисти на връщане от Колумбия.\r\nВ неделя папата организира специална молитва за мирния завършек на кризата във Венецуела, която предизвика недостиг на хранителни продукти, лекарства и други стоки от първа необходимост.\r\nАгенция „Фокус“ припомня, че венецуелският парламент, който се контролира от опозицията, но бе лишен от власт, призова папата да използва влиянието си, за да убеди президентът Николас Мадуро, да позволи хранителните помощи за нуждаещите се. Това се случи, след като хранителните помощи, които бяха пратени във Венецуела от различни международни организации, бяха отказани от социалистическото правителство на Николас Мадуро. Симеон Миланов", "date": "2017.09.11", "title": "AFP: Папа Франциск призова ООН да помогне на Венецуела"}
{"url": "http://www.focus-news.net/news/2017/09/11/2434693/spetsializiraniyat-nakazatelen-sad-ostavi-v-aresta-stefan-gevgeliyski-obvinen-kato-rakovoditel-na-prestapna-grupa-za-ubiystva-nanasyane-na-telesni-povredi-i-razprostranenie-na-narkotitsi.html", "text": "На 8 септември 2017 г. Специализираният наказателен съд наложи мярка за неотклонение „Задържане под стража“ на Стефан Гевгелийски, обвивен от Специализираната прокуратура като ръководител на организирана престъпна група за убийства, нанасяне на средни и тежки телесни повреди, разпространение на наркотици. Това съобщиха от пресцентъра на Апелативна специализирана прокуратура. Според събраните доказателства по делото групата на Гевгелийски поръчала убийството на началника на охранителна смяна в Софийския затвор Янко Янев чрез нанесен му побой на 26 декември 2016 г., както и побоя над началника на Клиниката по ортопедия и травматология в столичната болница „Св. Ана“ проф. Стефан Станчев на 5 април 2016 г., при който той загуби едното си око. Събраните доказателства по делото сочат, че с разкриването и задържането на групата на Гевгелийски са пресечени опити за убийство и на други служители в Софийския затвор.\r\nДо 5 септември 2017 г. Специализираната прокуратура не бе поискала налагане на най-тежката мярка за неотклонение на Гевгелийски, тъй като той изтърпяваше присъда от 1 година и 6 месеца затвор за участие в престъпна група за изнудване, наркоразпространение  и още 7 други престъпни деяния.\r\nСлед изтичане на срока на наказанието, с постановление на прокурор от Специализирана прокуратура от 5 септември 2017 г., му бе наложено прокурорско задържане до 72 часа, внесено бе и искане в СпНС за „Задържане под стража“.\r\nСрещу Гевгелийски има и друга произнесена присъда на Специализирания наказателен съд – 5 години лишаване от свобода, за участие в организираната престъпна група на Стефан Бонев. Тази присъда още не е влязла в сила, предстои делото да се гледа на втора инстанция в Апелативния специализиран наказателен съд.", "date": "2017.09.11", "title": "Специализираният наказателен съд остави в ареста Стефан Гевгелийски, обвинен като ръководител на престъпна група за убийства, нанасяне на телесни повреди и разпространение на наркотици"}
{"url": "http://www.focus-news.net/news/2017/09/11/2434694/nikolay-georgiev-kmet-na-kresna-iskame-pismeni-garantsii-che-pri-odobren-variant-g1050-na-magistrala-struma-darzhavata-shte-izpalni-vsichki-poeti-angazhimenti.html", "text": "Автомагистрала „Струма” трябва да се дострои в рамките на настоящия програмен период, защото ще донесе просперитет и благоденствие на целия Югозападен регион. Това каза кметът на Кресна Николай Георгиев по време на общественото обсъждане на Доклада за оценка на въздействието върху околната среда (ОВОС) на автомагистрала „Струма“ през Кресненското дефиле, предаде репортер на Радио „Фокус“ – Пирин. Строежът на магистралата е важен и защото това в момента е най-значимият инфраструктурен проект за държавата. „Нито аз, нито който и да било друг от Община Кресна може да спре и да е против този мегапроект на държавата. Изграждането на трасето ЛОТ 3.2 трябва да допринесе за развитието на Община Кресна, а не за нейното унищожаване. В този смисъл е изключително важно гласът на моите съграждани да бъде чут и правилно разбран както от Министерството на регионалното развитие и благоустройството и от Агенция „Пътна инфраструктура”, така и от всяка друга гражданска или неправителствена организация, която е заинтересована страна по темата”, подчерта Георгиев. \r\nПо думите му, е крайно време държавата да спре да се интересува единствено от прекарване на трасето от АМ „Струма” или от потенциалната загуба на средства, а да подходи прагматично и да предложи на региона цялостен план за възстановяване и икономическо оживяване като следствие от изграждането на АМ „Струма”. Според него, ако подобен подход беше на лице, обсъждане като това, биха протичали много по-гладко и с компромиси. „Община Кресна и нейните граждани искат много повече от думи. Искаме писмени гаранции, че ако бъде одобрен вариант Г10.50, държавата ще изпълни всички поети ангажименти, включително изграждане на площадки за търговска дейност по двете направления на трасето, с довеждане на ВиК и електроинфраструктура, както и всички необходими неща за извършване в последствие на дейността. Искаме подкрепа за изграждане на православен храм вън от тези терени, както беше заявено от министъра на регионалното развитие и благоустройството още по време на предварителните разглеждания”, каза още кметът на Кресна. Неговата молба е в екипа на Агенция „Пътна инфраструктура” да бъде включен и експерт от Община Кресна за по-добра координация и ефективна връзка между държавата и местната власт.\r\nНатали СТЕФАНОВА", "date": "2017.09.11", "title": "Николай Георгиев, кмет на Кресна: Искаме писмени гаранции, че при одобрен вариант Г10.50 на магистрала „Струма” държавата ще изпълни всички поети ангажименти"}
{"url": "http://www.focus-news.net/news/2017/09/11/2434695/blagoevgrad-pozhar-gori-mezhdu-selata-ploski-i-ilindentsi-nad-70-sluzhiteli-na-yuzdp-gasyat-oganya-rachno-tay-kato-myastoto-e-trudno-dostapno.html", "text": "Пожар гори между селата Плоски и Илинденци, над 70 служители на Югозападно държавно предприятие (ЮЗДП) гасят огъня, тъй като мястото е трудно достъпно. Това съобщиха за Радио „Фокус“ – Пирин от Югозападно държавно предприятие. От там уточниха, че районът се намира точно при кариерата над Илинденци, който е под обхвата на Държавно горско стопанство – Сандански. На мястото на пожара има специализирани автомобили на Югозападно държавно предприятие, но тъй като районът е трудно достъпен, гасенето се извършва ръчно. Въпреки това техниката е в постоянна готовност да реагира при нужда.  \r\nЗасега пожарът е низов, но духа много силен вятър, който разпалва огъня. Обхванати са около 25 дка иглолистна гора и сухи треви. Пожарът е засечен около 12.15 часа от камерите в Единния оперативен център за анализ и контрол на пожарната обстановка към предприятието. \r\nЛивия НИНОВА", "date": "2017.09.11", "title": "Благоевград: Пожар гори между селата Плоски и Илинденци, над 70 служители на ЮЗДП гасят огъня ръчно, тъй като мястото е трудно достъпно"}
{"url": "http://www.focus-news.net/news/2017/09/11/2434696/blagoevgrad-velopohod-na-italianski-velosipedisti-ot-chele-di-bulgeriya-shte-tragne-na-obikolka-po-starite-balgarski-stolitsi-ot-obshtina-simitli.html", "text": "Велопоход на италиански велосипедисти от Челе ди Булгерия ще тръгне на обиколка по старите български столици от Община Симитли. Това съобщиха за Радио „Фокус“ – Пирин организаторите на инициативата. Тази година за първи път Симитли е една от спирките на групата, която е с ръководител Рафаеле Карели. Амбициозната цел на групата е да обиколи старите български столици Велико Търново, Преслав и Плиска, като прекоси българската земя с велосипеди. \r\nВелопоходът се провежда вече за втора поредна година и дава заявка да се превърне в традиция. Организаторите са поканили и италианския посланик при посещението им в Симитли. Очаква се към 17.00 часа италианските велосипедисти да са на територията на Община Симитли, където ще бъдат посрещнати на централния площад „Септември” под звуците на химна на Република България и на Европейския съюз. След това в Читалище „Св. Климент Охридски” историкът от Софийския университет „Св. Климент Охридски” Габриела Бонева ще изнесе лекция на тема „Отношенията между България и Италия по време на Студената война”. Към 18:00 часа пък се очаква италианската група да посети село Брежани и да се запознае с културно-историческото наследство на района. Специалисти от туристическия бранш пък ще запознаят италианците с перспективите за развитие на туризма в Община Симитли.\r\nЛивия НИНОВА", "date": "2017.09.11", "title": "Благоевград: Велопоход на италиански велосипедисти от Челе ди Булгерия ще тръгне на обиколка по старите български столици от Община Симитли"}
{"url": "http://www.focus-news.net/news/2017/09/11/2434697/prezidentat-rumen-radev-shte-uchastva-v-tarzhestvenoto-sabranie-po-povod-110-ta-godishnina-ot-sazdavaneto-na-sayuza-na-ofitserite-i-serzhantite-ot-zapasa-i-rezerva-na-12-septemvri.html", "text": "На 12 септември 2017 г., президентът Румен Радев ще вземе участие в тържественото събрание по повод 110-ата годишнина от създаването на Съюза на офицерите и сержантите от запаса и резерва. Това съобщиха от прессекретариата на държавния глава. Събитието ще се състои в Централния военен клуб в столицата.", "date": "2017.09.11", "title": "Президентът Румен Радев ще участва в тържественото събрание по повод 110-та годишнина от създаването на Съюза на офицерите и сержантите от запаса и резерва  на 12 септември"}
{"url": "http://www.focus-news.net/news/2017/09/11/2434698/d-r-sava-bozukov-odbh-smolyan-na-teritoriyata-na-oblastta-nyama-kakto-registrirani-pazari-za-zhivotni-taka-i-nereglamentirani.html", "text": "Постоянната областна епизоотична комисия проведе заседание, на която бе дискутирана и обсъждана тема, свързана с изискванията към регламентираните пазари за животни, съобщиха от пресцентъра на Областна администрация. На основание заповед на Министерството на земеделието, храните и горите, заместник-областният управител Андриян Петров откри и ръководи заседанието. Основната разисквана тема беше свързана с изискванията към регламентирани пазари за животни: хуманно отношение към животните на пазарите; организация на проверки на всички регламентирани и нерегламентирани пазари съвместно с общините и представители на МВР. \r\nДиректорът на Областна дирекция по безопасност на храните – Смолян д-р Сава Бозуков уточни, че на територията на област Смолян няма както регистрирани пазари за животни, така и нерегламентирани. Затова усилията ще бъдат насочени към спазване на изискванията за транспортиране на животни, което ще се извършва съвместно с органите на Министерство на вътрешните работи, Регионална дирекция „Гранична полиция“ и общините. Д-р Бозуков информира участниците в заседанието за регистрираните нарушения във тази връзка и наложените санкции през 2016 година и изминалите месеци на 2017 г. Изказа специални благодарности към служителите на Гранична полиция и МВР в региона, без чието съдействие тези нарушения нямаше как да бъдат установени. \r\nЗаместник областният управител Андриян Петров обърна вниманието на аудиторията към осигуряване безопасността на храните по време на съборите и панаирите, които се провеждат на територията на област Смолян. Той насочи вниманието към недопускането по време на такива мероприятия да бъдат предлагани за консумация животински продукти с неизяснен произход, които могат да навредят на човешкото здраве или да пренесат зарази от други региони. Друга важна тема във връзка с наближаващия старт на новата учебна година, която засегна Петров, беше свързана с осигуряване безопасността на храните в столовете и търговските обекти на територията на училищата и детските градини. Д-р Бозуков увери, че храната за учениците се проверява през цялата учебна година. Относно храните в търговската мрежа, той призова при установяване на нередности от страна на гражданите да бъдат подавани сигнали до Областна дирекция по безопасност на храните – Смолян, защото инспекциите и проверките са периодични и не е възможно да наложат ежедневен контрол на всички обекти в региона.", "date": "2017.09.11", "title": "Д-р Сава Бозуков, ОДБХ – Смолян: На територията на областта няма както регистрирани пазари за животни, така и нерегламентирани"}
{"url": "http://www.focus-news.net/news/2017/09/11/2434699/the-times-of-israel-pri-napadenie-sreshtu-politseyski-konvoy-v-egipet-zaginaha-18-dushi.html", "text": "Бойци на „Ислямска държава“ направиха засада на полицейски конвой в Синайския полуостров, убивайки 18 души и ранявайки още седем, пише The Times of Israel. Това е една от най-смъртоносните атаки в Синай за тази година.\r\nЕгипетските власти заявиха, че заложени на пътя бомби, са унищожили четири бронирани машини, както и пета, която е пренасяла техника за блокиране на сигнали. След това терористите, са открили огън с картечници.\r\nСред загиналите са и двама лейтенанти от полицията, а от ранените има и бригаден генерал.\r\nОтговорност за нападението пое „Ислямска държава“. Симеон Миланов", "date": "2017.09.11", "title": "The Times of Israel: При нападение срещу полицейски конвой в Египет, загинаха 18 души"}
{"url": "http://www.focus-news.net/news/2017/09/11/2434700/predsedatelyat-na-komisiyata-po-vanshna-politika-v-ns-dzhema-grozdanova-balgariya-shte-prodalzhi-da-podkrepya-gruziya-v-usiliyata-koito-tya-polaga-za-prisaedinyavane-kam-es-i-nato.html", "text": "България ще продължи да подкрепя Грузия в усилията, които тя полага за присъединяване към Европейския съюз и НАТО, заяви председателят на Комисията по външна политика на Народното събрание (НС) Джема Грозданова на срещата си с грузинския държавен министър по въпросите на европейската и евроатлантическата интеграция Виктор Долидзе. Това съобщиха от пресцентъра на НС. Гостът е на посещение в България по покана на вицепремиера по правосъдната реформа и министър на външните работи Екатерина Захариева.  \r\nБългария е сред най-категоричните поддръжници на европейската перспектива на Грузия и вашата визита е поредна възможност да потвърдим тази подкрепа, подчерта Джема Грозданова. Тя посочи, че страната ни ще продължи да работи за по-добро разбиране на предизвикателствата пред Грузия сред европейските лидери и за важния избор, който страната е направила. Джема Грозданова отбеляза, че либерализацията на визовия режим е сериозно постижение за Грузия по пътя й към Европа и е заслужен резултат от осъществяването на нужните и нелеки реформи. Вярвам, че тази стъпка ще отвори нови възможности за сближаване между нашите народи и култури и ще доведе до засилване на туристическия, търговския, икономическия и образователния обмен, добави тя. \r\nБългария е голям приятел на Грузия, подчерта грузинският държавен министър по въпросите на европейската и евроатлантическата интеграция Виктор Долидзе. Той благодари за последователната и ангажирана подкрепа на страната ни за членството на Грузия в ЕС и НАТО. \r\nГрузия е сред нашите основни външнополитически партньори в региона на Черно море и Южен Кавказ, подчерта председателят на Комисията по външна политика. На срещата бяха обсъдени двустранните отношения, както и сътрудничеството между двете страни в рамките на различни международни организации.", "date": "2017.09.11", "title": "Председателят на Комисията по външна политика в НС Джема Грозданова: България ще продължи да подкрепя Грузия в усилията, които тя полага за присъединяване към ЕС и НАТО"}
{"url": "http://www.focus-news.net/news/2017/09/11/2434701/blagoevgrad-nezakonna-sech-na-blizo-20-kub-metra-elitna-darvesina-ot-obshtinski-gori-razkri-ekip-na-yuzdp.html", "text": "При рутинна проверка на 10 септември мобилно контролно звено на Югозападното държавно предприятия установи в нерегламентиран горски склад в землището на с. Елешница незаконно отсечени и приготвени за кражба 19,59 кубически метра елитна иглолистна дървесина. Това съобщиха от пресцентър на ЮЗДП. Съставен е констативен протокол, с който трупите са натоварени и транспортирани до базата за съхранение на задържани материали. \r\nПри направените допълнителни разследвания на 11 септември от служители на ЮЗДП и РДГ Благоевград се установява, че контрабандната сеч е извършена в общински гори от неизвестни лица. За нарушението е уведомено Районно управление „Полиция” – Разлог, които на място са извършили процесуално-следствени действия.", "date": "2017.09.11", "title": "Благоевград: Незаконна сеч на близо 20 куб. метра елитна дървесина от общински гори разкри екип на ЮЗДП"}
{"url": "http://www.focus-news.net/news/2017/09/11/2434702/dobrich-okrazhniyat-sad-ostavi-v-aresta-38-godishen-mazh-razsledvan-za-iznasilvane.html", "text": "Състав на Окръжен съд - Добрич остави в ареста 38-годишен мъж, разследван за изнасилване на възрастна жена, съобщиха от пресцентъра на съда. Окръжните магистрати са потвърдили като правилно и законосъобразно определението на Районен съд - Добрич, с което е оставено без уважение искането на Андрей Ив. от село Лясково, област Добрич, за изменение на наложената му мярка за неотклонение от „Задържане под стража” в по-лека. Срещу мъжа е предявено обвинение за това, че през месец май тази година в село Лясково на два пъти е изнасилил възрастна жена, като използвал срещу жертвата сила и заплашване.\r\n На 26 май му е била наложена най-тежката мярка за процесуална принуда. В съдебното заседание днес задържаният е помолил съда за по-леката мярка „Домашен арест”. Адвокатът му е заявил, че „мъжът има постоянно местоживеене, адрес, има дете, което предстои да бъде ученик, за което ще се грижи, поради което и по житейска логика е изключена възможността той да се отклони и да затрудни по някакъв начин разследването“. Представителят на прокуратурата е настоял мъжът да остане в ареста, като е подчертал, че той е обвинен в тежко умишлено престъпление. Добричкият окръжен съд, след като се е запознал с материалите по досъдебно производство и след преценка на доводите на страните, е оставил без уважение искането на задържания за изменение на наложената му мярка за неотклонение. Съдебният състав е определил двумесечен срок, в който ново искане за промяна на мярката е недопустимо, освен при внезапно влошаване на здравословно състояние на обвиняемия. Окръжните магистрати са счели, че с оглед съдебното минало на Иванов, който е осъждан за кражба, изключително лошите характеристични данни, високата обществена опасност на извършеното и възрастта на жертвата, първата инстанция правилно е заключила, че при прилагане на по-лека мярка на процесуални принуда съществува реална опасност обвиняемият да се укрие и да извърши друго престъпление. Според съдебния състав семейното положение на обвиняемия и фактът, че той следва да се грижи за малолетен, не са обстоятелства, които са му попречили да извърши процесното посегателство, нито са годни да осуетят възможността да се укрие или извърши друго престъпление. Определението на Окръжен съд - Добрич е окончателно.", "date": "2017.09.11", "title": "Добрич: Окръжният съд остави в ареста 38-годишен мъж, разследван за изнасилване"}
{"url": "http://www.focus-news.net/news/2017/09/11/2434703/pazardzhik-ekipi-na-zonalnoto-zhandarmeriysko-upravlenie-v-plovdiv-i-politsiyata-v-septemvri-patrulirat-v-zonite-na-lozovite-masivi.html", "text": "И през тази година се предприемат допълнително мерки за опазване на селскостопанската продукция в област Пазарджик, съобщи за Радио „Фокус“ – Пазарджик говорителят на Областната дирекция на МВР Мирослав Стоянов. Той уточни, че от днес екипи на Зоналното жандармерийско управление в Пловдив съвместно с колегите си от Районното управление „Полиция“ в Септември патрулират в зоните на лозовите масиви. „Полицейското присъствие ще продължи до пълното приключване на гроздобера. Съвместните патрули създават условия за нормалното и спокойно протичане на брането на лозовите масиви в районите на Септември, Белово, Ветрен, селата Бошуля, Виноградец, Карабунар, Аканджиево, Мененкьово. Ще се извършват и засилени проверки на местата за изкупуване на готовата продукция, както и на превозните средства и техните товари, допълни Стоянов.\r\nВаня НИКОЛОВА", "date": "2017.09.11", "title": "Пазарджик: Екипи на Зоналното жандармерийско управление в Пловдив и полицията в Септември патрулират в зоните на лозовите масиви"}
{"url": "http://www.focus-news.net/news/2017/09/11/2434704/api-vremenno-dvizhenieto-po-pat-i-1-vratsa-mezdra-v-uchastaka-vratsa-ruska-bela-se-izvarshva-v-edna-lenta-v-platnoto-za-vratsa-poradi-katastrofa.html", "text": "Временно движението по път I-1 Враца - Мездра в участъка  Враца-Руска Бела се извършва в една лента в платното за Враца, поради катастрофа. Това съобщиха от пресцентъра на Агенция \"Пътна инфраструктура\" (АПИ).", "date": "2017.09.11", "title": "АПИ: Временно движението по път I-1 Враца - Мездра в участъка  Враца-Руска Бела се извършва в една лента в платното за Враца, поради катастрофа"}
{"url": "http://www.focus-news.net/news/2017/09/11/2434705/rozaliya-licheva-ruo-veliko-tarnovo-73-detski-gradini-i-85-uchilishta-shte-otvoryat-vrati-na-15-septemvri-v-oblastta.html", "text": "73 детски градини и 85 училища ще отворят врати на 15 септември в област Велико Търново. Това каза началникът на Регионалното управление по образование инж. Розалия Личева, предаде репортер на Радио „Фокус“ – Велико Търново. През миналата година броят на училищата е бил 90. Тази година основните училища в селата Страхилово (община Полски Тръмбеш) и Горско ново село (община Златарица) няма да приемат ученици. Две помощни училища на територията на областта са преобразувани в центрове за специална образователна подкрепа – Помощното училище „Св. Теодосий Търновски“ във Велико Търново и Помощното училище в Ново село. Професионалната гимназия по селско стопанство в Боруш се влива в Професионалната гимназия по хранителни технологии „Проф. д-р Асен Златаров“ в Горна Оряховица.\r\nИнж. Личева съобщи, че в момента екипи на Регионалната здравна инспекции извършват проверки за санитарните условия във всяко едно училище на територията на областта. Проверките ще приключат на 13 септември. Няма информация учебният процес в някой от училищата да не започне паради предоставянето на лоши санитарни условия. \r\nПо думите й, общо в 62 образователни институции – училища и детски градини, на територията на областта са извършени ремонтни дейности през това лято. В по-голямата си част ремонтите са приключили още през юли и август месец. Към днешна дата в шест училища продължават ремонтни дейности. В СУ „Цанко Церковски“ – Полски Тръмбеш, в СУ „Георги Измирлиев“ – Горна Оряховица и в СУ „Емилиян Станев“ се извършват ремонти на площадките и на спортните съоръжения. В основното училище в свищовското село Овча могила се извършва голям ремонт, но дейностите вече са приключили. Предстои почистване на сградата и на дворните пространства. По европейски проекти се осъществяват ремонтни дейности и в няколко детски градини в областта. Инж. Личева каза, че ремонтите няма да се отразят на стартирането на учебната година.  Тя отбеляза, че след 15 септември предстои започването на ремонтни дейности в ППМГ „Васил Друмев“ във Велико Търново. Има готовност учениците са бъдат изведени от училището по време на ремонтите. Те са над 800 и затова ще е необходимо часовете да се провеждат минимум в две сгради.\r\nНадежда КРЪСТЕВА", "date": "2017.09.11", "title": "Розалия Личева, РУО – Велико Търново: 73 детски градини и 85 училища ще отворят врати на 15 септември в областта"}
{"url": "http://www.focus-news.net/news/2017/09/11/2434706/tass-angela-merkel-i-vladimir-putin-se-saglasiha-che-krizata-na-koreyskiya-poluostrov-mozhe-da-bade-razreshena-samo-s-diplomaticheski-sredstva.html", "text": "Руският президент Владимир Путин и германският канцлер Ангела Меркел осъдиха провокативните действия на Пхенян, който игнорира резолюциите на Съвета за сигурност на ООН, предава ТАСС. Двамата лидери потвърдиха, че разрешаването на кризата на Корейския полуостров, е възможно само чрез дипломатически преговори с всички страни. Тази информация бе потвърдена от пресслужбата на Кремъл, след като Ангела Меркел и Владимир Путин проведоха телефонен разговор по германска инициатива.\r\n„Бяха разменени мнения относно ситуацията на Корейския полуостров в контекста на последните провокативни действия на КНДР. Владимир Путин и Ангела Меркел решително осъдиха игнорирането на резолюциите на Съвета за сигурност на ООН от страна на Пхенян. Бе отбелязано, че подобни действия противоречат на принципа за глобално неразпространение и създават сериозна заплаха за регионалния мир и сигурност“, казват от Кремъл. Симеон Миланов", "date": "2017.09.11", "title": "ТАСС: Ангела Меркел и Владимир Путин се съгласиха, че кризата на Корейския полуостров може да бъде разрешена само с дипломатически средства"}
{"url": "http://www.focus-news.net/news/2017/09/11/2434707/regionalen-istoricheski-muzey-sofiya-predstavya-vremennata-ekspozitsiya-izgubenite-znatsi-na-geroizma-voynishkiyat-memorial.html", "text": "Регионален исторически музей – София представя временната експозиция \"Изгубените знаци на героизма – Войнишкият мемориал\". Това съобщиха от пресцентъра на музея. Официалното откриване е на 13 септември 2017 г. (сряда) от 18:00 ч. в изложбената зала \"Триъгълна кула на Сердика\" (бул. \"Княгиня Мария Лиуза\" 16).\r\n\"Изгубените знаци на героизма – Войнишкият мемориал\" е изложба за смелостта и жертвоготовността на българските войници и офицери. В дни на най-страшни изпитания хиляди доблестни мъже защитават България, нейния народ и териториална цялост и остават в националната памет завинаги.\r\nИзложбата разказва историята на Първи пехотен софийски полк и Шести пехотен търновски полк. За целта са представени данни от Новата и Най-новата българска история, както и документални материали и архивни снимки. В експозицията могат да се видят също копие на знамето на Първи пехотен софийски полк от 1881 г. и плочи от емайлирана ламарина с имена на загинали от паметника на двата полка.\r\nПърви пехотен софийски полк възниква на основата на I-ва дружина от Българското опълчение, прославила се в боевете на Шипка (1877 г.). Отличава се и в боевете при Сливница през Сръбско-българската война (1885 г.). Полкът се сражава геройски по фронтовете във войните за национално обединение (1912–1918 г.), както и по време на Втората световна война.\r\nШести пехотен търновски полк е формиран от 17-та търновска, 18-та габровска и 21-ва еленска дружина (1884 г.). Участва в Сръбско-българската война. След 1887 г. за негов командващ е провъзгласен княз Фердинанд І. Престолонаследникът княз Борис Търновски е зачислен в списъците му като подпоручик. Полкът участва във войните за национално обединение (1912–1918 г.), както и в заключителната фаза на Втората световна война, отличавайки се в боевете при Стражин и Куманово.\r\nПризнателна България изгражда в София мемориален комплекс от величествени възпоменателни плочи, напомнящи за героизма на българските войници и офицери.\r\nИзложбата \"Изгубените знаци на героизма – Войнишкият мемориал\" може да бъде видяна до 13 октомври 2017 г.", "date": "2017.09.11", "title": "Регионален исторически музей – София представя временната експозиция \"Изгубените знаци на героизма – Войнишкият мемориал\""}
{"url": "http://www.focus-news.net/news/2017/09/11/2434708/ministar-temenuzhka-petkova-shte-otkrie-nova-investitsiya-v-tets-deven.html", "text": "Министърът на енергетиката Теменужка Петкова ще открие нов котел на циркулиращ кипящ слой в ТЕЦ „Девен“, част от „Солвей Соди“ ЕАД. Това е второто подобно съоръжение, което ще заработи в централата, съобщиха от пресцентъра на Министерството на енергетиката. Стойността на инвестицията е 90 млн. лева. \r\nСъбитието ще се състои на 12 септември 2017 г. от 11 часа на територията на предприятието в промишлената зона на гр. Девня. Едновременно с това ще бъде отбелязана и 20-годишнината от приватизацията на „Солвей Соди“.", "date": "2017.09.11", "title": "Министър Теменужка Петкова ще открие нова инвестиция в ТЕЦ „Девен“"}
{"url": "http://www.focus-news.net/news/2017/09/11/2434709/city-am-britanskite-investitori-se-chuvstvat-po-sigurni-i-optimistichno-nastroeni-otkolkoto-evropeyskite.html", "text": "Британските инвеститори се чувстват по-сигурни и оптимистично настроени, отколкото европейските си колеги, въпреки несигурността около Брекзит, според проучване, цитирано от британското радио City.\r\nБлизо 50 % от британските инвеститори гледат оптимистично на потенциалната възвращаемост на инвестициите си за следващата година, а 13 % са още по-големи оптимисти. За сравнение на континента 49 % са оптимисти, а едва 7 % гледат абсолютно оптимистично.\r\nПроучванията показват, че несигурността около Брекзит създава притеснения, но въпреки това, британските инвеститори са положително настроени относно бъдещите си печалби и възможности. Симеон Миланов", "date": "2017.09.11", "title": "City A.M.: Британските инвеститори се чувстват по-сигурни и оптимистично настроени, отколкото европейските"}
{"url": "http://www.focus-news.net/news/2017/09/11/2434710/vratsa-katastrofa-mezhdu-tir-i-lek-avtomobil-e-predizvikal-79-godishen-vodach-navlyazal-v-nasreshtnoto-dvizhenie-na-patya-vratsa-mezdra.html", "text": "Катастрофа между ТИР и лек автомобил е предизвикал 79-годишен водач, навлязъл в насрещното движение на пътя Враца – Мездра. Това съобщиха за Агенция „Фокус“ от ОДМВР-Враца. От МВР уточниха, че пътят Враца – Мездра е с две платна, разделени с мантинела. Възрастният водач е навлязъл с автомобилът си в насрещното движение, а идващият насреща ТИР е спрял рязко, за да избегне удара. Движещият се зад него лек автомобил не е успял да намали навреме и се е ударил в задната част на ТИР-а. Вследствие на инцидента няма загинали, но от МВР уточниха, че по-късно ще се уточни броят на пострадалите и тяхното здравословно състояние. \r\nИван ЛАЗАРОВ", "date": "2017.09.11", "title": "Враца: Катастрофа между ТИР и лек автомобил е предизвикал 79-годишен водач, навлязъл в насрещното движение на пътя Враца – Мездра"}
{"url": "http://www.focus-news.net/news/2017/09/11/2434711/yambol-zapochva-obnovyavaneto-na-tri-ot-nay-starite-i-golemi-detski-zavedeniya-v-grada.html", "text": "С официални церемонии по „първа копка“ бе даден символичен старт на строително-ремонтните дейности по обновяване на три детски заведения в Ямбол. Това съобщиха от пресцентъра на Община Ямбол. Детска ясла „Мечо Пух“, Детска градина „Свобода“ и яслата към ДГ „Пламъче“ ще бъдат изцяло реновирани по проект „Устойчиво и интегрирано развитие на образователната инфраструктура на община Ямбол“, изпълняван по Оперативна програма „Региони в растеж“.\r\nРемонтът на три от най-старите и големи детски заведения в града бе крайно належащ, като се има предвид, че от построяването им през 70-те години на миналия век, сградите не са били обновявани изобщо досега в такъв мащаб, изтъкна кметът Георги Славов. Целта е да осигурим съвременни условия за отглеждане и възпитание на децата на Ямбол, защото те са бъдещето на нашия град, допълни още той. И за трите обекта кметът потвърди, че общината ще упражнява стриктен контрол строително-ремонтните работи да бъдат извършени качествено и в договорения с фирмите-изпълнителки срок. От своя страна директорите на детските заведения изразиха своето задоволство от предстоящото реновиране и изказаха благодарности към община Ямбол за защитения проект от името на родителите и екипите на съответните детски градини. \r\nЗаложените дейности включват цялостен ремонт на фасадите, покривните конструкции и вътрешните помещения на сградите, както и обновяване на дворните пространства. Финансирането е на 100 процента по Оперативна програма „Региони в растеж“ 2014 – 2020 г., съфинансирана от Европейския съюз чрез Европейски фонд за регионално развитие. Тази безвъзмездна помощ от ЕС е изключително ценна, защото дава възможност публичните средства на общността да бъдат вложени в други, не по-малко значими инфраструктурни обекти на територията на града, изтъкна по време на церемониите кметът Георги Славов. Своята благословия за успешен старт на ремонтните дейности отправи и Негово Високопреподобие архиерейският наместник архимандрит Димитрий.\r\nГости на церемониите по даване старт на стротелно-ремонтните работи бяха  народният представител д-р Юлиян Папашимов, общински съветници, представители на екипите на детските заведения, граждани.\r\nОсвен трите детски заведения, проект „Устойчиво и интегрирано развитие на образователната инфраструктура на община Ямбол“ включва обновяване базата и на Средно училище „Климент Охридски“, където ремонтните работи ще стартират на по-късен етап. Проектът се осъществява с финансовата подкрепа на Оперативна програма „Региони в растеж“ 2014 – 2020 г., съфинансирана от Европейския съюз чрез Европейски фонд за регионално развитие. Общата му стойност е 6 617 380.00 лв., което е 100 процента безвъзмездна финансова помощ от ЕФРР и националния бюджет, без съфинансиране от страна на община Ямбол. Проектът е част от инвестиционната програма на община Ямбол.", "date": "2017.09.11", "title": "Ямбол: Започва обновяването на три от най-старите и големи детски заведения в града"}
{"url": "http://www.focus-news.net/news/2017/09/11/2434712/sport-balgariya-pobedi-keniya-na-svetovnoto-parvenstvo-po-voleybol-za-zheni-pod-23-godishna-vazrast.html", "text": "Българският национален отбор по волейбол за жени под 23 годишна възраст отбеляза втора победа в група „Б“ на световното първенство, което се провежда в Словения.\r\nВолейболистките на селекционера Антонина Зетова, победиха Кения с 4:0 за 54 минути, с което оглавиха класирането в група „Б“. Във вторник ще се играе мач между България и Куба.", "date": "2017.09.11", "title": "Спорт: България победи Кения на световното първенство по волейбол за жени под 23-годишна възраст"}
{"url": "http://www.focus-news.net/news/2017/09/11/2434713/aktsenti-v-sutreshniya-blok-dobro-utro-balgariya-na-radio-fokus-na-12-septemvri.html", "text": "Броени дни преди началото на учебната година - имат ли необходимата готовност и кадри учебните заведения у нас, става ли привлекателна учителската професия и успяха ли да бъдат решени проблемите в образователната система? Отговорите на тези въпроси ще потърсим с председателя на Синдиката на българските учители Янка Такева. \r\nОчаквано, политическият сезон ще премине под знака на българското председателство на Съвета на ЕС. Доказват го и първите няколко дни от началото на новия сезон. Ще успеем ли да постигнем заложените си цели и на какво поведение трябва да акцентираме, за да изведем държавата като водещ играч на международната сцена? Тест на българското управление или огромен шанс за страната ни ще бъде предстоящото председателство? Темата ще коментираме с политолога проф. Анна Кръстева.\r\n Ще обърнем поглед и към 18-то издание на националния фестивал на старата градска песен „Дунавски спомени“ в Силистра, което е поредното събитие, заложено в богатата културна програма на Общината. Кои ще са участниците във фестивала и каква е целта му? Повече разказва зам.-кметът в отдел „Хуманитарни дейности“ в Община Силистра Денка Михайлова. \r\nВ минутите след 9 часа - колегата от Радио „Фокус“-Шумен Ивелина Иванова ще ни направи съпричастни с това как протичат археологическите разкопки на Плиска и какви са бъдещите задачи пред археолозите. Марияна Валентинова от Радио „Фокус“-Варна пък ще ни разкаже повече за небесните обекти и явления, с които могат да се запознаят всички в обсерваторията в морския град. \r\nТези и още теми – в сутрешния блок на Радио „Фокус“ „Добро утро, България“ до 10.00 часа, с водещ Виктория Месробович.", "date": "2017.09.11", "title": "Акценти в сутрешния блок „Добро утро, България“ на Радио „Фокус“ на 12 септември"}
{"url": "http://www.focus-news.net/news/2017/09/11/2434714/plovdiv-okolo-dekar-e-ognishteto-na-pozhara-v-shishmantsi-veche-nyama-plamachno-gorene-ima-samo-tleene.html", "text": "Около декар е огнището на пожара в Шишманци – вече няма пламъчно горене, има само тлеене. Това каза за Радио „Фокус” – Пловдив инспектор Цвятко Дешев, говорител на РД ПБЗН – Пловдив. Противопожарните екипи на място са все още четири. „Тепърва ще се преценява дали може да се оставят на дежурство само два, а другите да се върнат”, каза Дешев. По думите му, все още не може да се прогнозира кога ще бъде изгасен пожарът, но със сигурност това ще продължи до утре. При намаляване на интензивността на пожара ще се вземат и други решения.\r\nЦветана ТОНЧЕВА", "date": "2017.09.11", "title": "Пловдив: Около декар е огнището на пожара в Шишманци – вече няма пламъчно горене, има само тлеене"}
{"url": "http://www.focus-news.net/news/2017/09/11/2434715/desetki-grazhdani-sa-se-sabrali-na-protest-pred-sgradata-na-narodnoto-sabranie.html", "text": "Десетки граждани са се събрали на протест пред сградата на Народното събрание, предаде репортер на Агенция „Фокус“. Протестът е под надслов „Има такъв народ“ и се организира от няколко дни в социалните мрежи. Протестиращите имат различни искания – оставка на правителството, въвеждане на мажоритарна избирателна система, намаляване на броя на депутатите, намаляване на субсидиите на партиите, намаляване на броя на административните области в страната от 28 на 9, трансформирането на страната ни в президентска република и др. Протестиращите се заканват да изразяват недоволството си всеки ден от 17.00 до 18.00 часа. В района има засилено полицейско присъствие, но движението по бул. „Цар Освободител“ се осъществява нормално. \r\nЦветилена СИМЕОНОВА", "date": "2017.09.11", "title": "Десетки граждани са се събрали на протест пред сградата на Народното събрание"}
{"url": "http://www.focus-news.net/news/2017/09/11/2434716/rozaliya-licheva-ruo-veliko-tarnovo-mobilnite-ekipi-za-tarsene-na-neobhvanati-v-uchebniya-protses-detsa-zapochnaha-rabota.html", "text": "Мобилните екипи за търсене на необхванати в учебния процес деца на територията на област Велико Търново започнаха работа. Това съобщи началникът на Регионалното управление по образование инж. Розалия Личева, предаде репортер на Радио „Фокус“ – Велико Търново. В петък са дадени указания за работа на около 40 от екипите. Раздадени са им поименни карти за всяко дете, които те трябва да попълнят след обхождането на адресите. Картата съдържа името на детето, настоящ и постоянен адрес. „На база на предоставената ни от ГРАО информация, членовете на екипите ще трябва да отидат на адреса, да говорят с родителите или близките, да се установят дали съответното дете е заминало за чужбина или е в България. Ако е тук, дали е то записано в училище. Ако детето не е записано в учебно заведение, тогава се прилагат мерки, които полицията, социалните служби, общините и училищата могат да предпишат. След това информация се връща обратно в платформа чрез служителите на РУО, които са и председатели на всеки един екип“, посочи инж. Розалия Личева. \r\nОбщият брой на екипите във Великотърновско е 63, като в тях са включени над 500 лица – служители на РУО, представители на общините, на Дирекциите „Социално подпомагане“, на Областната дирекция на МВР, както и учители от детските градини и училищата от съответния регион. Днес дейността си стартираха последните екипи – от община Стражица. Инж. Личева посочи, че по информация на ГРАО 33 000 деца са родени на територията на област Велико Търново. От тях 23 000 са записани в училище. Статутът на останалите 10 000 е „отпаднал“, „заминал за чужбина“, „за проверка“. „Ние трябва да установим къде са тези 10 000 деца. След първото обхождане ще имаме по-ясна картина за това, с колко деца ще трябва да работят екипите“, посочи инж. Розалия Личева.\r\nНадежда КРЪСТЕВА", "date": "2017.09.11", "title": "Розалия Личева, РУО – Велико Търново: Мобилните екипи за търсене на необхванати в учебния процес деца започнаха работа"}
{"url": "http://www.focus-news.net/news/2017/09/11/2434717/blagoevgrad-lokaliziran-e-pozharat-v-trudnodostapna-mestnost-v-pirin-planina.html", "text": "Локализиран е пожарът в труднодостъпна местност в Пирин планина. Към момента няма пряка опасност за населени места и хора в района, съобщиха от пресцентъра на МВР. В гасенето се очаква да се включи и летателна техника от ВВС.   \r\nПродължават действията на 50 пожарникари и служители на горското стопанство за погасяване на пожар в труднодостъпна местност в Пирин. Огънят е обхванал около 50 дка борова гора между санданските села Илинденци и Плоски. Към момента пожарът е ограничен и няма пряка опасност за населени места и хора в района. Действията по погасяването са затруднени от силно пресечената местност. Очаква се наземните екипи да бъдат подпомогнати в работата си от летателна техника на ВВС.", "date": "2017.09.11", "title": "Благоевград: Локализиран е пожарът в труднодостъпна местност в Пирин планина"}
{"url": "http://www.focus-news.net/news/2017/09/11/2434718/the-guardian-alternativi-za-germaniya-otreche-da-ima-vrazka-s-imeyl-v-koyto-se-tvardi-che-germaniya-e-prevzeta-ot-arabi-i-tsigani-i-se-upravlyava-ot-pobeditelite-v-svetovnata-voyna.html", "text": "Консервативната партия „Алтернатива за Германия“ заявиха, че са обект на кампания, чиято цел е да ги дискредитира, пише The Guardian . Това се случи, след като в общественото пространство изтече имейл, за който се твърди, че е писан от водещия кандидат-депутат на партията Алис Вайдел.\r\nВъв въпросния имейл от 2013-та година пише, че Германия е „превзета от араби, синти и цигани“. Германското правителство е описано като „марионетно“ на държавите, които са били врагове на Германия през Втората световна война.\r\nИмейлът бе публикуван от Welt am Sonntag, който твърдят, че е на Алис Вайдел.\r\n„Причината за това, че сме превзети от културно чужди хора като арабите, синтите и циганите е, че систематично се унищожава гражданското общество, като възможна контратежест от страна на враговете на конституцията, които ни управляват. Прасетата (правителството, бел.ред), не са нищо повече от марионетки на победителите във Втората световна война, чиято задача е да държат германците долу“, се казва в имейлът.\r\nОт „Алтернатива за Германия“ заявиха, че Алис Вайдел, не е писала подобно нещо. Представителите на големите партии ХДС, ХСС, ГСДП и СДП осъдиха „Алтернатива за Германия“ като „фашистка“ и „неконституционна“ партия. Симеон Миланов", "date": "2017.09.11", "title": "The Guardian: „Алтернативи за Германия“ отрече да има връзка с имейл, в който се твърди, че Германия е превзета от „араби и цигани“ и се управлява от победителите в световната война"}
{"url": "http://www.focus-news.net/news/2017/09/11/2434719/pazardzhik-okrazhna-prokuratura-e-protestirala-nalozhenata-myarka-domashen-arest-na-lazar-vlaykov.html", "text": "Окръжна прокуратура – Пазарджик е внесла протест срещу определението на Районен съд –Пазарджик, с което на Лазар Влайков беше наложена постоянна мярка „домашен арест“, каза за Радио „Фокус“ – Пазарджик адвокат Елвира Панкова. Тя уточни, че като адвокат на бившия председател на Общинския съвет в град Септември, с чийто пистолет 6-годишно дете неволно застреля 47-годишен собственик на заведение в село Виноградец, няма да обжалва наложената му постоянна мярка. „След като има протест на прокуратурата, утре ще има съдебно заседание на Окръжния съд в Пазарджик, което ще започне в 14.00 часа“, каза още Панкова.„Фокус“ припомня:\r\nЛазар Влайков е привлечен като обвиняем по чл.338 от НК за това, че на 31 август срещу 1 септември 2017 година в село Виноградец при държане на огнестрелно оръжие не е взел необходимите мерки за сигурност, предоставил е оръжието на дете, в резултат на което е последвала смъртта на Наско Тонкев.\r\nВаня НИКОЛОВА", "date": "2017.09.11", "title": "Пазарджик: Окръжна прокуратура е протестирала наложената мярка „домашен арест“ на Лазар Влайков"}
{"url": "http://www.focus-news.net/news/2017/09/11/2434720/api-vazstanoveno-e-dvizhenieto-po-pat-i-1-vratsa-mezdra-v-uchastaka-vratsa-ruska-bela-v-platnoto-za-vratsa.html", "text": "Възстановено е движението по път I-1 Враца - Мездра в участъка  Враца-Руска Бела в платното за Враца. Това съобщиха от пресцентъра на Агенция \"Пътна инфраструктура\" (АПИ).", "date": "2017.09.11", "title": "АПИ: Възстановено е движението по път I-1 Враца - Мездра в участъка  Враца-Руска Бела в платното за Враца"}
{"url": "http://www.focus-news.net/news/2017/09/11/2434721/blagoevgrad-zhitelite-na-obshtina-kresna-se-obediniha-okolo-ideyata-za-izvezhdane-na-natovareniya-trafik-van-ot-naselenoto-myasto-chrez-izgrazhdaneto-na-avtomagistrala-struma.html", "text": "Жителите на Община Кресна се обединиха около идеята за извеждане на натоварения трафик вън от населеното място чрез изграждането на автомагистрала \"Струма\". Това стана по време на общественото обсъждане на Доклада за оценка на въздействието върху околната среда (ОВОС) на автомагистрала „Струма“ през Кресненското дефиле, предаде репортер на Радио „Фокус“ – Пирин. В обсъждането имаха възможност да се включат всички желаещи. Дебатът продължи повече от 3 часа. \r\nХората предлагаха различни варианти и обсъждаха вече представените от Агенция „Пътна инфраструктура”. По-голямата част от присъстващите се обединиха около Източен вариант Г10.50, който разделя движението на две самостоятелни и раздалечени едно от друго пътни платна, като в посока Гърция трасето преминава по съществуващия път I-1 (Е-79), а за София е по нов терен на изток от Кресненското дефиле. Друга част от хората пък одобриха Източен вариант Г20 - този вариант на трасе е по нов терен извън Кресненското дефиле. И двете платна на движение са изнесени в източна посока около селата Брежани, Стара Кресна и Ощава.\r\nНатали СТЕФАНОВА", "date": "2017.09.11", "title": "Благоевград: Жителите на Община Кресна се обединиха около идеята за извеждане на натоварения трафик вън от населеното място чрез изграждането на автомагистрала \"Струма\""}
{"url": "http://www.focus-news.net/news/2017/09/11/2434722/pregled-na-mezhdunarodnite-novini-do-18-chasa-agentsiya-fokus.html", "text": "Европейско проучване на \"Eurobarometar\" показва, че в Македония най-малко вярват в армията и позицията, докато България е на предпоследните места. Според проучването най-силно доверие в полицията има в скандинавските страни, като във Финландия то е 95%, в Дания - 93% и в Швеция - 87%.\r\nНай-ниско е доверието в органите на реда в Македония - 34%.\r\nБългария и Сърбия са в края на класирането съответно с 44% и с 43% на доверие.\r\nКласацията на доверието в армията също се оглавява от Финландия с 95%, следвана от Дания и Франция с 88%.\r\nВ Словения доверието в армията е 70%, а недоверието - 24%.\r\nВ Хърватия - 67% имат доверие в армията, докато 30% са на обратното мнение.\r\nВ Сърбия доверието е 63%, а недоверието - 31%.\r\nВ Черна Гора и Словакия - 57% доверие.\r\nВ България армията се ползва с 52% доверие, докато в Македония с 51% доверие. \r\n\"Аljazeera\" отбелязва, че 41% от гражданите на Македония нямат доверие нито в армията, нито в полицията.\r\n*** Шестима души са пострадали при атака със сълзотворен газ, извършена от неизвестно лице на най-голямото летище в Германия – във Франкфурт на Майн.\r\nИнцидентът се е случил на Терминал 1. \r\nСъгласно разпространените данни, на място е задействана мащабна операция на полицията и пожарните служби. Извършителят все още не е заловен.\r\nДруги подробности към момента не се съобщават.\r\n*** В Турция отново са извършени арести на германски граждани.\r\nПо първоначални данни властите на Анкара са задържали германска двойка с турски произход. Министерството на външните работи в Берлин съобщи, че са налице „конкретни индикации“, че двамата германски граждани са били отведени в ареста в Истанбул през почивните дни. Един от тях вече е освободен, но са му отнети документите за пътуване. \r\nОфициална информация от турска страна все още не е предоставена на Берлин.\r\n*** След като стана ясно, че Министерството на външните работи на ФРГ разполага с информация за нови арести на германски граждани в Турция, говорителят на ведомството в Берлин Мартин Шафер заяви, че към настоящия момент все още няма планове за затягане на съветите за пътуване в страната.\r\nШафер подчерта, че Берлин не възнамерява да злоупотребява с важните инструкции за пътуване и безопасност на гражданите на Германия за политически цели. Той обаче не изключи възможността това да се промени в бъдеще.\r\nГоворителят на външнополитическото ведомство в Берлин отбеляза, че всеки германец, който планира пътуване в Турция, трябва да е наясно какво може да му се случи в тази страна. От редакцията припомнят, че списъкът на държавите, за които МВнР е издало предупреждение за опасност при пътуване, включва Либия и Сирия.\r\n***Президентът и премиерът на Хърватия пътуват за наводнения далматински град Задар.B 15.00 ч. местно време (16.00 ч. българско време) в задарското управление на МВР се очаква да започне заседание на местния кризисен щаб, което ще бъде ръководено от премиера на страната Андрей Пленкович.\r\nВ заседанието ще участват вицепремиерът и министър на отбраната Дамир Кръстичевич, министърът на вътрешните работи Давор Божинович и министърът на здравеопазването Милан Куюнджич.\r\n\"Dnevni Avaz\" съобщава още, че в наводнения Задар се очаква да пристигне и президентът на страната Колинда Грабар - Китарович.Както Агенция \"Фокус\" първа съобщи, тази сутрин между от 08.00 до 10.00 ч. местно време (9.00 - 11.00 ч. българско време) районът на Задар беше обхванат от незапомнена буря и валежи, които надхвърлиха 190 л./кв. м.\r\n*** Самоубийствен атентатор извърши нападение в понеделник срещу конвой на НАТО в Афганистан, в резултат на което са пострадали най-малко трима цивилни граждани.\r\nКъм момента остава неясно дали има жертви или пострадали сред военните от конвоя, атакуван в близост до столицата Кабул.\r\nОт щаба на мисията „Решителна подкрепа“ увериха, че ще представят подробности за атаката, веднага след като получат повече подробности за нея. \r\nСъщевременно талибаните разпространиха изявление, в което твърдят, че при нападението са убити 13 американци, а 11 други са ранени, както и че са унищожени три бронирани транспортни средства.\r\n*** Около 30 души са пострадали при железопътен инцидент в Швейцария.\r\nПо данни на полицията инцидентът се е случил на гарата Андермат в кантона Ури, Централна Швейцария. Инцидентът се е случил при маневра на влак, движещ се по популярната сред туристите линия Матерхорн-Готард. Във влаковата композиция са пътували около стотина пасажери.\r\n*** Съветът за сигурност ще гласува налагането на нови санкции срещу Северна Корея на заседание, което ще се проведе по-късно в понеделник.Гласуването бе насрочено след искане от страна на Съединените американски щати за приемане на смекчена проекторезолюция, с която Вашингтон се надява да спечели подкрепата на Русия и Китай.\r\n*** Държавният глава на САЩ Доналд Тръмп откри с минута мълчание възпоменателната церемония за жертвите, загинали при терористичните атентати от 11 септември 2001 г.\r\nПрезидентът и първата дама Мелания Тръмп запазиха мълчание, за да отбележат момента,  в който преди 16 г. първият отвлечен от терористите самолет удари една от кулите на Световния търговски център в Ню Йорк. \r\nБлизо три хиляди души загинаха в най-кървавия атентат в историята на САЩ, извършен с четири отвлечени машини на гражданската авиация. Два от тях удариха Кулите Близнаци, а третата – сградата на Пентагона. Четвъртият самолет се разби в поле в щата Пенсилвания.\r\n***Очаква се стотици хиляди каталонски граждани, да се съберат в Барселона на демонстрация в подкрепа на референдума за независимост от Испания.\r\nМероприятието е насрочено за 11 септемри, когато каталонците отбелязват деня, на който Барселона е превзета от испанските войски по време на Войната за испанското наследство.\r\nКаталонският лидер Карлес Пучдемон призова всички симпатизанти на идеята за независимост, да излязат на улиците, за да изразят солидарността си с каузата.\r\nАгенция „Фокус“ припомня, че испанската прокуратура повдигна обвинение срещу Пучдемон и 13 души от кабинета му заради гражданско неподчинение, злоупотреба със служебна позиция и използване на публични средства за неправилни цели. Испанският премиер Мариано Рахой призова каталонските държавни служители и кметове, да спазват закона и да блокират подготовките за референдума за независимост.\r\n***Поне 10 души са загинали, след като ураганът „Ирма“ премина през кубинските брегове, заявиха от гражданската защита на островната страна.\r\n„Досега имаме данни за трагичната загуба на 10 човешки живот“, заявиха кубинските власти. Смъртните случаи са в няколко части на острова, включително и Хавана.\r\n*** Бойци на „Ислямска държава“ направиха засада на полицейски конвой в Синайския полуостров, убивайки 18 души и ранявайки още седем.Това е една от най-смъртоносните атаки в Синай за тази година.\r\nЕгипетските власти заявиха, че заложени на пътя бомби, са унищожили четири бронирани машини, както и пета, която е пренасяла техника за блокиране на сигнали. След това терористите, са открили огън с картечници.\r\nСред загиналите са и двама лейтенанти от полицията, а от ранените има и бригаден генерал.\r\nОтговорност за нападението пое „Ислямска държава“.\r\n*** Руският президент Владимир Путин и германският канцлер Ангела Меркел осъдиха провокативните действия на Пхенян, който игнорира резолюциите на Съвета за сигурност на ООН.Двамата лидери потвърдиха, че разрешаването на кризата на Корейския полуостров, е възможно само чрез дипломатически преговори с всички страни. Тази информация бе потвърдена от пресслужбата на Кремъл, след като Ангела Меркел и Владимир Путин проведоха телефонен разговор по германска инициатива.\r\n„Бяха разменени мнения относно ситуацията на Корейския полуостров в контекста на последните провокативни действия на КНДР. Владимир Путин и Ангела Меркел решително осъдиха игнорирането на резолюциите на Съвета за сигурност на ООН от страна на Пхенян. Бе отбелязано, че подобни действия противоречат на принципа за глобално неразпространение и създават сериозна заплаха за регионалния мир и сигурност“, казват от Кремъл.", "date": "2017.09.11", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/09/11/2434723/plovdiv-izvarshva-se-osnoven-remont-na-patya-karlovo-banya.html", "text": "От днес се извършва основен ремонт на част от Републикански път II – 64 /Пловдив – Карлово/ в участъка от Кръгово кръстовище – вход/изход за/от Пловдив в град Карлово до град Баня. Това съобщиха от пресцентъра на Община Карлово. Ремонтните дейности предвиждат поставяне на асфалтова настилка и обновяване на прилежащата техническа инфраструктура на пътя. Тротоарните настилки ще бъдат демонтирани и здравите ще се използват в други населени места от общината.", "date": "2017.09.11", "title": "Пловдив: Извършва се основен ремонт на пътя Карлово-Баня"}
{"url": "http://www.focus-news.net/news/2017/09/11/2434724/blagoevgrad-helikopter-na-vvs-uchastva-v-gaseneto-na-pozhara-mezhdu-selata-ilindentsi-i-ploski.html", "text": "Хеликопрет Ми-17 от състава на Военновъздушните сили (ВВС) се включи в потушаването на голям горски пожар в района между селата Илинденци и Плоски, община Сандански, област Благоевград. Това съобщиха от пресцентъра на Министерството на отбраната. Хеликоптерът излетя в 16.53 ч. от авиобаза „Крумово“.", "date": "2017.09.11", "title": "Благоевград: Хеликоптер на ВВС участва в гасенето на пожара между селата Илинденци и Плоски"}
{"url": "http://www.focus-news.net/news/2017/09/11/2434725/protestirashtite-pred-narodnoto-sabranie-v-stolitsata-blokiraha-iztsyalo-dvizhenieto-po-bul-tsar-osvoboditel.html", "text": "Протестиращите пред Народното събрание блокираха изцяло движението по бул. „Цар Освободител“, предаде репортер на Агенция „Фокус“. Броят на изразяващите недоволството си е около 100 души, които се заканват да протестират всеки ден от 17.00 часа, докато не бъдат изпълнени исканията им, основното сред които е правителството да подаде оставка. Полицейското присъствие в района остава засилено.\r\nЦветилена СИМЕОНОВА", "date": "2017.09.11", "title": "Протестиращите пред Народното събрание в столицата блокираха изцяло движението по бул. „Цар Освободител“"}
{"url": "http://www.focus-news.net/news/2017/09/11/2434726/politicshome-dzheremi-korbin-zayavi-che-velikobriniya-mozhe-da-ostane-v-edinniya-pazar-na-es.html", "text": "Лидерът на британските лейбъристи каза, че дългосрочното членство в единния пазар на ЕС, е „отворено за дискусия и обсъждане“ с Брюксел, предава PoliticsHome .\r\n„Трябва да има търговска връзка с Европа, независимо дали това значи формалното оставане в единния пазар или ще има споразумение за търговия в рамките му, поради което считам, че въпросът е отворен за дискусия и преговори“, заяви Джереми Корбин.\r\n„Няма да изграждаме сингапурска икономика на бреговете на Европа. Понякога някои колеги мислят на висок глас какво е възможно и какво не е в бъдещето“, добави той.\r\nНегов говорител подчерта, че позицията на Лейбъристката партия не се е променила, а именно, че Великобритания няма да бъде член на единния пазар, но иска свободен и безмитен достъп до него. Симеон Миланов", "date": "2017.09.11", "title": "PoliticsHome: Джереми Корбин заяви, че Великобриния може да остане в единния пазар на ЕС"}
{"url": "http://www.focus-news.net/news/2017/09/11/2434727/vidin-kmetat-ognyan-tsenkov-vrachi-darenie-na-regionalnata-biblioteka-ot-imeto-na-izraelskiya-poslanik.html", "text": "Кметът на Видин Огнян Ценков връчи дарение на Регионалната библиотека от името на израелския посланик, съобщиха от пресцентъра на Община Видин. Дарението, което съдържа над 20 книги, бе предоставено на видинския кмет Огнян Ценков от Нейно Превъзходителство Ирит Лилиан – посланик на Израел у нас, по време на посещението й в края на месец август. Днес той го връчи лично на Десислава Иванова – директор на Регионална библиотека „Михалаки Георгиев“. „Искам да изразя удовлетворението си, че ни събира такъв радостен повод. Имам приятното задължение да предам на регионалната библиотека това дарение. В него има произведения на световно известни израелски автори, свързани с историята на Израел, с Холокоста, с вярванията и обичаите на евреите. Освен книги, има и пътеводители, и брошури за туристическите дестинации в страната, така че читателите ще могат да се запознаят с възможността да посетят Израел“ – каза Ценков. Той благодари още веднъж за прекрасния жест на израелския посланик и вниманието към нашия град и изрази убеждението си, че книгите от дарението ще бъдат едно чудесно попълнение във фонда на библиотеката.\r\nДесислава Иванова определи дарението като много ценно и изказа своята благодарност към посланик Ирит Лилиан, както и към кмета на Видин. След това специалистите от библиотеката запознаха накратко присъстващите с авторите и съдържанието на някои от творбите. Сред тях има книги на писателя Амос Оз например, който нееднократно е сред претендентите за Нобелова награда.", "date": "2017.09.11", "title": "Видин: Кметът Огнян Ценков връчи дарение на Регионалната библиотека от името на израелския посланик"}
{"url": "http://www.focus-news.net/news/2017/09/11/2434728/reuters-premierat-na-pakistan-zayavi-che-shte-bade-kontraproduktivno-ako-sasht-nalozhat-sanktsii-sreshtu-pakistanski-polititsi-i-namalyat-voennata-pomosht-za-stranata.html", "text": "Пакистанският премиер Шахид Хакан Абаси заяви, че ще бъде контрапродуктивно, ако САЩ наложат санкции срещу пакистански политици или намалят военната помощ за страната, предава Reuters.\r\nСпоред него, това ще доведе до намаляване на капацитета на двете страни, да се борят срещу екстремизма.\r\nАгенция „Фокус“ припомня, че отношенията между САЩ и Пакистан в последните месеци се влошават, след като президентът Тръмп прие нова афганистанска политика. Във Вашингтон обвиняват Пакистан, че е убежище за талибани и членове на други групировки. САЩ заявиха, че помощта за Пакистан зависи пряко от усилията на страната в борбата срещу терористичните мрежи. Симеон Миланов", "date": "2017.09.11", "title": "Reuters: Премиерът на Пакистан заяви, че ще бъде контрапродуктивно, ако САЩ наложат санкции срещу пакистански политици и намалят военната помощ за страната"}
{"url": "http://www.focus-news.net/news/2017/09/11/2434729/tsvetan-tsvetanov-gerb-parlamentarnoto-mnozinstvo-e-stabilno-nyamam-pritesneniya.html", "text": "Нямам притеснения, защото към настоящия момент парламентарното мнозинство е стабилно. Това заяви в предаването „Лице в лице“ по бТВ Цветан Цветанов – председател на ПГ на ГЕРБ и зам.-председател на партията, коментирайки възможността да бъде реализиран вот на недоверие спрямо кабинета „Борисов 3“. „Що се касае до заявената позиция от г-н Марешки – това е негово право. Знаете, че той към момента не принадлежи към нито едно политическо европейско семейство. От тази гледна точка, може би сега е моментът да има съответното позициониране“, заяви Цветанов. По думите му, когато се иска оставка на правителството, искащите я трябва да предлагат съответната алтернатива. „Всички виждаме, че кабинетът „Борисов 3“ е не защото на Бойко Борисов му се искаше да става министър-председател, а защото хората вярват в това, което правим“, заяви Цветанов. „Намалява безработицата. Създават се възможности и предпоставки за увеличаване на доходите. Минималната заплата ще бъде 510 лева през 2018 година. Това е недостатъчно, за да достигнем стандарта в Европа, но това са стъпки, които трябва да извървим заедно“, допълни още той.", "date": "2017.09.11", "title": "Цветан Цветанов, ГЕРБ: Парламентарното мнозинство е стабилно, нямам притеснения"}
{"url": "http://www.focus-news.net/news/2017/09/11/2434730/afp-frantsiya-i-holandiya-pratiha-samoleti-za-evakuiraneto-na-golyam-broy-turisti-ot-karibskite-ostrov-koito-stanaha-zhertva-na-irma.html", "text": "Франция и Холандия евакуираха голям брой туристи от карибските остров, които станаха жертва на урагана „Ирма“, предава AFP.\r\nПредстои два военни самолета да кацнат в Париж и Айндховен. В тях има 278 и 100 души респективно, заявиха властите на двете страни.\r\nТова се случва, след като правителствата на Париж и Амстердам бяха обвинени, че не са били подготвени за кризата и са реагирали бавно. Симеон Миланов", "date": "2017.09.11", "title": "AFP: Франция и Холандия пратиха самолети за евакуирането на голям брой туристи от карибските остров, които станаха жертва на „Ирма“"}
{"url": "http://www.focus-news.net/news/2017/09/11/2434731/yambol-nov-direktor-poema-upravlenieto-na-turizma-i-kulturata-v-obshtinata.html", "text": "Със заповед на кмета на Ямбол Георги Славов, считано от 11 септември за директор на Общинско предприятие „Туризъм и култура“ е назначена Ваня Сулеменко. Това съобщиха от пресцентъра на Община Ямбол. Сулеменко е работила в сферата на образованието, дългогодишен преподавател по География. Тя идва на мястото на Тана Богданова, която ръководеше предприятието от създаването му през 2015 г. Смяната е поради навършване на пенсионна възраст на досегашния директор. Тана Богданова е дългогодишен служител на община Ямбол, експерт и координатор на дейностите в областта на културата. Кметът на общината и общинска администрация изказват дълбоката си признателност и благодарност за приноса на г-жа Богданова за културното и духовно развитие на града.", "date": "2017.09.11", "title": "Ямбол: Нов директор поема управлението на туризма и културата в Общината"}
{"url": "http://www.focus-news.net/news/2017/09/11/2434732/inzh-doncho-atanasov-agentsiya-patna-infrastruktura-avtomagistrala-struma-shte-modernizira-kresna.html", "text": "Изграждането на лот 3.2 от автомагистрала „Струма“, съгласно източния вариант Г10.50 ще позволи модернизиране на Кресна. Това е исторически шанс за общината и ще е груба грешка ако хората не се възползват от него, заяви председателят на Управителния съвет (УС) на Агенция „Пътна инфраструктура“ (АПИ) инж. Дончо Атанасов на общественото обсъждане на Доклада за оценка на въздействието върху околната среда (ОВОС) на инвестиционното предложение за обект: „Подобряване на трасето на лот 3.2 на автомагистрала „Струма” в община Кресна, съобщиха от пресцентъра на АПИ. В присъствието на областния управител на Благоевград Бисер Михайлов, кмета на община Кресна Николай Георгиев, инж. Светослав Глосов – член на УС на Агенция „Пътна инфраструктура“, общински съветница, представители на бизнеса, неправителствени организации, общественици и много граждани проектантите представиха проекта за преминаване на магистралата през Кресненското дефиле и отговаряха на въпроси и предложения. \r\nПри реализация на този вариант за преминаване на магистралата се предвижда в Кресна да се изградят две големи площадки за търговия и отдих. Едната площадка ще е на обходния път на Кресна в посока Кулата, а другата е по новото трасе, което ще се изгражда и е на 2 километра след пътен възел „Кресна“, пътувайки за София. Площадките ще са с площ около 30 декара, уточни инж. Атанасов и добави, че и двете площадки ще имат директна връзка с град Кресна. Те ще бъдат с електричество, водопроводна и канализационна мрежа, пречиствателни станции за отпадни води. Целта е да бъде осигурено всичко необходимо за осъществяването на търговска дейност и хората от региона да могат да продават продукцията си от мед, мляко и т. н., както го правят и в момента. Връзката на града с магистралата ще става посредством пътни възли и кръстовища. \r\nИнж. Атанасов подчерта, че ще се гарантира обслужването на населението посредством съществуващите и в момента автобусни линии, както и че няма предпоставка за поскъпване на билетите за тях. „Няма лесен вариант за изграждането на магистралата, но източният е най-оптималната възможност и компромисен вариант по отношение на екологията в района, интересите на гражданите и финансирането на обекта. Никой не е взел еднолично решение за строителството на отсечката. Всички варианти са разгледани и предложенията са отчетени“, посочи инж. Атанасов. Най-важната цел е Е-79 да не става „гробница“, където десетки хора губят живота си в катастрофи. Това не бива да продължава. Отворени ни сме за диалог, разговори, оптимизация, но връщане назад няма, заяви председателят на Управителния съвет на АПИ. \r\nВладимир Тодоров, председател на Българската асоциация на пострадалите при катастрофи, призова да се спре заиграването със страховете на хората в Кресна „Трябва да намерим оптимално решение, за да спрем тежките катастрофи в Кресненското дефиле, а това може да стане само с направата на магистрала. Най-бързият и лесен вариант за реализация е източният вариант, за спрем смъртта“, призова Тодоров. \r\nАко не реализираме автомагистрала „Струма“ или тя заобиколи Кресна, рискуваме да обречем региона на тежки изпитания – обезлюдяване, липса на инвестиционен интерес и перспектива, е мнението на експертите. Кметът на община Кресна Николай Георгиев е категоричен, че автомагистрала „Струма“ трябва да се дострои, не само защото ще загубим пари от ЕС или защото е приоритет на държавата, а защото ще допринесе за развитието на Кресна и Югозападна България.", "date": "2017.09.11", "title": "Инж. Дончо Атанасов, Агенция „Пътна инфраструктура“: Автомагистрала „Струма“ ще модернизира Кресна"}
{"url": "http://www.focus-news.net/news/2017/09/11/2434733/tv-nova-makedoniya-ima-opasnost-ot-navodneniya-po-kraybrezhieto-na-adriatichesko-more.html", "text": "В Хърватия бе обявен червен код заради опасност от наводнения по бреговете на Адриатическо море, след като Задар, остров Хвар и части от Адриатическата магистрала, бяха наводнени, предава македонският телевизионен канал Нова.\r\nМетеоролозите не предвиждат позитивно развитие на събитията, заявявайки, че дъждовете ще продължат.\r\nМинистерството на отбраната на Хърватия съобщи, че 300 войници и 13 товарни камиона са в готовност, ако има нужда от допълнителна помощ. \r\nАгенция \"Фокус\" припомня, че президентът на Хърватия Колинда Грабар Китарович, премиерът Андрей Пленкович и министърът на вътрешните работи Давор Божич, проведоха разговори с представителите на местните власти. Симеон Миланов", "date": "2017.09.11", "title": "ТВ Нова (Македония): Има опасност от наводнения по крайбрежието на Адриатическо море"}
{"url": "http://www.focus-news.net/news/2017/09/11/2434734/smolyan-pochina-istorikat-dots-hristo-ginevski-sled-kato-e-bil-blasnat-ot-lek-avtomobil-v-rayona-na-selo-benkovski.html", "text": "Почина историкът доц. Христо Гиневски, след като е бил блъснат от лек автомобил в района на село Бенковски. Информацията потвърдиха за Радио „Фокус“ – Смолян от читалище „Кирил Маджаров – 1866“, на което той беше председател. Движеща се с висока скорост кола е блъснала известният смолянски историк, когато той и проф. д-р Венелин Кафеджиев, с когото са колеги преподаватели във Филиала на Варненския свободен университет в Смолян, са пресичали пътя, за да пият вода от крайпътна чешма. Екип на Спешния център го е транспортирал до болницата в Кърджали, но в ранния следобед той починал.\r\nДоц. Христо Гиневски като обществена личност и историк винаги изказваше своята позиция и говореше открито за слабостите, допускани в управлението на българската държава от нейното създаване до наши дни. Последното интервю, което той даде за Радио „Фокус“ – Смолян, беше  само преди два дни, с коментар за събитията около 9 септември 1944 г. и в годините след това.\r\nДаниела БОЙКОВА", "date": "2017.09.11", "title": "Смолян: Почина историкът доц. Христо Гиневски, след като е бил блъснат от лек автомобил в района на село Бенковски"}
{"url": "http://www.focus-news.net/news/2017/09/11/2434735/protestirashtite-pred-narodnoto-sabranie-osvobodiha-dvizhenieto-po-bul-tsar-osvoboditel.html", "text": "Протестиращите пред Народното събрание освободиха движението по бул. „Цар Освободител“, предаде репортер на Агенция „Фокус“. Въпреки, че бройката на изразяващите недоволството си намаля, протестът продължава. Полицейското присъствие в района остава засилено. \r\nЦветилена СИМЕОНОВА", "date": "2017.09.11", "title": "Протестиращите пред Народното събрание освободиха движението по бул. „Цар Освободител“"}
{"url": "http://www.focus-news.net/news/2017/09/11/2434736/the-independent-chetiri-strani-ot-es-podgotvyat-nov-danak-sreshtu-amerikanskite-tehnologichni-giganti.html", "text": "Четири европейски страни подготвят нов данък срещу транснационалните корпорации, чиято цел е да удари огромните американски технологични гиганти като „Епъл“, „Гугъл“, „Амазон“ и „Фейсбук“, пише The Independent . Това се случва, след като срещу компаниите имаше множество обвинения в това, че избягват и укриват данъци.\r\nФинансовите министри на Франция, Германия, Испания и Италия изпратиха писмо до Европейската комисия, в което предлагат да се въведе „изравнителен данък“ върху оборота, вместо печалбите на компаниите.\r\n„За ЕС е голямо предизвикателство да таксува компаниите, които оперират в дигиталната икономика“, написаха четиримата финансови министри.   Симеон Миланов", "date": "2017.09.11", "title": "The Independent: Четири страни от ЕС подготвят нов данък срещу американските технологични гиганти"}
{"url": "http://www.focus-news.net/news/2017/09/11/2434737/varna-parvata-preskonferentsiya-po-povod-17-to-izdanie-na-mezhdunarodniya-festival-na-chervenokrastkite-i-zdravni-filmi-shte-se-provede-na-14-septemvri.html", "text": "Първата пресконференция по повод 17-то издание на Международния фестивал на червенокръстките и здравни филми ще се проведе на 14 септември от 11 ч. в големия Арт салон в сградата на Радио Варна. Това съобщиха от организационния екип на фестивала. Ще участват представители на организаторите: от Националния съвет на БЧК -  проф. д-р Красимир Гигов, генерален директор,  от Медицинския университет Варна - ректорът, проф. д-р Красимир Иванов, д.м.н., директорът на Фестивала, Илко Раев и проф. д.н. Божидар Манов, художествен директор на Фестивала.", "date": "2017.09.11", "title": "Варна: Първата пресконференция по повод 17-то издание на Международния фестивал на червенокръстките и здравни филми ще се проведе на 14 септември"}
{"url": "http://www.focus-news.net/news/2017/09/11/2434738/predstoyashti-sabitiya-v-stranata-za-12-septemvri-agentsiya-fokus.html", "text": "***\r\nВ централния военен клуб президентът Румен Радев ще вземе участие в тържественото събрание по повод 110-ата годишнина от създаването на Съюза на офицерите и сержантите от запаса и резерва.\r\n***\r\nОт 11.00 часа, на територията на предприятието в промишлената зона на гр. Девня, Министърът на енергетиката Теменужка Петкова ще открие нов котел на циркулиращ кипящ слой в ТЕЦ „Девен“, част от „Солвей Соди“ ЕАД.\r\n***\r\nОт 14.00 часа в зала 103 на Министерство на околната среда и водите министър Нено Димов ще представи резултатите от национално изследване  „Нагласи към интелигентното (смарт) и споделено придвижване“ и ще даде официален старт на кампанията в България.\r\n***\r\nОт 12.40 часа, в зала „Запад“ на Народното събрание, ще се проведе среща на депутати от ПГ на „Обединени патриоти“ с представители на Европейската комисия за демокрация чрез право (Венецианска комисия).\r\n***\r\nОт 14.30 часа в зала 1, Източно крило на Народното събрание, ще се проведе среща на председателя на Комисията по отбрана Константин Попов с държавния министър за европейската и евроатлантическата интеграция на Грузия Виктор Долидзе.\r\n***\r\nОт 15.30 часа в зала 1, Източно крило на Народното събрание ще се проведе среща на\r\nна председателя на Комисията по европейски въпроси и контрол на европейските фондове Кристиан Вигенин с държавния министър за европейската и евроатлантическата интеграция на Грузия Виктор Долидзе.\r\n***\r\nОт 09.30 часа 19-и състав на Софийски градски съд ще заседава по делото срещу Веселин П. и др. (чл. 243-250 НК).\r\n***\r\nОт 09.30 до 16.30 часа в кино Арена Младост в София ще се проведе мотивационен семинар „Играта на професионалното прегаряне & баланс личен живот - работа“ (Burnout Gamble & Work-Life Balance). \r\n***\r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 8-и състав на Специализирания наказателен съд ще заседава по делото срещу Ваньо В., Живко Б. и Илия И., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа, в Полски институт (ул. „Веслец“ 12), се открива Българо-Полска научна конференция на тема „Селското стопанство и селските райони на България и Полша в ОСП през 2014-2020 и след 2020”.\r\n***\r\nОт 10.30 часа в двора на Боянската църква Българският Червен кръст и литературното издателство „Факел“ организират панихида по повод 100-годишнината от смъртта на царица Елеонора. \r\n***\r\nОт 11.00 часа в зала „Сердика“ на София хотел Балкан ще се проведе пресконференция на Асоциацията на Почетните консули в подкрепа на България на прага на българското председателство на ЕС.\r\n***\r\nОт 11.00 часа в сградата на КЕВР на бул. \"Княз Ал. Дондуков\" № 8-10, ет. 4 ще се проведе обществено обсъждане на проект на решение по заявление от „Булгартрансгаз“ ЕАД за утвърждаване на разходна компонента на цената на природния газ за балансиране за газова година 01.10.2017-30.09.2018 г.\r\n***\r\nОт 11.00 часа на ул. „Париж“ № 1 ще се състои пресконференция, организирана от Столична община, Министерството на културата и Френският институт в България по повод провеждането на Европейските дни на наследството – София на 16 и 17 септември  2017 година.\r\n***\r\nОт 11.00 часа 14-ти състав на Специализирания наказателен съд ще заседава по делото срещу Иван Д., Катерина Д. и др., на които са повдигнати обвинения за образуване и ръководене на организирана престъпна група.\r\n***\r\nОт 11.30 часа кметът на София Йорданка Фандъкова ще се включи в кампанията на Радио FM+  „Убий скоростта, спаси дете“, посветена на безопасността на децата и първия учебен ден.  Кампанията ще започне със символично боядисване на пешеходни пътеки от кръстовището на ул. „Ген. Гурко“ и ул. „Дякон Игнатии“.\r\n***\r\nОт 12.00 часа в Националния пресклуб на БТА Райна Кабаиванска и Нов български университет ще представят най-новия си проект - постановката \"Норма\", която ще се играе през октомври на сцената на Софийска опера и балет. \r\n***\r\nОт 13.30 часа 17-и Специализирания наказателен съд ще заседава по делото срещу Енчо С., Георги Д. и Божидар В., на които са повдигнати обвинения за образуване и ръководене на организирана престъпна група.\r\n***\r\nОт 12.00 часа, в сградата на СДВР (ул. „Антим I” 5), ще се проведе Заседание на Съвета за социално партньорство, председателствано от зам.-министърът на вътрешните работи Стефан Балабанов. \r\n***\r\nОт 14.00 часа, в сградата на МОСВ (бул. „Мария Луиза“ – 22, зала 103) ще се проведе пресконференция по повод Европейската седмица на мобилността, на която ще бъдат представени резултатите от национално изследване „Нагласи към интелигентното и споделено придвижване“.    \r\n***\r\nОт 14.00 часа 17-и състав на Специализирания наказателен съд ще заседава по делото срещу Бахир Я., на когото са повдигнати обвинения за престъпления по чл. 108 от НК.\r\n***\r\nОт 14.00 часа 3-ти състав на Специализирания наказателен съд ще заседава по делото срещу Михаил А. и Петя. Д. за производство по чл. 65 НПК.\r\n***\r\nОт 15.00 до 17.00 часа народният представител от „БСП за България“ проф. Румен Гечев и общинският съветник Владимир Данев ще проведат среща с граждани в постоянната приемна на БСП – София на ул. „Леге“ №10.\r\n***\r\nОт 15.00 часа 7-и състав на Специализирания наказателен съд ще заседава по делото срещу Ивайло И. за определяне на общо наказание по чл. 23-27 НК.\r\n***\r\nОт 16.00 часа 10-и състав на Специализирания наказателен съд ще заседава по делото срещу Цветомир М., Борислав П. и др., на които са повдигнати обвинения за контрабанда.\r\n***\r\nОт 17.00 часа ще бъде открито петото издание на „Алея на книгата“. Официалният старт на събитието ще бъде даден в Литературния кът (до паметника на Алеко Константинов).\r\n***\r\nОт 18.00 часа в Аулата на Софийски университет „Св. Климент Охридски“ ще се състои  Тържествена церемония по закриване и връчване на медалите в първата Европейска младежка олимпиада по информатика eJOI.\r\n***\r\nОт 18.00 часа в галерия „София“, Столична библиотека ще представи изложбата „Забравени картини от незабравими книги“ от рисунки и гравюри на Румен Скорчев и Петър Чуховски, както и книги с техните илюстрации – майсторски изпълнени творби по текстове на Байрон, Лермонтов, Багрицки и други.\r\n***\r\nОт 18.00 часа в Националната галерия „Двореца“ ще бъде открита колекцията старинни гравюри от фонда на  Градска художествена галерия – Пловдив „Гравюри от ателиетата на Лувър ХVІІІ – ХХ в.“\r\n***\r\nОт 09.30 часа в хотел „Престиж“ ще се проведе кръгла маса по проект „Разработване и промоциране на съвместен природо-туристически продукт: Маршрут „Защитено природно наследство на територията на трансграничния регион Румъния-България“.\r\n***\r\nОт 09.00 часа в 7-мо СУ \"Кузман Шапкарев\" в Благоевград ще се проведе Лятно училище по проект „Обучение за наблюдение на Земята в българските средни училища“.\r\n***\r\nОт 10.30 часа в зала 301, Учебен корпус – 6 на Югозападния университет „Неофит Рилски“ ще се проведе обществено обсъждане на Законопроекта за противодействие на корупцията, изготвен от Министерството на правосъдието. Зам.-министърът на правосъдието д-р Евгени Стоянов ще представи проектозакона пред студенти и преподаватели на Правно-историческия факултет.\r\n***\r\nОт 11.00 часа в Исторически музей – Петрич ще бъде открита изложбата „Златото на Хераклея. Десет години археологически проучвания\".\r\n***\r\nОт 18.30 часа на Открита сцена \"Охлюва\" в Морската градина ще се проведе Септемврийска вечер с музиката на Георги Шагунов.\r\n***\r\nОт 20.30 часа на сцената на Летния театър Националният фолклорен ансамбъл \"Българе\" ще представи спектакълът \"Осмото чудо\".\r\n***\r\nОт 10.00 часа в киноконцертната зала „Черноморски“ в СОК „Камчия“ ще се състои церемонията по откриване на VІ Международен фестивал на студентите, изучаващи руски език „Друзья, прекрасен наш союз!“.\r\n***\r\nОт 14.00 часа в новата конферентна Зала 1 на Икономически университет – Варна ще се състои пресконференция на ректора на Икономически университет – Варна проф. д-р Пламен Илиев за началото на академичната година.\r\n***\r\nОт 14.00 до 16.00 часа общинският съветник от ПП ГЕРБ – Варна доц. Антоанета Цветкова щ има приемен ден за граждани в офиса на партията на ул. „Георги Бенковски” №1.\r\n***\r\nОт 17.30 часа в 223 зала на Икономически университет - Варна ще се проведе работна среща (мозъчен тръст) относно „Идеен проект за изграждане на мултифункционална спортно-рекреационна зона”. Целта на работилницата е да се генерират идеи за  ситуиране на различните спортни съоръжения и устройство на пространството на два несъседни градски терена в кв. „Левски”.\r\n***\r\nОт 12.30 часа в директорския кабинет на МДТ \"Константин Кисимов\" ще се състои пресконференция по повод предстоящата премиера на мюзикъла \"Криворазбраната цивилизация\" по текст на Добри Войников и музика на Дечо Таралежков.\r\n***\r\nОт 19.00 часа в читалище „Напредък“ - град Килифарево ще бъде представена постановката „Вражалец“ по Ст. Л. Костов – премиера на Театрална група „Фъстъците“ от Лятната театрална работилница на МИКЦ – Велико Търново.\r\n***\r\nОт 10.30 часа в детския отдел на Регионална библиотека „Христо Ботев“ народният представител Петя Аврамова ще награди най-активните читатели сред учениците в обявената от нея кампания в началото на лятната ваканция „Книгата – мой приятел”.\r\n***\r\nОт 13.30 часа в обучителния център на Регионална библиотека „Дора Габе“ ще се проведе библиотерапия с потребители на Център за психично здраве „Д-р Петър Станчев” на тема „Природни феномени от различни краища на света”, посветена на Европейските  дни на наследството 2017 с тема „Наследство и природа: Пейзаж от възможности\".\r\n***\r\nОт 11.00 часа в градската градина ще бъде извършен водосвет на новооткрития скейт-парк.\r\n***\r\nОт 10.00 часа министърът на образованието и науката Красимир Вълчев ще открие Център по природо-математически науки към Профилирана природо-математическа гимназия „Никола Обрешков“ в Казанлък (ул. „Орешака“ №2).\r\n***\r\nОт 12.30 часа, на площад „Севтополис“, ще се проведе ритуал по посрещането на 33-ия контингент от мисията на НАТО в Афганистан. \r\n***\r\nОт 11.00 часа в сградата на Община Кюстендил ще се проведе пресконференция по повод започване на проект „Обновяване на административната сграда на Община Кюстендил”.\r\n ***\r\nОт 11.00 часа в градската градина ще бъде открита площадка за скейтборд.\r\n***\r\nОт 16.00 до 20.00 часа единственият в страната Център за костенурки ще отбележи 10-ия си юбилей.\r\n*** \r\nВ 14.00 часа Окръжен съд-Пазарджик ще заседава по делото за мярката за неотклонение на бившия председател на Общинския съвет в Септември Лазар Влайков.\r\n***\r\nОт 11.30 часа в залата на Дружеството на пловдивските художници ще се състои пресконференция във връзка с традиционната кураторска изложба 15х5 с куратор Христо Жеков, която ще бъде открита от 18.00 часа същия ден в галерията на \"Гладстон\" 32. \r\n***\r\nОт 12,00 часа, в пресклуба на БТА в Пловдив, бул. \"Шести септември\" 140 ще се състои пресконференция по повод излизането от печат на новата Енциклопедия за Пловдив. На вашите въпроси ще отговаря авторът й Божидар Тотев.\r\n***\r\nОт 16.00 до 18.00 часа Иван Вичков, общински съветник от ГЕРБ и член на Постоянната комисия  „Здравеопазване и социални дейности”, ще приема граждани в офиса на партията в район „Тракия” в блок 91.\r\n***\r\nОт 18.30 часа в Градска художествена галерия – Пловдив ще бъде открита пътуващата изложба „Съвременна българска фотография“.\r\n***\r\nОт 10.00 часа, в сградата на отделението по Палиативни грижи на Комплексния онкологичен център в Русе\tще се проведе пресконференция по повод случаите на онкологични заболявания с три и повече /доброкачествени или злокачествени/ образувания в организма. \r\n***\r\nОт 11.00 часа, между ул. „Чипровци“ и ул. „Петрохан“ и от 11.30 часа в Парка на младежта при Розариума ще бъдат направени символични първи копки по компоненти на проектите - „Интегрирана система за градски транспорт на гр. Русе – 2 етап“ и „Реконструкция и рехабилитация на пешеходна среда и изграждане на зони за обществен отдих“.\r\n***\r\nОт 09.30 часа в зала № 210 на Регионално управление на образованието  ще се проведат ежегодните работни съвещания с директорите на детски градини и училища в област Сливен.\r\n***\r\nОт 09.00 до 11.00 часа народният представител от ПП ГЕРБ Радостин Танев ще има приемен ден за граждани в офиса на партията на бул. „Митрополит Методий Кусев” № 5.\r\n***\r\nОт 17.30 часа в зала „Хасково“  Митко Новков ще представи творчеството на писателя Владимир Зарев.\r\n***\r\nОт 10.00 часа в зала 203 на общината ще се проведе брифинг.\r\n***\r\nОт 10.30 часа в сградата на Областна администрация Ямбол ще се проведе заседание на Областната епизоотична комисия.", "date": "2017.09.11", "title": "Предстоящи събития в страната за 12 септември (Агенция „Фокус”)"}
{"url": "http://www.focus-news.net/news/2017/09/11/2434739/afp-pone-19-tsivilni-sa-zaginali-pri-vazdushen-udar-blizo-do-deyr-ez-zor.html", "text": "Поне 19 цивилни загинаха при въздушен удар близо до сирийския град Дейр ез Зор, предава AFP. Базираната в Британия Сирийска обсерватория за човешките права заяви, че при два въздушни удара срещу селото Ал Храйта, са загинали осем цивилни, намиращи се в палатки покрай река Ефрат, както и още 11 в лодки.\r\nСмята се, че за ударите са отговорни Военнокосмическите сили на Русия.  Симеон Миланов", "date": "2017.09.11", "title": "AFP: Поне 19 цивилни са загинали при въздушен удар близо до Дейр ез Зор"}
{"url": "http://www.focus-news.net/news/2017/09/11/2434740/shumen-73-godishna-zhena-ot-selo-kaspichan-e-bila-nastanena-v-bolnitsa-sled-poboy-ot-36-godishniya-y-sin.html", "text": "На 8 септември около 16 часа  в Районно управление на МВР-Нови пазар е получен сигнал от Центъра за спешна медицинска помощ за оказана помощ на 73-годишна жена от село Каспичан. Това съобщават от пресцентъра на МВР. Пострадалата била открита в дома си в селото, в безпомощно състояние, със следи от удари по главата. Настанена е за лечение в МБАЛ Шумен. На местопроизшествието е извършен оглед и е образувано  досъдебно производство. В хода на проведените първоначални полицейски действия е установено, че травмите са й нанесени при побой от 36-годишния й син. Работата по случая продължава под надзора на прокурор от Районна прокуратура-  Нови пазар.", "date": "2017.09.11", "title": "Шумен: 73-годишна жена от село Каспичан е била настанена в болница след побой от 36-годишния й син"}
{"url": "http://www.focus-news.net/news/2017/09/11/2434741/reuters-meksiko-organizira-humanitarna-pomosht-za-nad-dva-miliona-dushi-sled-kato-minalata-sedmitsa-96-zaginaha-pri-zemetresenie.html", "text": "Мощното земетресение, което удари Мексико миналата седмица, е оставило 2,5 милиона души в нужда от хуманитарна помощ, и е убило 96 други, заявиха властите, цитирани от Reuters.\r\nГубернаторът на Оахака Алехандро Мурат заяви, че броят на смъртните случаи в неговия щат, е достигнал до 76. Той добави, че според предварителни оценки унищожените домове са 12 хиляди.\r\nТой подчерта, че един милион души в Оахака се нуждаят от храна, вода, електричество и ремонт на домовете си, докато в съседния щат Чиапас засегнатите са близо 1,5 милиона.\r\nПрезидентът на Мексико обяви тридневен национален траур. Симеон Миланов", "date": "2017.09.11", "title": "Reuters: Мексико организира хуманитарна помощ за над два милиона души, след като миналата седмица 96 загинаха при земетресение"}
{"url": "http://www.focus-news.net/news/2017/09/11/2434742/priklyuchi-protestat-pred-narodnoto-sabranie-v-stolitsata-uchastnitsite-se-razotivat.html", "text": "Приключи протестът пред Народното събрание в столицата, участниците  се разотиват, предаде репортер на Агенция \"Фокус\". \r\nЦветилена СИМЕОНОВА", "date": "2017.09.11", "title": "Приключи протестът пред Народното събрание в столицата, участниците  се разотиват"}
{"url": "http://www.focus-news.net/news/2017/09/11/2434743/uchastnik-v-protesta-pred-parlamenta-nosesht-v-sebe-si-nozh-e-zadarzhan-ot-politsiyata.html", "text": "Органите на реда са задържали мъж, участник в приключилия преди минути протест пред Народното събрание. Това съобщиха за Агенция „Фокус“ от пресцентъра на МВР. Причината за задържането му е носеното от него хладно оръжие – нож, което е нарушение на закона. \r\nИван ЛАЗАРОВ", "date": "2017.09.11", "title": "Участник в протеста пред парламента, носещ в себе си нож, е задържан от полицията"}
{"url": "http://www.focus-news.net/news/2017/09/11/2434744/sofiya-vavezhda-se-organizatsiya-na-dvizhenieto-za-remont-na-bul-shipchenski-prohod.html", "text": "Въвежда се организация на движението за ремонт на бул. „Шипченски проход” в София, в участъка от ул. „Иван Димитров-Куклата” до бул. „Асен Йорданов”. Това съобщиха от пресцентъра на Столична община. До 12 септември 2017 г. се забранява влизането на пътни превозни средства по южното пътно платно на бул.„Шипченски проход” между ул. „Иван Димитров-Куклата” и бул. „Асен Йорданов”. Движението ще се извършва двупосочно по северното пътно платно на бул. „Шипченски проход” в посочения участък. За същия период от време трамваите от линия № 20 в участъка на ремонта ще преминават двупосочно през маневрено трамвайно ухо „Гео Милев”. В посока център трамваите от линия № 20 ще спират на разкритата трамвайна спирка с код 0596 „Гео Милев”.", "date": "2017.09.11", "title": "София: Въвежда се организация на движението за ремонт на бул. „Шипченски проход”"}
{"url": "http://www.focus-news.net/news/2017/09/11/2434745/sport-yuventus-ostava-bez-dvama-ot-titulyarite-si-za-macha-s-barselona.html", "text": "Нападателят Марио Манджукич и защитникът Джорджо Киелини ще пропуснат гостуването на Ювентус на Барселона в Шампионската лига, което ще се проведе във вторник вечер, заради здравословното си състояние. Хърватинът Манджукич лекува травма, получена при мач на националния му отбор, докато Киелини се възстановява от контузия в прасеца. За сметка на това Алекс Сандро, който се възстанови от прекаран грип, ще играе на мача с Барселона.", "date": "2017.09.11", "title": "Спорт: Ювентус остава без двама от титулярите си за мача с Барселона"}
{"url": "http://www.focus-news.net/news/2017/09/11/2434746/plovdiv-vazstanoveno-e-dvizhenieto-po-pat-iii-375-yoakim-gruevokadievo.html", "text": "Възстановено е движението по път III-375 Йоаким Груево–Кадиево. Това съобщиха от пресцентъра на Агенция \"Пътна инфраструктура\".", "date": "2017.09.11", "title": "Пловдив: Възстановено е движението по път III-375 Йоаким Груево–Кадиево"}
{"url": "http://www.focus-news.net/news/2017/09/11/2434747/sofiya-vavezhda-se-organizatsiya-za-polagane-na-asfaltobeton-po-bul-dragan-tsankov-v-uchastaka-ot-ul-frederik-zholio-kyuri-do-bul-d-r-g-m-dimitrov.html", "text": "Въвежда се организация за полагане на асфалтобетон по бул. „Драган Цанков” в София в участъка от ул. „Фредерик Жолио Кюри“ до бул. „Д-р Г. М. Димитров“. Това съобщиха от пресцентъра Столична община. От 23.00 часа до 06.00 часа на 12 септември 2017 г. се забранява влизането на пътни превозни средства в двете посоки по бул. „Драган Цанков” в участъка от ул. „Фредерик Жолио Кюри“ до бул. „Д-р Г. М. Димитров“. Ще бъде осигуряно преминаването през обекта на излизащите превозни средства от ж. к. „Дианабад“ по ул. „Васил Калчев“, надясно по бул. „Драган Цанков“ до бул. „Д-р Г. М. Димитров“. Ще се осигури и преминаването през обекта на автобусите на масов градски транспорт.", "date": "2017.09.11", "title": "София: Въвежда се организация за полагане на асфалтобетон по бул. „Драган Цанков” в участъка от ул. „Фредерик Жолио Кюри“ до бул. „Д-р Г.  М. Димитров“"}
{"url": "http://www.focus-news.net/news/2017/09/11/2434748/afp-hilyadi-se-sabraha-za-demonstratsiya-v-podkrepa-na-katalonskata-nezavisimost.html", "text": "Хиляди каталонски сепаратисти, се събраха, за да изразят желанието си за независимост от Испания, предава AFP . Това се случва три седмици преди в страната да бъде проведен референдум по този въпрос.\r\nОблечени и боядисани в червено, жълто и синьо, демонстрантите издигнаха транспаранти и лозунги с надписи „Довиждане, Испания“. \r\nБлизо 400 хиляди души бяха заявили, че ще участват на демонстрацията в Барселона, която се провежда в деня на католонския празник „Диада“, на който се отбелязва годишнината, откакто испанските войски превземат града през 1714-та година. \r\n„Остават 20 дена до референдума и мобилизацията, която предизвика този процес, трябва да продължи“, заяви каталонският лидер Карлес Пучдемон.\r\nПредставители на опозицията в региона, които са против независимостта, разкритикуваха демонстрантите, твърдейки, че въпросните са монополизирали Диадата, която принадлежи на всички каталонци.\r\nОсобено яростна критика изрази лидерът на партия „Куидаданос“ Инес Аримадас, който е твърд опонент на независимостта.\r\nПремиерът на Испания Мариано Рахой, чието консервативно правителство е противник на вота за независимост, пожела на Каталония „хубав ден“. Той призова за „една Диада на свободата, съжителството и уважението към всички каталонци“. Симеон Миланов", "date": "2017.09.11", "title": "AFP: Хиляди се събраха за демонстрация в подкрепа на каталонската независимост"}
{"url": "http://www.focus-news.net/news/2017/09/11/2434749/apostol-apostolov-kmet-na-simitli-zhitelite-na-obshtinite-simitli-i-kresna-sa-edinodushni-che-stroitelstvoto-na-avtomagistrala-struma-prez-kresnenskoto-defile-tryabva-da-se-realizira.html", "text": "Жителите на общините Симитли и Кресна са единодушни, че строителството на автомагистрала „Струма“ през Кресненското дефиле трябва да се реализира. Това каза за обзорното предаване „Това е България“ на Радио „Фокус“ кметът на Симитли Апостол Апостолов. По думите му на днешното обсъждане на Доклада за оценка на въздействието върху околната среда на проекта за магистралната отсечка през Кресненското дефиле над 1400 души са провели обстоен дебат и са се обединили по позицията за трасето. \r\n“Най-приемлив за нас е вариантът, който предвижда трасе в две посоки – към Гърция през Кресненското дефиле, и в обратна посока - под билото на планината. Всички останали варианти, както се видя днес от оценката за въздействие на околната среда, са в известна степен опасни. Единственият от другите варианти, който е най-малко опасен, е да се направят двете трасета под билото на планината. Но при това положение, ако се качат горе двете трасета, по мое мнение, вместо пътят през Кресненското дефиле да стане панорамен, той ще се саморазруши само след 3-4 години, както много такива пътища в нашата държава“, обясни кметът на Симитли. Апостол Апостолов каза още, че изграждането на магистралата ще е огромен тласък за развитието на региона във всяка една посока и най-вече - за туризма и промишлеността.", "date": "2017.09.11", "title": "Апостол Апостолов, кмет на Симитли: Жителите на общините Симитли и Кресна са единодушни, че строителството на автомагистрала „Струма“ през Кресненското дефиле трябва да се реализира"}
{"url": "http://www.focus-news.net/news/2017/09/11/2434750/nimh-utre-shte-preobladava-slanchevo-vreme-samo-na-otdelni-mesta-v-zapadna-balgariya-za-kratko-shte-prevali-i-pregarmi.html", "text": "През нощта над по-голямата част от страната ще преобладава ясно, утре - слънчево време. Това съобщи за Агенция „Фокус“ Евгения Егова, дежурен синоптик в Националния институт по метеорология и хидрология (НИМХ) към Българската академия на науките (БАН). Ще има и по-значителни временни увеличения на облачността, но само на отделни места в Западна България за кратко ще превали и прегърми. Сутринта в отделни райони в Източна България ще се образува краткотрайна мъгла. Ще духа слаб до умерен югозападен вятър, който до вечерта ще се ориентира от запад-северозапад и малко ще се усили. Дневните температури слабо ще се понижат и ще са предимно между 28° и 33°, за София – около 27°\r\nПо Черноморието ще преобладава слънчево време. Сутринта на места за кратко ще се образува мъгла. Преди обяд ще духа слаб до умерен югоизточен вятър, който по-късно през деня ще се ориентира от запад. Максималните температури ще са 29–32°. Температурата на морската вода е 22–24°, на север от н. Калиакра – около 20°. Вълнението на морето ще е 1–2 бала.  \r\nПреди обяд в масивите от Западна България ще има по-значителни временни увеличения на облачността и на места за кратко ще превали. След обяд облачността ще се разкъсва и ще преобладава слънчево време. Ще духа силен, по най-високите части временно и бурен югозападен вятър, който след обяд ще се ориентира от запад и малко ще отслабне. Максималната температура на височина 1200 метра ще е около 22°, на 2000 метра – около 14°.\r\nАтмосферното налягане ще се повиши, но ще остане по-ниско от средното за месец септември.\r\nИ в сряда ще преобладава слънчево време, с временни увеличения на облачността, но само на отделни места е възможно за кратко да превали. Ще духа слаб до умерен северозападен вятър. Дневните температури ще се понижат още малко и в повечето места ще са между 25° и 30°. В четвъртък и петък ще бъде предимно слънчево, в много райони - и почти тихо. Отново ще се затопля.", "date": "2017.09.11", "title": "НИМХ: Утре ще преобладава слънчево време, само на отделни места в Западна България за кратко ще превали и прегърми"}
{"url": "http://www.focus-news.net/news/2017/09/11/2434751/daily-sabah-turtsiya-razkritikuva-sasht-zaradi-protsesa-sreshtu-bivsh-turski-ministar-i-sanktsiite-sreshtu-iran.html", "text": "Процесът в САЩ срещу бивш турски министър, не е нищо друго, освен продължение на операцията на гюленистите срещу турското правителство, заяви говорителят на Анкара и вицепремиер Бекир Боздаг, цитиран от Daily Sabah.\r\nТой добави, че всички търговски отношения между Турция и Иран са в рамките на международното право. Според него, банковите дейности с Иран са под стриктен контрол на турското правителство.\r\n„Бившият икономически министър Зафер Чаглаян защити интересите на Турция, и го направи в съзвучие с националното и международно право. Има нещо различно тук. Това е част от много мръсна игра“, каза той.\r\nОтносно процесът срещу турските охранители, които са съпровождали президента Реджеп Ердоган по време на посещението му във Вашингтон, Боздаг каза, че това ще „навреди на двустранните отношения“.\r\n„Турция няма да приеме подобно обвинение срещу охранители, които дори не са присъствали по време на скандала“, добави той.   Симеон Миланов", "date": "2017.09.11", "title": "Daily Sabah: Турция разкритикува САЩ заради процеса срещу бивш турски министър и санкциите срещу Иран"}
{"url": "http://www.focus-news.net/news/2017/09/11/2434752/the-guardian-edin-ot-nay-golemite-frenski-profsayuzi-gotvi-mashtabni-aktsii-sreshtu-prezidenta-emanyuel-makron.html", "text": "Френският президент Еманюел Макрон, ще се изправи пред първите големи протести срещу себе си, откакто стана държавен глава на Франция, пише The Guardian.\r\nЕдин от най-големите профсъюзи на Франция обяви, че ще организира демонстрации срещу промяната на трудовото законодателство в страната.\r\nКрайнолявата „Генерална конфедерация на труда“ (ГКТ), е вторият най-голям профсъюз на Франция. ГКТ ще проведе протести из цяла Франция, мобилизирайки държавни служители, влаков персонал и работници от енергийния сектор срещу правителството.\r\nТова е първото изпитание за плановете на Еманюел Макрон, да създаде по-благоприятно за бизнеса и икономическото развитие трудово законодателство във Франция.\r\nГенералният секретар на ГКТ Филип Мартинез заяви, че из цялата страната, са запланирани 180 демонстрации.\r\nПо-рано през седмицата, Макрон заяви по време на реч в Атина, че няма да се подчини пред нищо и никой. \r\n„Нито пред мързеливите, нито пред циниците или екстремистите“, каза тогава френският президент. Това предизвика възмущението на левицата. На въпрос дали съжалява за думите си, президентът на Франция заяви „абсолютно не“.\r\n„Франция не е отворена за реформи. Бунтуваме се, съпротивляваме се, опитваме се да ги избегнем. Такива сме си“, каза той по повод на това, че французите „мразят реформите“.\r\nФренският президент има амбициозен план, чиято цел е да „трансформира“ страната, и да я превърне в икономически лидер на Европа. Симеон Миланов", "date": "2017.09.11", "title": "The Guardian: Един от най-големите френски профсъюзи готви мащабни акции срещу президента Еманюел Макрон"}
{"url": "http://www.focus-news.net/news/2017/09/11/2434753/plovdiv-sindikatite-kam-vmz-podkrepyat-ideyata-na-pravitelstvoto-za-redutsirane-ili-napalno-otstranyavane-na-posrednitsite-pri-sdelki-mezhdu-darzhavni-i-drugi-firmi.html", "text": "Синдикалните организации към Вазовски машиностроителни заводи (ВМЗ) подкрепят идеята на Правителството на Република България за редуциране или напълно отстраняване на посредниците при извършване на търговски сделки между държавните фирми и други търговски организации. Това съобщиха за Радио „Фокус“-Пловдив представители на двата синдиката в предприятието. В свое изявление те пишат, че това би довело до повишаване нивото на печалба в дружеството, която в последствие да се реинвестира с цел постигане на по-добри, здравословни и безопасни условия на труд, усвояване на нови продукти с по-висока добавена стойност, по-силна социална политика и отговорност към целия персонал на дружеството.\r\nОт синдикалните организации посочват, че за първи път от много години държавата показва ангажираност към военно-промишления комплекс на България, с цел оздравяване и модернизиране, и не на последно място - едно по-достойно възнаграждение за положения високоинтелектуален труд.\r\nЦветана ТОНЧЕВА", "date": "2017.09.11", "title": "Пловдив: Синдикатите към ВМЗ подкрепят идеята на правителството за редуциране или напълно отстраняване на посредниците при сделки между държавни и други фирми"}
{"url": "http://www.focus-news.net/news/2017/09/11/2434754/okonchatelniyat-variant-na-natsionalnata-programa-za-balgarskoto-predsedatelstvo-shte-bade-priet-v-nachaloto-na-dekemvri-obzor.html", "text": "Окончателният вариант на Националната програма за Българското председателство ще бъде приет в началото на декември. Това заяви министърът на Българското председателство на Съвета на ЕС Лиляна Павлова, по време на конференция, по повод навършването на 10 години от присъединяването на България към ЕС. На конференцията присъстваха председателят на ПГ на ГЕРБ и зам.-председател на партията Цветан Цветанов, кметът на София Йорданка Фандъкова, ръководителят на Представителството на ЕК в България Огнян Златев и народни представители от ГЕРБ. Окончателният вариант на програмата ще бъде изготвен след обобщение на резултатите от обществените обсъждания, които ще се проведат от септември до ноември в Народното събрание и с неправителствени организации. Министър Лиляна Павлова обясни, че по приоритетите ни за Председателството ще работи Висш консултативен политически съвет, създаден от премиера Бойко Борисов. Членове на съвета, които ще бъдат и посланици на Българското председателство, са Симеон Сакскобурготски, Росен Плевнелиев, Херман ван Ромпой, Ханс Пьотеринг, Жан Леви и Ервин Прьол. Първата среща на съвета ще бъде през октомври. Откриването на Българското председателство ще бъде на 4 януари в Народния театър „Иван Вазов“.\r\nМинистър Павлова коментира, че на Европа ѝ е нужно да бъде единна и обединена, затова трябва да се направи всичко възможно за обръщане тенденцията на евроскептицизма. Според нея трябва да се търси компромис по тежките теми като миграцията, бюджета на ЕС и еврозоната. Като важни теми тя определи сигурността, продължаването на кохезионните фондове, инфраструктурата и свързването на Черно море с Дунав. Лиляна Павлова обясни, че девизът на Българското председателство- „Съединението прави силата“ за България, както и за Европа е валиден повече от всякога. Тя уточни, че страната ни поема Председателството в един не лек и дори критичен момент за ЕС, като ще имаме възможността да участваме във формирането на политиките за бъдещето на Европа и Балканите. По думите й 10 години след членството в ЕС България се е променила и е постигнала много, подобрила е макроикономическите си показатели и инфраструктурата, но важната задача е младите хора да се връщат в България. Според министъра трябва да бъдем балансирани и да търсим консенсуса, за да бъде Председателството ни успешно.\r\nАмбициозната цел на България е провеждането на среща на върха през май месец с основна заявка- европейската перспектива за Балканите. Лиляна Павлова уточни, че България няма намерение да дава фалшиви очаквания на гражданите на Балканите, но може да даде реалистичен план, който страните от Западните Балкани да изпълнят, за да вървят по пътя към членството в ЕС. Министърът открои свързаността, сигурността и перспективата за разширяването на ЕС като ключови приоритети. Зам.-председателят на партията Цветан Цветанов заяви, че Западните Балкани са част от средата, която може да допринесе за сигурността на ЕС. Той обясни, че по време на Българското председателство ще бъде даден сериозен акцент на европейската перспектива на Западните Балкани. \r\nВ края на май или началото на юни в София ще бъде проведена среща във формат ЕС-САЩ като част от програмата на Председателството. Лиляна Павлова коментира, че провеждането на такава среща отчита значимостта на отношенията между ЕС и САЩ. Планира се и голямо събитие в САЩ, част от културната програма за Председателството, с цел засилване на взаимоотношенията със САЩ във всички направления. Ще бъдат проведени и специални визити с различна тематика в няколко американски щати.\r\nБиляна ИВАНОВА", "date": "2017.09.11", "title": "Окончателният вариант на Националната програма за Българското председателство ще бъде приет в началото на декември (ОБЗОР)"}
{"url": "http://www.focus-news.net/news/2017/09/11/2434755/varna-20-detsa-ot-devnya-shte-badat-obhvanati-ot-mehanizma-za-vrashtane-v-uchilishte.html", "text": "20 са децата на територията на община Девня, които трябва да бъдат обхванати от междуинституционалния механизъм за връщане в училище, съобщиха от пресцентъра на Община Девня. Това стана ясно на работна среща между представители на Регионалното управление на образованието (РУО) – Варна начело с неговия началник Венцеслава Генова, кмета на Девня Свилен Шитов и заместника му Донка Йорданова, ресорни специалисти от общинската администрация и социалните служби, училищни директори, педагози, полицейски служители и др.\r\nВ рамките на работната среща от РУО – Варна проведоха инструктаж за сформиране на мобилен екип на територията на общината по приетия от правителството механизъм за връщане на деца в училище, които са отпаднали през миналата учебна година.\r\n„Започваме от Девня, където местната власт проявява огромно разбиране по проблема и срещаме сериозна подкрепа от кмета Свилен Шитов“, заяви г-жа Венцеслава Генова. Тя и други експерти от РУО се включиха в сформирания мобилен екип, който обходи адреси в квартал „Река Девня“ и Гъбената махала в индустриалното градче и разговаря лично с родители на отпаднали от училище деца.\r\nОказа се, че 6 от подадените по списъка на ГРАО 26 деца вече са навършили задължителната за училище 16-годишна възраст и няма как да бъдат обхванати от междуинституционалния механизъм. Тези списъци непрекъснато ще се актуализират, включително и с данни от Гранична полиция, тъй като някои отпаднали от училище деца вече пребивават в чужбина, стана ясно по време на обхода.\r\nТакъв е случаят с дъщерята на Силвия Анкова от Гъбената махала, която е при баща си в Германия и щяла да учи там, твърди майката. През учебната 2016/2017 година момиченцето е било пети клас в СУ „Васил Левски“ – гр. Девня, но отпаднало от училище поради проблеми с поведението, разказа Анкова. Нейни съседи от Гъбената махала заявиха, че не пускат децата си на училище, защото там било пълно с наркомани, а учителите ги биели и ги обиждали на етническа основа.\r\nСлед всяко обхождане на адрес мобилните екипи трябва да изпращат протокол до МОН в рамките на 48 часа, в който трябва да се фиксират индивидуално набелязаните мерки за връщане на училище на съответното дете.", "date": "2017.09.11", "title": "Варна: 20 деца от Девня ще бъдат обхванати от механизма за връщане в училище"}
{"url": "http://www.focus-news.net/news/2017/09/11/2434756/reuters-deyvid-deyvis-prizova-britanskite-deputati-da-ne-glasuvat-sreshtu-zakonodatelstvoto-koeto-se-priema-za-otdelyaneto-na-velikobritaniya-ot-es.html", "text": "Британия ще се изправи пред хаотичен Брекзит, ако депутатите гласуват против законодателството, чиято цел е да отдели острова политически, финансово и правно от ЕС, заяви министър Дейвид Дейвис, цитиран от Reuters .\r\nПредстои британският парламент да проведе вот относно законопроекта за излизане от ЕС.\r\nОчаква се правителството да спечели вота, но въпреки това, той е най-сериозният тест за Тереза Мей, след като тя не реализира достатъчно голяма победа на парламентарните избори.\r\nЗаконопроектът цели да инкорпорира подходящото европейско законодателство в британското, за да гарантира, че Великобритания ще има функциониращи закони и същата регулаторна рамка като съюза, когато дойде моментът за същински Брекзит. С това се цели, да се избегнат проблемите за гражданите и бизнеса.\r\n„Вот срещу законопроектът, е вот за хаотичното излизане от Европейския съюз“, каза министърът за Брекзит Дейвид Дейвис. Симеон Миланов", "date": "2017.09.11", "title": "Reuters: Дейвид Дейвис призова британските депутати, да не гласуват срещу законодателството, което се приема за отделянето на Великобритания от ЕС"}
{"url": "http://www.focus-news.net/news/2017/09/11/2434757/veliko-tarnovo-klubat-po-hokey-na-treva-i-florbol-dunav-svishtov-specheli-zlatni-medali-v-bosilegrad.html", "text": "Клубът по хокей на трева и флорбол „Дунав“ – Свищов спечели златни медали на турнир в Босилеград, съобщават от пресцентъра на Община Свищов. На 2 септември на стадион „Пескара“ в Босилеград се проведе I международен турнир по хокей на трева U-16. Турнирът беше официално открит от кмета на Босилеград Владимир Захариев. Участваха отборите на „Младост“ – Босилеград, „Ен Джи Ес“ – Перник и „Дунав“ – Свищов. След безапелационни победи с 3:0 срещу домакините и „Ен Джи Ес“, „Дунав“ заслужи трофея „Купа на кмета на Босилеград“ и златни медали. За най-добър вратар на турнира беше награден Мартин Трифонов от СКХТФ „Дунав“ – Свищов. Голмайстори от отбора на СКХТФ „Дунав“ бяха Даниел Кръстев и Теодор Николов.\r\nОтборът на СКХТФ „Дунав“ беше ръководен от д-р Николай Марков, Радослав Радков и Никола Русев.", "date": "2017.09.11", "title": "Велико Търново: Клубът по хокей на трева и флорбол „Дунав“ – Свищов спечели златни медали в Босилеград"}
{"url": "http://www.focus-news.net/news/2017/09/11/2434773/kyustendil-nad-30-prepodavateli-se-tarsyat-dni-predi-nachaloto-na-novata-uchebna-godina-v-dupnitsa.html", "text": "Над 30 преподаватели се търсят дни преди началото на новата учебна година в Дупница. Това съобщиха за Радио „Фокус” – Кюстендил от Дирекция „Бюро по труда” – Дупница. В началото на седмицата в голяма част от учебните заведения в региона са обявили свободни работни места за педагози. Търсят се учители от начален етап до професионални и общообразователни предмети в горния курс на обучение. Най-много са свободните места за преподаватели в целодневна организация на учебния ден за деца от І до VІІ клас. Повече свободни позиции има за учители по български език и литература и по физическо възпитание и спорт. Част от учебните заведения търсят ресурсни учители и психолози.\r\nВенцеслав ИЛЧЕВ", "date": "2017.09.11", "title": "Кюстендил: Над 30 преподаватели се търсят дни преди началото на новата учебна година в Дупница"}
{"url": "http://www.focus-news.net/news/2017/09/11/2434774/the-guardian-sasht-se-otkazaha-ot-petrolnoto-embargo-sreshtu-severna-koreya.html", "text": "САЩ смекчиха новото си предложение за санкции срещу Северна Корея, махайки от него петролното ембарго срещу Пхенян, пише The Guardian. \r\nРевизираната проекторезолюция предполага забрана върху севернокорейския експорт на текстилни произведения, както и лимит на импорта в страната на петрол.\r\nОсвен петролното ембарго, се пропускат точки като замразяването на авоарите на Ким Чен Ун, както и морската блокада.\r\nПромените в резолюцията, са направени с цел, да се издейства одобрението на руия и Китай, които изразиха резерви за оригинала.Симеон Миланов", "date": "2017.09.11", "title": "The Guardian: САЩ се отказаха от петролното ембарго срещу Северна Корея"}
{"url": "http://www.focus-news.net/news/2017/09/11/2434775/obshtina-burgas-septemvriyska-vecher-s-muzikata-na-georgi-shagunov-shte-se-provede-na-otkrita-stsena-ohlyuva-v-morskata-gradina-na-12-septemvri.html", "text": "Произведения на Георги Шагунов ще звучат на 12 септември от 18.30 часа на Открита сцена \"Охлюва\" в Морската градина. Това съобщават от Община Бургас. Събитието се провежда между две важни за българската история дати - 6 септември - Ден на Съединението, и 22 септември - Ден на Независимостта.\r\nКонцертът включва 10 от произведенията на маестро Шагунов - валсове, танга и други, изпълнявани в началото на миналия век по градски забави. Ще бъде изсвирен и Химнът на Независимостта на България, написан от капелмайстора на 24-ти Черноморски пехотен полк в деня на обявяването на независимостта.\r\nМузиката ще звучи в изпълнение на Бургаски духов оркестър с ръководител Христо Кожухаров. Концертът и съпътстващите го изказвания от представители на различни институции ще бъдат документирани като част от музикалната история на града ни. С това събитие се финализира проектът \"Шагуниада - градска музика на Георги Шагунов\" за запазване наследството на Бащата на музиката в Бургас, изпълнен от Сдружение \"Общество за духовни изяви\" с председател Румяна Емануилиду. Той се реализира чрез програмата за съфинансиране на културни проекти на Община Бургас.\r\nПървата част на проекта включваше студиен запис на градска музика, композирана от Георги Шагунов, която да бъде използвана при различни поводи и чествания в града.\r\n\"Преди няколко години по инициатива на Сдружение \"Общество за духовни изяви\" 12 от произведенията на маестро Шагунов бяха разучени с помощта на композитора и диригент Кирил Дончев и изпълнени на два общоградски концерта. Събитието тогава развълнува много бургазлии. Георги Шагунов е композирал близо 2000 музикални произведения. Бургас го е обявил още приживе за почетен гражданин, но и сега градът трябва да се гордее с композитор от такава величина. Една част от партитурите са съхранени в архива, което дава възможност те да бъдат размножени, разучени и свирени по различни поводи. Бургазлии трябва да познават музикалното си наследство\", коментира председателят на сдружението Румяна Емануилиду.\r\nЗаписите на музикалните произведения ще останат на разположение на Община Бургас, Държавен архив, Регионална библиотека \"П.К. Яворов\", радиа и телевизии, читалища и училища на територията на Бургас. Те ще станат и част от фонда на бъдещата Къща на музиката, която Общината ще създаде в сградата, където в продължение на 50 години е живял Георги Шагунов.\r\nПроизведенията ще обогатят репертоара на училищните духови музики. В Бургас може да бъде организиран парад на духовите музики, какъвто е имало през миналия век, предлагат още инициаторите. Те са убедени, че всичко това ще съживи музикалната история на града и ще повиши музикалната култура на съвременниците.\r\nСъбитието се случва в навечерието на 145 години от рождението на Георги Шагунов (15 март 1873 г. - 10 ноември 1948 г.).", "date": "2017.09.11", "title": "Община Бургас: Септемврийска вечер с музиката на Георги Шагунов ще се проведе на Открита сцена \"Охлюва\" в Морската градина на 12 септември"}
{"url": "http://www.focus-news.net/news/2017/09/11/2434776/varna-semeystvoto-na-kmeta-na-devnya-svilen-shitov-provede-blagotvoritelna-initsiativa.html", "text": "Дрехи и обувки за деца от 2 до 12-годишна възраст, бебешки артикули, спални чувалчета, зимни якета, бодита, чорапи, шапки, ръкавици и раници – това е равносметката от поредната благотворителна инициатива на семейството на кмета Свилен Шитов, в която се включиха и техни приятели. Това съобщиха от пресцентъра на Община Девня.\r\nДнес дарението бе извозено до хуманитарния пункт за дрехи и вещи за бита, който се намира в социалните жилища в квартал „Девня-2“. Семейства в нужда и самотни родители, които изпитват финансови затруднения, са добре дошли в пункта всеки делничен ден от 9:00 до 17:30 часа, за да изберат подходящите дрешки за своите деца. Сред дарените вещи има и маркови дамски обувки, както и плюшени играчки.\r\nПоводът за поредния милосърден жест на кметското семейство и приятели е наближаващият първи учебен ден и предстоящият есенно-зимен сезон.  Само преди две седмици семейство Шитови дари в пункта богат асортимент от детски играчки, а днешната акция се явява продължение на предходната. И занапред семейството на кмета и техни приятели ще даряват дрехи и вещи от първа необходимост, като акциите им ще се стремят да задоволят нуждите на хора от всички възрастови групи.", "date": "2017.09.11", "title": "Варна: Семейството на кмета на Девня Свилен Шитов проведе благотворителна инициатива"}
{"url": "http://www.focus-news.net/news/2017/09/11/2434777/api-ogranicheno-e-dvizhenieto-po-pat-i-5-ruse-veliko-tarnovo-v-uchastaka-byala-polsko-kosovo-poradi-katastrofa.html", "text": "Ограничено е движението по път I-5 Русе - Велико Търново в участъка Бяла-Полско Косово, поради катастрофа. Това съобщиха от пресцентъра на Агенция \"Пътна инфраструктура\" (АПИ). Обходен маршрут: Полски Тръмбеш - път III-407 Страхилово- път I-3 до път I-5 и обратно. Участъкът е сигнализиран от \"пътна полиция\".", "date": "2017.09.11", "title": "АПИ: Ограничено е движението по път I-5 Русе - Велико Търново в участъка Бяла-Полско Косово, поради катастрофа"}
{"url": "http://www.focus-news.net/news/2017/09/11/2434778/blagoevgrad-v-simitli-i-kresna-obsadiha-doklada-za-ovos-za-traseto-na-avtomagistrala-struma-prez-kresnenskoto-defile-obzor.html", "text": "Жителите на Симитли и Кресна участваха в обществени обсъждания на Доклада за оценка на въздействието върху околната среда (ОВОС) на инвестиционното предложение за обект: „Подобряване на трасето на лот 3.2 на АМ „Струма”. Първото обсъждане за деня бе в Симитли, където повече от 3 часа жителите на общината, заедно с експерти и еколози коментираха откъде и как да минава магистралата. Според гражданите най-удачният вариант за строежа на трасето е този, който преценят експертите, но те искат да се построи магистралата, за да се намали броят на жертвите при Кресненското дефиле, където стават най-много катастрофи в страната. Според тях важно е и какви ще бъдат връзките на трасето с населените места от региона, както и дали ще бъде изградено тържище, за да могат да продават продукция, която произвеждат.\r\nСпоред инж. Дончо Атанасов, председател на Управителния съвет на Агенция „Пътна инфраструктура“, до момента са получени положителни становища по отношение на ЛОТ 3.2 на автомагистрала „Струма“ от Министерството на икономиката; Министерство на вътрешните работи; Главна дирекция „Национална полиция“; Министерство на здравеопазването;  Българската академия на науките; Геологичния институт към академията; Университет по архитектура, строителство и геодезия; Висше строително училище „Любен Каравелов“ и много други институции и организации. По думите на инж. Атанасов тази част от трасето е изпитание за всички – проектанти, еколози, строители и за икономиката на държавата. От своя страна кметът на Община Симитли Апостол Апостолов заяви, че доизграждането на автомагистрала „Струма“ е изключително важно, за да се запазят човешките животи. По думите му самото Кресненско дефиле се е превърнало в „гробница“ през последните години, заради множеството тежки пътни инциденти. Апостолов заяви, че не вижда нищо по-добро от това да се направи магистралата, в който и да е вариант, но за Община Симитли, най-удачен е този, при който в посока Гърция ще се минава през Кресненското дефиле, а в обратната посока трасето ще бъде изнесено високо в планината. Петте варианта, които предлагат от Агенция „Пътна инфраструктура“ за изграждането на ЛОТ 3.2 на автомагистрала „Струма“ през дефилето, бяха представени от проектанта на проекта инж. Йордан Прашанов. Първият вариант предвижда да се използва сега съществуващия път през дефилето в посока Гърция, а към София да се построи нов път, който да бъде изнесен в планината, източно от град Кресна. Вторият вариант е 15-километров тунел, който през годините беше многократно отхвърлян заради сеизмичност, радиоактивност и висока цена. Третият вариант е магистралата да минава изцяло извън дефилето, източно от Кресна. А четвъртият и петия вариант е две платна в дефилето. \r\nПо-късно през деня, в Кресна, бе проведено второ обществено обсъждане, което премина по същия дневен ред. Кметът на общината Николай Георгиев коментира, че автомагистрала „Струма” трябва да се дострои в рамките на настоящия програмен период, защото ще донесе просперитет и благоденствие на целия Югозападен регион. Той допълни, че строежът на магистралата е важен и защото това в момента е най-значимият инфраструктурен проект за държавата, а освен това и ще загубим много пари от Европа. Георгиев подчерта, че нито той, нито който и да било друг от Община Кресна, може да спре и да е против този мегапроект на държавата. Кметът на Кресна подчерта, че  хората в района искат писмени гаранции, че при одобрен вариант Г10.50 на магистрала „Струма” държавата ще изпълни всички поети ангажименти. Дебатът в Кресна продължи повече от 3 часа. Хората предлагаха различни варианти и обсъждаха вече представените от Агенция „Пътна инфраструктура”. По-голямата част от присъстващите се обединиха около  Източен вариант Г10.50 , който  разделя движението на две самостоятелни и раздалечени едно от друго пътни платна, а друга част от хората пък одобриха Източен вариант Г20, извън Кресненското дефиле.  В крайна сметка жителите на Кресна  се обединиха около идеята за извеждане на натоварения трафик вън от населеното място чрез изграждането на автомагистрала \"Струма\". \r\nСлед обществените обсъждания проектът за автомагистралата и Докладът за оценка за въздействие върху околната среда трябва да мине одобрение през екологичното министерство.\r\nНатали СТЕФАНОВА", "date": "2017.09.11", "title": "Благоевград: В Симитли и Кресна обсъдиха доклада за ОВОС за трасето на автомагистрала „Струма“ през Кресненското дефиле (ОБЗОР)"}
{"url": "http://www.focus-news.net/news/2017/09/11/2434779/veliko-tarnovo-obshtina-svishtov-otnovo-se-vklyuchva-v-mashtabnata-dobrovolcheska-aktsiya-da-izchistim-balgariya-zaedno.html", "text": "И през 2017 година община Свищов се включва в най-мащабната доброволческа акция в България – „Да изчистим България  заедно“, съобщават от пресцентъра на Общината. Акцент в кампанията е Денят на голямото почистване, който тази година за първи път ще се проведе през есента –  на 16 септември. И тази година от Общината се надяват жителите на Свищов да са сред най-активните в доброволческата акция. \r\nВсички граждани могат да се организират и да се включат в общото почистване на общината, като почистят прилежащите територии около своите домове. В срок до 14 септември желаещите да се включат могат да подадат заявление в Общината, като посочат територията, която ще почистят, лице за контакт, както и да предоставят информация за брой участници. Във връзка с акцията, Община Свищов е подготвила прецизна организация, в определените райони ще има представители на общинската администрация със задача да координират групите доброволци по почистването.\r\nЩе бъдат осигурени чували за смет, ръкавици, както и техника за извозване на отпадъците за всички включили се доброволци.\r\nЗа контакти с общинската администрация по въпросите за кампанията „Да изчистим България заедно“ желаещите може да се обръщат към Любомира Петрова – тел. 0631/ 60 949, и Стоян Парашкевов – тел. 0631/ 68 144; 0886/431 142.", "date": "2017.09.11", "title": "Велико Търново: Община Свищов отново се включва в мащабната доброволческа акция „Да изчистим България  заедно“"}
{"url": "http://www.focus-news.net/news/2017/09/11/2434780/predstoyashti-mezhdunarodni-sabitiya-za-12-septemvri-agentsiya-fokus.html", "text": "Президентът на Франция Еманюел Макрон ще посети карибския остров Сен Мартин, опустошен от урагана \"Ирма\". \r\n*** Министър-председателят на Израел Бенямин Нетаняху ще продължи обиколката си в Латинска Америка, посещавайки Аржентина. \r\n*** Френските синдикати ще проведат протест срещу предложените от президента Еманюел Макрон реформи в трудовото законодателство.\r\n*** Министър-председателят на Ливан Саад Харири ще посети Москва, където ще бъде посрещнат от руския президент Владимир Путин. \r\n*** Германският президент Франк-Валтер Щайнмайер ще посети Чехия. \r\n***", "date": "2017.09.11", "title": "Предстоящи международни събития за 12 септември ( Агенция „Фокус“ )"}
{"url": "http://www.focus-news.net/news/2017/09/11/2434781/sliven-dobro-kachestvo-na-grozdeto-ochakvat-prez-tazi-godina-proizvoditelite-v-oblastta.html", "text": "Добро качество на гроздето очакват през тази година производителите в Сливенско. Това съобщи пред Радио „Фокус“ – Сливен директорът на Областна дирекция “Земеделие и гори”-Сливен Тодор Братанов. По думите му общо засетите с винени сортове грозде площи в областта са 57 000 дка, а с десертни - 1300 дка. Братанов уточни, че тази година в област Сливен предимно с десертни сортове са засети нови 100 дка.\r\nТой посочи също, че предстои прибирането на първите ранни сортове грозде, като се очаква по-малък добив спрямо предходната година, но с по-високо качество на реколтата.", "date": "2017.09.11", "title": "Сливен: Добро качество на гроздето очакват през тази година производителите в областта"}
{"url": "http://www.focus-news.net/news/2017/09/11/2434782/deutsche-welle-shvetsiya-zapochva-nay-golemite-voenni-ucheniya-na-svoya-teritoriya-za-poslednite-23-godini.html", "text": "В Швеция започват най-големите военни учения за последните 23 години. От 11 до 29 септември около 19 хил. военнослужещи и сътрудници на гражданските служби ще отработват защита от нападение на чуждестранна държава. Учението „Аурора-17“ ще се проведе по въздух, земя и вода на остров Готланд, в близост до Стокхолм и Гьотеборг, а също така на езерото Меларен с участието на части от Финландия и от страните членки на НАТО, предаде Deutsche Welle.\r\nСред чуждестранните участници на маневрите ще участват 1400 военни от САЩ, а също така войници от Дания, Естония, Литва, Норвегия, Франция и Финландия, като последната също като Швеция не е страна членка на Алианса. Някои от чуждестранните военни ще играят ролята на войници от противниковата армия. \r\nСъгласно сценария по време на нападение на Готланд шведските подразделения съвместно с части от други страни ще противостоят на противника. \r\n„Ученията са ключов сигнал от политиката по сигурност. Те ще повишат равнищата на защита от различни извънредни ситуации“, заяви министърът на отбраната на Швеция Петер Хултквист. \r\nШведското правителство ще изразходва около 580 млн. крони (около 115 млн. лв.) за ученията. Според местни медии тази сума двойно надвишава съвкупния бюджет на Швеция за провеждането на редовни маневри в течение на година.  Виктор Турмаков", "date": "2017.09.11", "title": "Deutsche Welle :  Швеция започва най-големите военни учения на своя територия за последните 23 години"}
{"url": "http://www.focus-news.net/news/2017/09/11/2434783/sport-sam-alardays-se-otkaza-da-oglavi-kristal-palas.html", "text": "Бившият старши треньор на националния отбор на Англия Сам Алърдайс се отказа да оглави Кристъл Палас. Отборът разглеждаше кандидатурата на английския специалист като замяна на уволнения Франк де Бур. \r\nХоландецът бе назначен на поста в края на юни. Под негово ръководство отборът претърпя четири поражения в четирите първи кръга на английското първенство, не успявайки да отбележи и едно попадение и пропускайки седем.  Виктор Турмаков", "date": "2017.09.11", "title": "Спорт: Сам Алърдайс се отказа да оглави Кристъл Палас"}
{"url": "http://www.focus-news.net/news/2017/09/11/2434784/gazeta-express-ramush-haradinay-zae-posta-ministar-predsedatel-na-kosovo.html", "text": "Рамуш Харадинай официално зае министърпредседателския пост на Косово, предаде  Gazeta Express.\r\nПредаването на правомощията от бившия министър-председател Иса Мустафа бе проведено по време на официална церемонии. Мустафа също така предаде на Харадинай обобщение на дейността на своето правителство по време на тригодишния си мандат. \r\nНовият министър-председател благодари на предшественика си и представи визията и ключовите приоритети на новото правителство.  Виктор Турмаков", "date": "2017.09.11", "title": "Gazeta Express: Рамуш Харадинай зае поста министър-председател на Косово"}
{"url": "http://www.focus-news.net/news/2017/09/11/2434785/romania-insider-balgariya-i-rumaniya-shte-izgradyat-nov-most-nad-dunav.html", "text": "България и Румъния ще построят нов мост на река Дунав край Русе, предаде  Romania-Insider.\r\n„Правителствата на двете страни ще обсъдят темата по време на българско-румънската междуправителствена среща през октомври. Мостът може да бъде изграден без правителствена финансова помощ и строежът може да бъде напълно спонсориран без въвеждането на такси за шофьорите, които го пресичат“, смята българският министър-председател Бойко Борисов. Според него новият мост ще има положителен икономически ефект върху град Русе.\r\nМостът над Дунав между Гюргево и Русе е построен през 1954 г. През 2013 г. Румъния и България откриват мост между Видин и Калафат – вторият между двете държави.  Виктор Турмаков", "date": "2017.09.11", "title": "Romania-Insider: България и Румъния ще изградят нов мост над Дунав"}
{"url": "http://www.focus-news.net/news/2017/09/11/2434786/afp-spored-parvite-ofitsialni-danatsi-desnitsata-belezhi-uspeh-na-izborite-v-norvegiya.html", "text": "Управляващата коалиция в Норвегия, съставена от Консервативната партия на министър-председателя Ерна Солберг и от Прогресивната партия, води по брой гласове след парламентарните избори според първите публикувани официални данни, предаде  AFP.\r\nПри обработени около една трета от бюлетините коалицията печели 89 от общо 169 места в парламента, докато водената от Трудовата партия опозиция получава 80 места.  Виктор Турмаков", "date": "2017.09.11", "title": "AFP: Според първите официални данъци десницата бележи успех на изборите в Норвегия"}
{"url": "http://www.focus-news.net/news/2017/09/11/2434787/ria-novosti-kray-bregovete-na-yaponiya-e-registrirano-zemetresenie-s-magnitud-56.html", "text": "Край бреговете на Япония е регистрирано земетресение с магнитуд от 5,6 по скалата на Рихтер, предаде  РИА Новости.\r\nТрусовете са регистрирани в 20:35 часа българско време. Епицентърът се намира на 133 км. югоизточно от остров Иво Джима на дълбочина от 56 км. \r\nНяма данни за жертви и разрушения. Няма обявена тревога за появата на вълни-цунами.   Виктор Турмаков", "date": "2017.09.11", "title": "РИА Новости: Край бреговете на Япония е регистрирано земетресение с магнитуд 5,6"}
{"url": "http://www.focus-news.net/news/2017/09/11/2434788/papa-frantsisk-istoriyata-shte-sadi-lipsata-na-deystvie-sreshtu-izmeneniyata-v-klimata.html", "text": "Папа Франциск заяви, че „историята ще съди“ липсата на действие по климатичните промени и призова скептиците да говорят с учените, които изучават въпроса, пише  The Hill.\r\n„Това не е мнение измислено от нищото. Когато водачите решават, историята съди решенията им“, заяви Франциск по време на посещението си в Колумбия. „Тези, които отричат измененията в климата, трябва да отидат при учените и да ги питат“, посочи той. \r\nГлавата на католическата църква и преди е критикувал световните лидери за това, че не действат срещу проблема достатъчно бързо. \r\nНа въпрос относно хората, които отричат климатичните промени, Франциск заяви, че „тези хора са глупави“. „Когато някой не иска да види нещо, той не го вижда“, добави той.  Виктор Турмаков", "date": "2017.09.11", "title": "Папа Франциск: Историята ще съди липсата на действие срещу измененията в климата"}
{"url": "http://www.focus-news.net/news/2017/09/11/2434789/api-dvizhenieto-po-pat-i-5-ruse-v-tarnovo-v-uchastaka-byala-polsko-kosovo-se-osashtestvyava-v-edna-lenta.html", "text": "Движението по път I-5 Русе-В. Търново в участъка Бяла-Полско Косово се осъществява в една лента. Това бе съобщено от пресслужбата на Агенция \"Пътна Инфраструктура\".", "date": "2017.09.11", "title": "АПИ: Движението по път I-5 Русе-В. Търново в участъка Бяла-Полско Косово се осъществява в една лента"}
