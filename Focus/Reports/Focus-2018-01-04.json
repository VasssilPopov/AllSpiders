{"url": "http://www.focus-news.net/news/2018/01/04/2473722/sport-reshavat-za-videopovtoreniyata-na-mondiala-na-2-mart.html", "text": "Системата за видео наблюдение (ВАР) най-вероятно ще получи благословия от страна на Международния футболен съвет (ИФАБ), съобщава германската агенция ДПА. Годишното събрание на организацията, която регулира правилата във футбола, е насрочено за 22-и януари и ще разгледа резултатите от пробните опити в първенства като Германия и Италия, а на 2-и март ще бъде взето и окончателно решение около употребата на ВАР на световното първенство. Това ще се случи посредством гласуване. Ако бъде одобрена употребата на видео повторения, това няма да задължава държавните първенства да приемат стъпка към въвеждането на системата, като тя ще бъде свободно избираема.  \r\nСпоред Джани Инфантино, който е президент на ФИФА, системата е \"изключително успешна\", въпреки че тя все още предизвиква объркване сред фенове, съдии и футболисти. Специално в германското първенство, продължава ДПА, ВАР получава смесени оценки, но бившият британски съдия Дейвид Елрей, който е технически директор на ИФАБ, даде положителна такава за глобалното въздействие на системата. \r\n\"Смятам, че нещата се развиха много по-добре, отколкото повечето хора очакваха. Почти всяка седмица получаваме запитвания от различни държавни първенства за употреба на ВАР\", каза той.\r\nВенцислав ДРАГОМАНОВ", "date": "2018.01.04", "title": "Спорт: Решават за видеоповторенията на Мондиала на 2 март"}
{"url": "http://www.focus-news.net/news/2018/01/04/2473689/german-germanov-biznes-spetsialist-v-pogranichniya-dobrudzhanski-region-otchasti-se-borim-s-bezrabotitsata-chrez-proekti-za-nasarchavane-mobilnostta-na-pazara-na-truda.html", "text": "В пограничния добруджански регион отчасти безработицата се преодолява чрез разработване на проекти за насърчаване мобилността на пазара на труда. Това заяви Герман Германов, главен секретар на Търговско-промишлената палата в Добрич, предаде кореспондентът на Радио „Фокус” – Варна. „Ние като Търговско-промишлена палата работим по няколко такива проекта. И фокусът ни е насочен поне да започнем да решаваме тези проблеми. Затова сме се насочили към проекти за повишаване мобилността на работната ръка. Наистина ние сме пограничен регион и ако направим така, че да има възможност безработни хора да намерят подходяща работа, но биха я намерили само на 20-30 км от другата страна на границата, да създадем условията тези хора да са подготвени, да знаят какво ги очаква с изискванията на пазара на труда в съседната държава, да направим такива платформи, че те лесно да си намират работа или най-малкото да се информират за възможностите за такава работа. Дори за такива елементарни, дребни неща, например по нашите летни курорти има недостиг на водни спасители. Хора от Румъния, още повече че нашите курорти са наситени с румънски туристи, да могат да работят като водни спасители или обратно – българи да намират работа по румънските курорти. Към това са насочени нашите усилия. Другото, към което хвърляме доста усилия, е дуалната система. Много е хубаво, че имаме законодателство. 2015-та бяха направени промени в закона, които да предвиждат дуална система, т.е. чиракуване. Но това е само една първа крачка. Има още много, редица проблеми, които трябва да бъдат решавани“, отбеляза Герман Германов. По думите му проблемите са свързани с финансиране на това чиракуване, те са свързани също със започване на практика на диалог между бизнеса и професионалните училища. „Такъв диалог доскоро липсваше. От много години само чуваме обвинения от едната или от другата страна. Едните казват: вие изкарвате неграмотни и неподготвени хора, които ние не можем да ползваме. Другите съответно се оплакват, че няма фирма, които да предоставя възможността за чиракуване. А това е една много добра възможност, която работи много добре в страни, като Германия, Австрия и Швейцария. Младите хора още от училище да имат възможността да работят паралелно и по този начин да изграждат своята професионална квалификация. А фирмите в реална работна среда да могат да ги видят, да бъдат запознати с тях и още в училищния процес да знаят, че могат да разчитат за в бъдеще на тези хора. Това, което можем да кажем засега е, че се радваме, че поне започна такъв диалог и дано той се задълбочи и да има реални резултати в тази област“, коментира Герман Германов.\r\nЖулиета НИКОЛОВА", "date": "2018.01.04", "title": "Герман Германов, бизнес специалист: В пограничния добруджански регион отчасти се борим с безработицата чрез проекти за насърчаване мобилността на пазара на труда"}
{"url": "http://www.focus-news.net/news/2018/01/04/2473690/burgas-samo-dva-golemi-hotela-v-kk-slanchev-bryag-sa-rabotili-po-koledno-novogodishnite-praznitsi.html", "text": "Само два големи хотела в к.к. „Слънчев бряг“ са работили по коледно-новогодишните празници, каза за Радио „Фокус“-Бургас Веселин Налбантов, хотелиер и зам.-председател на Българската хотелиерска и ресторантьорска асоциация (БХРА). По думите му още няколко малки хотела са посрещали гости в село Равда. „Цялата леглова база беше заета“, добави хотелиерът. Според него браншовиците са доволни от това, което правят през лятото, но не използват даденостите на зимата. „Бургас е прекрасен град. Има редица културни обекти. Созопол и Несебър също са уникални градове. Криворазбрана е теорията, че през зимата не може да се прави туризъм по Черноморието“, каза още Налбантов. По думите му обаче не е ефективно да се работи само за два дни и това е причината хотелите да не работят през зимата. „Общините могат да направят някакви преференции в данъците за хората, които създават работни места и през зимата. Въпросът е, че не се прави нищо“, каза още Налбантов.\r\nМария РУСЕВА", "date": "2018.01.04", "title": "Бургас: Само два големи хотела в к.к. „Слънчев бряг“ са работили по коледно-новогодишните празници"}
{"url": "http://www.focus-news.net/news/2018/01/04/2473691/the-new-york-times-dokato-severna-i-yuzhna-koreya-se-gotvyat-za-razgovori-sasht-gledat-otstrani.html", "text": "Докато двете Кореи ентусиазирано отваряха граничната гореща линия помежду си, президентът на САЩ Доналд Тръмп беше радостен да премери размера на ядрения си бутон с този на севернокорейския лидер Ким Чен-ун, пише в материал на авторитетното американско издание The New York Times.\r\nТова, накратко, обобщава предизвикателствата, пред които се изправя администрацията на Тръмп в контекста на подновените контакти между Южна и Северна Корея в сряда.\r\nСАЩ, ключовият съюзник на Сеул, гледа на тази овертюра с дълбоко подозрение. От няколко месеца американската администрация повтаря, че разговорите с Пхенян са безсмислени, докато Ким Чен-ун не преосмисли провокативното си поведение, или още по-добре, не спре ядрената и ракетната си програма. Американският президент в последно време говореше само за потенциална война, а не за дипломатическо разрешение.\r\nВъпреки това, президентът, свикнал да бъде център на вниманието, сега трябва да гледа отстрани, докато отколешните врагове отварят диалог. На първо време, разговорите ще бъдат фокусирани върху евентуалното участие на Северна Корея на Зимните Олимпийски игри, които ще се проведат следващия месец в южнокорейския град Пьончан.\r\nОт администрацията на Тръмп заявиха в сряда, че не са против преговорите, стига те да не излизат от рамките на темата за Олимпийските игри и да не се правят отстъпки на Пхенян, за които САЩ и Южна Корея по-късно ще съжаляват. Белият Дом има намерение да поддържа близък контакт с южнокорейските си съюзници, за да координира съобщенията, които те изпращат и да оценява офертите, които пристигат.\r\nНай-важно от всичко, за администрацията на Тръмп, е да предотврати всички опити на Севера да вкара клин между САЩ и съюзника им. Северна Корея, според Вашингтон, често се е опитвала да използва такива овертюри, за да посее раздор между Южна Корея и Вашингтон, особено в моменти, като този, когато в двете страни има правителствата с различия в политическата стратегия.\r\nПревод и редакция:", "date": "2018.01.04", "title": "The New York Times: Докато Северна и Южна Корея се готвят за разговори, САЩ гледат отстрани"}
{"url": "http://www.focus-news.net/news/2018/01/04/2473692/rumen-petkov-abv-140-ata-godishnina-ot-osvobozhdenieto-na-balgariya-i-evropredsedatelstvoto-sa-dve-svarzani-sabitiya.html", "text": "140-aта годишнина от Освобождението на България и европредседателството са две свързани събития, каза Румен Петков, член на Изпълнителното бюро на АБВ, в предаването „Това е България“ на Радио „Фокус“, по повод годишнината, която се навършва през 2018 г. Той добави, че ако не отдадем дължимото на Освобождението си, за какво председателство може да се говори. Румен Петков отбеляза, че с много богата програма е преминало честването на 140 години от Освобождението на Плевен. „В Плевен нещата бяха така, както трябва да бъдат. За съжаление, в национален мащаб 140-ата годишнина от Освобождението на София не се забеляза. Аз съм потресен от факта, че днес на молебена, който отслужи българският патриарх Неофит, нямаше нито един министър или народен представител в черквата св. „Неделя“. Това е много лош знак за отношението към историята и тази паметна дата“, каза Румен Петков. Той направи прогноза, че до края на годината ще има предсрочни избори, защото нито правителството, нито парламентът могат да издържат на обществените трусове.", "date": "2018.01.04", "title": "Румен Петков, АБВ: 140-ата годишнина от Освобождението на България и европредседателството са две свързани събития"}
{"url": "http://www.focus-news.net/news/2018/01/04/2473693/sofiya-zaradi-protesta-sreshtu-stroezha-v-np-pirin-dvizhenieto-po-orlov-most-e-spryano.html", "text": "Заради протеста срещу строежа в НП „Пирин“ движението по Орлов мост е спряно. Това съобщиха за Агенция „Фокус“ от пресцентъра на Столична община. Част от градския транспорт се отклонява по бул. „Драган Цанков“, а останалите се отбиват по бул. „Васил Левски“.", "date": "2018.01.04", "title": "София: Заради протеста срещу строежа в НП „Пирин“ движението по Орлов мост е спряно"}
{"url": "http://www.focus-news.net/news/2018/01/04/2473694/d-r-ivanka-deleva-odbh-montana-35-proverki-sa-izvarsheni-v-dnite-okolo-kolednite-i-novogodishnite-praznitsi-v-oblastta.html", "text": "35 проверки са извършени в дните около коледните и новогодишните празници в област Монтана, каза за Радио „Фокус“ – Видин д-р Иванка Делева, началник отдел „Контрол на храните“ в Областната дирекция по безопасност на храните. Тя посочи, че са проверени 9 производствени предприятия, два склада за търговия на едро и 19 обекта за търговия на дребно. „Проверени са и 5 ресторанта. При проверките  е обърнато внимание върху сградите на проверяваните обекти, оборудването им и произхода и съхранението на хранителните продукти“, каза д-р Делева. Тя допълни, че са проверявани сроковете и условията на съхранението на храните. „Не са констатирани несъответствия по тези показатели при извършените проверки“, каза д-р Делева. Тя допълни, че служители на дирекцията са участвали и в съвместни проверки заедно с представители на ОДМВР, НАП, Комисията за защита на потребителите и Агенция „Митници“. „При съвместните проверки са инспектирани 8 обекта, като и там не открихме нарушения“, допълни д-р Делева. Тя заяви, че съвместните проверки са били координирани и добре се е работило с другите контролни органи. „След празниците продължаваме контролната си дейност, така, както е по план, проверяват се регулярно предприятия, търговски обекти, както и обекти за обществено хранене“, заяви д-р Делева.\r\nАнна ЛОЗАНОВА", "date": "2018.01.04", "title": "Д-р Иванка Делева, ОДБХ-Монтана: 35 проверки са извършени в дните около коледните и новогодишните празници в областта"}
{"url": "http://www.focus-news.net/news/2018/01/04/2473695/global-timeskitay-mezhdukoreyskite-razgovori-tryabva-da-badat-nasarcheni.html", "text": "Пхенян и Сеул подобряват отношенията си чрез предстоящите Зимни Олимпийски игри, което добавя нов елемент към силно напрегнатата ситуация на Корейския полуостров. САЩ показаха бдителност към това, но Южна Корея е щастлива, че Игрите ще бъдат проведени на спокойствие. Все пак, в Сеул са притеснени от недоволството на САЩ относно отварянето на комуникационните канали между Севера и Юга. Независимо, че Южна Корея реагира проактивно на жеста на Пхенян за намаляване на напрежението, от там добавиха, че междукорейските отношения са неразделно свързани с ядрения въпрос, пише в материал на китайското правителствено издание за международна политика Global Times.\r\nКонг Ксианю, заместник-външният министър на Китай, съвместяващ длъжността на представител на китайското правителство за Корейския полуостров, ще пътува до Сеул в петък, където ще се срещне с Ли До-хун, ръководител на делегацията на Южна Корея за шестстранните разговори. Визитата на Конг ще освети допълнителна част от мътната ситуация.\r\nСпоред изданието, настояване за денуклеаризация на Корейския полуостров, заедно с подкрепа за всички форми на диалог и контакти между Севера и Юга, ще помогне за разсейването на напрежението и трябва да бъде основната линия на поведение на международната общност към севернокорейския ядрен въпрос.\r\nТози път Пхенян пое инициативата да подобри отношенията си със Сеул. Очевидно, Ким Чен-ун иска да се освободи от тежките санкции. Ако Южна Корея успее да подобри отношенията си със Севера, защо и САЩ да не могат, както и всички други страни? Ако те могат да започнат разговори чрез спорта, дали ще успеят след това да ги продължат и в сферите на икономиката и политиката?\r\nВашингтон провежда политика тип „око за око, зъб за зъб“. Американците искат да принудят Пхенян да се откаже от ядрената си програма и да спре изпитанията на междуконтинентални балистични ракети и твърди, че това е всичко, за което се бори. Единствената тактика на Съединените американски щати по въпроса е да оказва максимален натиск над Северна Корея, дори и с цената на война.\r\nПекин трябва да подкрепи усилията на двете Кореи за разсейване на напрежението, докато не пести усилията си за подобряване на атмосферата, чрез което да създаде условия за реализирането на практика на денуклеаризация на Корейския полуостров.\r\nПревод и редакция:", "date": "2018.01.04", "title": "Global Times(Китай): Междукорейските разговори трябва да бъдат насърчени"}
{"url": "http://www.focus-news.net/news/2018/01/04/2473696/vidin-kmetat-ognyan-tsenkov-podpisa-dogovorite-po-natsionalnata-programa-za-sanirane-na-zhilishtni-sgradi-na-teritoriyata-na-obshtinata.html", "text": "Кметът Огнян Ценков и представителите на фирмите – изпълнители подписаха договорите по обществена поръчка с предмет „Изпълнение на инженеринг – проектиране, упражняване на авторски надзор на строително монтажни работи във връзка с реализацията на Националната програма за енергийна ефективност на многофамилни жилищни сгради на територията на Община Видин по четири обособени позиции” , съобщиха от пресцентъра на Общината. На подписването присъстваха, както представителите на фирмите – изпълнители, така и на сдруженията на собствениците.\r\nЗа изпълнител по първа обособена позиция – Сдружение на собствениците: „Град Видин, Община Видин, жилищен комплекс „Вида” блок 3” е  избрана фирма „КИД ПЛЮС” ЕООД. Общата стойност на договора е в размер 864 204,48 лева, а срокът за изпълнение е 210 календарни дни. По втора обособена позиция – Сдружение на собствениците: „Град Видин, Община Видин, ж.к. „Вида”, блок 5, вх.А, Б и В”,  изпълнител  е „ЕР СТРОЙ ИНЖЕНЕРИНГ“ ЕООД. Общата цена на договора е 815 214,00 лева, с включен ДДС и ще бъде изпълнен в срок от  210 календарни дни. „Кота Нула Строй“ ЕООД е избрана за изпълнител на трета обособена позиция – Сдружение на собствениците: „Град Видин, Община Видин, ж.к. „Вида”, блок 6, вх. А, Б и В”,  като договорът е на стойност 849 704,40 лева и срок за изпълнение  – 190 календарни дни. Сдружение на собствениците: „Град Видин, община Видин, ж.к. „Крум Бъчваров”, блок 5” е обособена  позиция № 4 с изпълнител „Перфетострой“ ЕООД. Общата цена на договора е 818 385,60 лева, а срокът за изпълнение е 210 календарни дни.  По изпълнение на поръчката ще бъде извършено изготвяне на технически проект (проектиране) и осъществяване на  авторски  надзор  по  време  на  изпълнение  на  строително монтажните работи на обектите.\r\nКметът на общината Огнян Ценков, представители на фирмите – изпълнители и на Сдруженията на собствениците изразиха своята увереност за реализиране на дейностите по проекта качествено и в срок. Огнян Ценков подчерта, че Националната програма за енергийна ефективност е насочена към обновяване на многофамилни жилищни сгради с основна цел да се осигурят по-добри условия на живот на гражданите, топлинен комфорт, по-високо качество на жизнената среда, намаляване разходите за отопление на домакинствата, подобрена жилищна инфраструктура и промяна в облика на града.", "date": "2018.01.04", "title": "Видин: Кметът Огнян Ценков подписа договорите по националната програма за саниране на жилищни сгради на територията на общината"}
{"url": "http://www.focus-news.net/news/2018/01/04/2473697/tass-severniyat-flot-na-rusiya-e-izpalnil-213-raketni-strelbi-prez-2017-godina.html", "text": "Северният флот на Русия е изпълнил 213 ракетни стрелби през 2017 година, две от тях на балистични ракети от подводници, съобщиха от пресслужбата на руския флот, предава ТАСС.\r\n„Изпълнени са 213 ракетни стрелби, което е с една трета повече от миналата година. Екипажите на атомните подводни крайцери на Северния флот „Юрий Долгоруки“ и „Брянск“ са изпълнили две стрелби на междуконтинентални балистични ракети с морско базиране“, заявиха от пресслужбата.\r\nПрез 2017 година, Северният флот е изпълнил общо около 4700 отчетни мероприятия по бойна подготовка, като повече от половината от тях са били бойни упражнения с практическо използване на оръжия. Проведени са 321 учения.\r\nОсвен това, екипажите на подводните крайцери на Северния флот са продължили усвояването на нови райони на плаване, включително в Северния ледовит океан.\r\nПревод и редакция:", "date": "2018.01.04", "title": "ТАСС: Северният флот на Русия е изпълнил 213 ракетни стрелби през 2017 година"}
{"url": "http://www.focus-news.net/news/2018/01/04/2473698/afp-administratsiyata-na-donald-tramp-shte-otkrie-po-golyamata-chast-ot-kraybrezhnite-vodi-na-sasht-za-dobiv-na-petrol.html", "text": "Администрацията на президента на САЩ Доналд Тръмп анонсира план в четвъртък, в който се предвижда откриване на по-голямата част от крайбрежните води на страната за проучване и добив на петрол, предава AFP.\r\nСлужебни лица от Министерството на вътрешните работи на САЩ заявиха, че проекторешението предвижда да се раздадат 47 концесии през следващите пет години, което е чувствително увеличение от бройката на лицензите, раздадени по времето на президента Барак Обама.\r\nПревод и редакция:", "date": "2018.01.04", "title": "AFP: Администрацията на Доналд Тръмп ще открие по-голямата част от крайбрежните води на САЩ за добив на петрол"}
{"url": "http://www.focus-news.net/news/2018/01/04/2473699/sofiya-otbelyaza-140-godini-ot-osvobozhdenieto-si-ot-tursko-robstvo-obzor.html", "text": "София отбеляза 140 години от Освобождението си от турско робство. Около 14.00 часа на 4 януари 1878 година в града влизат първите руски части. В катедралната църква „Света Неделя” е отслужен тържествен молебен в присъствието на генерал Гурко - традиция, която се повтаря всяка година. В храм „Света Неделя” негово светейшество Българският патриарх и Софийски митрополит Неофит отслужи Благодарствен молебен, а след това от храма тръгна литийно шествие, което завърши с поднасяне на цветя и венци пред паметниците на Генерал Гурко и Цар Освободител. Малко по-късно пред паметника на Българския опълченец се проведе литературно-музикална програма. Там бяха поднесени венци и цветя.\r\nВ празничното си слово патриарх Неофит заяви, че всяка година, в първите дни на Новолетието, нашата красива столица и престолен град София отбелязва едно от най-паметните събития в своята хилядолетна и изпълнена с превратности история - освобождението си от вековното иноверно иго и полагане началото на своя нов, обновен и свободен живот. По думите на патриарх Неофит Освобождението на София е органична част от голямата победа на руската армия, започнала още с Плевенската епопея от декември 1877 г. и достигнала своето увенчаване на 3 март 1878 г. с победния край на войната за Освобождението на цяла България. „Ето защо в този паметен ден не само софиянци, но и всички православни българи отново свеждаме чела пред подвига на стотиците и хиляди свидни жертви: руски, български, финландски, румънски, беларуски, украински и други воини, дали живота си за свободата, на която продължаваме да се радваме и днес“, добави патриарх Неофит. „Честита и от Бога благословена годишнина от Освобождението на обичния ни столичен град“, пожела още българският патриарх. \r\nСтоличният кмет Йорданка Фандъкова коментира пред журналисти, че преди 140 години София е била освободена от смели хора, воювали за свободата, а сега остава ние да я пазим и развиваме града. Фандъкова честити празника на всички софиянци. \r\nЗаместник-кметът на София д-р Тодор Чобанов допълни пред журналисти, че това е един от най-светлите дни в историята на града. По думите му София живее в деветото си хилядолетие и в нейната наистина изключително дълга и богата история има няколко особено светли мига. „Това е този миг – на Свободата след V века чужда власт след много страдания и тежки моменти в нейната история. Точно преди Рождество, на 23 декември по стар стил, на 4 януари нов стил, преди 140 години, нашият град е освободен. Като по чудо не го застига съдбата, която са му планирали – да бъде опустошен и опожарен. Софийските първенци, които са били арестувани, не са били депортирани. Днес празнуваме тази свобода и този дар, който градът ни е получил. За да бъде достоен за него, приготвили сме много богата програма, която включва както традиционно шествие, започващо от мястото, където преди 140 години е отслужен този благодарствен молебен“, разказа Чобанов. Той посочи, че денят ще бъде отпразнуван още с откриване в Столична Община на изложба, посветена на Руско-турската война и Освобождението на България. По думите му Освобождението на София е изключително военно чудо. \r\nВ приветственото си слово пред паметника на Българския опълченец той заяви, че София – българската столица, расте, но не старее. По думите му през зимата на 1877 г. османските отряди отстъпват в безпорядък, активно подпомагани от стотици българи, частите на западния отряд на ген. Гурко успяват да преминат проходите на Стара планина в условията на невероятно тежка зима. \r\nИзвънредният и пълномощен посланик на Руската Федерация в България Н. пр. Анатолий Макаров призова в приветственото си слово вечно да живее руско-българското приятелство. „За мен е голяма чест да представям Русия на днешните тържества, посветени на 140-годишнината от Освобождението на град София от османското иго. Събитията от преди 140 години не са били подарък, а заслуга – резултат от дълга и кръвопролитна борба за свобода, за правото на България сама да определя своята съдба. Тази борба не би била възможна както без българските будители и опълченци, така и без самоотвержените руски войни, поставили на карта най-скъпото си – живота си заради бъдещето на братския български народ“, заяви Макаров. По думите му днес понякога може да се чуе, че не бива да се живее с миналото, че е крайно време да се зареже благодарността към руските освободители и да се премине към новите идеали. „Но какво би представлявала съвременна България, ако не бяха решителните действия на император Александър II? Нали въпреки масовите настроения в полза на поробените славянски народи, ходили из Европа през 17-те години на 19 век, само руската империя намира смелостта да провъзгласи открита война срещу Османската империя. Тази война е била благородна и съзидателна, а победата в нея е станала наша обща“, допълни той. Според него да помним подвига на нашите предци не означава да живеем с миналото, а да бъдем благодарни потомци, достойни за свободата и щастието, извоювани с цената на многохилядни жертви. „Нека да бъдем грижливи към нашата обща история, скъпи приятели. Нека всяка година пред този монумент се събират хора, за да почетат паметта на загиналите войници“, каза още Анатолий Макаров.\r\nЧествания по повод 140-годишнината от Освобождението на София от турско робство бяха организирани и от Столичната градска организация на АБВ и АБВ – Младежи, в сътрудничество с Национален съюз „Единение”. В черквата „Св. ап. Андрей Първозвани” в столичния квартал „Банишора” се проведоха молебен и кратка беседа, посветена на историческите събития, свързани с освобождаването на София. \r\nОт 11.30 часа започна литийно шествие до Паметника на опълченците, намиращ се на ул. „Пиротска” №76 до православен храм „Св. Николай Софийски”. Там бяха поднесени венци и цветя, а слово произнесе полковник Георги Маринов – председател на Национален съюз „Единение”. Мероприятието протече с почетен караул от членовете на Национален съюз „Единение” пред Паметника на опълченците, които бяха облечени в автентични униформи и оръжия от периода на Освобождението на България от османско иго. Бяха изложени реплики на бойни знамена, сред които и на Самарското знаме. \r\nЛюба АЛЕКСИЕВА", "date": "2018.01.04", "title": "София отбеляза 140 години от Освобождението си от турско робство (ОБЗОР)"}
{"url": "http://www.focus-news.net/news/2018/01/04/2473700/vidin-potushen-e-pozharat-v-blizost-do-grobishtniya-park-na-grad-dunavtsi.html", "text": "Пожарът в близост до гробищния парк на Дунавци е загасен, каза за Радио „Фокус“ – Видин Димо Скорчев, кмет на града. Той посочи, че в потушаването на пожара е участвал един автомобил на РСПБЗН-Видин. „Пожарът не е засегнал гробищния парк, огънят е обхванал сухи треви в площи, намиращи се срещу него. Според мен се касае за умишлено запалване“, каза Скорчев. Той допълни, че времето не е толкова сухо и горещо, за да избухне огън от запалена цигара или от искра от автомобил. Няма пострадали хора от пожара, не е засегнато и имущество. \r\nАнна ЛОЗАНОВА", "date": "2018.01.04", "title": "Видин: Потушен е пожарът в близост до гробищния парк на град Дунавци"}
{"url": "http://www.focus-news.net/news/2018/01/04/2473701/telmamakedoniya-generalniyat-sekretar-na-nato-shte-bade-v-skopie-na-17-i-18-yanuari.html", "text": "Генералният секретар на НАТО Йенс Столтенберг ще пристигне на посещение в Скопие на 17 и 18 януари, предава скопският телевизионен канал „Телма“, като се позовава на източници от македонския парламент.\r\nДомакин на Столтенберг ще бъде премиерът на Македония Зоран Заев, но генералният секретар ще се срещне с редица други високопоставени политици.\r\nТова ще бъде първото посещение на генерален секретар на Алианса в Македония от три години.\r\nПрез май 2014-а година, на визита в страната беше тогавашният ръководител на НАТО Андерс Фог Расмусен. \r\nПосещението на Столтенберг идва в ключов момент за Македония, когато се интензифицира диалога за решаване на спора за името, което е и условие за влизане на Скопие в НАТО.\r\nПревод и редакция:", "date": "2018.01.04", "title": "„Телма“(Македония): Генералният секретар на НАТО ще бъде в Скопие на 17 и 18 януари"}
{"url": "http://www.focus-news.net/news/2018/01/04/2473702/sofiya-vazstanoveno-e-dvizhenieto-na-orlov-most.html", "text": "Възстановено е движението на Орлов мост. Това съобщиха за Агенция \"Фокус\" от пресцентъра на Столична община. По-рано движението бе блокирано от десетки протестиращи, които са против изграждането на втора кабинкова линия в Банско и строежа в НП \"Пирин\".", "date": "2018.01.04", "title": "София: Възстановено е движението на Орлов мост"}
{"url": "http://www.focus-news.net/news/2018/01/04/2473703/oblastniyat-upravitel-na-kardzhali-nikola-chanev-za-chestta-na-edin-grad.html", "text": "С публикация в профила си в социалната мрежа „Фейсбук“ областният управител на Кърджали Никола Чанев отговори на кмета на града Хасан Азис във връзка с негова позиция относно предстоящия празник Богоявление.\r\nПоводът за репликите е, че кръста в река Арда на Йордановден ще хвърли пловдивският митрополит Николай, а не отец Петър Гарена. Отецът всяка година избира различен и иновативен начин за хвърлянето на кръста. \r\nАгенция „Фокус“ публикува и двете позиции:", "date": "2018.01.04", "title": "Областният управител на Кърджали Никола Чанев: За честта на един град"}
{"url": "http://www.focus-news.net/news/2018/01/04/2473343/pregled-na-osnovnite-temi-svetovniya-pechat-agentsiya-fokus.html", "text": "Според водача на демократите в Сената на САЩ Чарлз Шумър президентът Доналд Тръмп вреди на „моралния авторитет“ на страната и я представя зле пред света, пише  The Hill.\r\n„През последната година Тръмп, за жалост, пропилява моралния ни авторитет що се отнася до президентството на САЩ“, заяви Шумър. Той допълни, че „моралният авторитет“ позволява на САЩ „да носят светлина на света“, но „той залязва при водачеството на Тръмп, при това бързо“. \r\n„Начинът по който той води външната политика на страната от профила си в социалната мрежа „Туитър“ вреди сериозно на страната. Където имаме сериозни въпроси за решаване в чужбина, той изглежда готов да се намеси с мъжкарски хвалби и войнствени заплахи, които не ни водят наникъде“, убеден е сенаторът от щата Ню Йорк. \r\n***\r\n Когато беше главен редактор на крайнодесния портал Breitbart, Стив Банън разпали гнева на популистите, което помогна на Доналд Тръмп да спечели номинацията на Републиканската партия за президентските избори в САЩ през 2016 година. Като главен съветник на президентската кампания, Банън превърна тази енергия в послание, което беше в основата на победата над кандидата на демократите Хилъри Клинтън. Накрая, когато Банън стана главен стратег на Белия Дом, той превърна своя популизъм в политическа стратегия, пише американското издание Washington Examiner.\r\nНо Банън беше задминат от популистите, които създаде. В скорошно интервю, той обвини сина на президента в държавна измяна, защото се е срещал с руснаци по време на президентската кампания – твърдение, което привържениците на Тръмп, които съветникът му създаде, никога не биха приели.\r\n„Дори и да смятате, че това не е измяна, не е непатриотично, или изобщо, не е нещо лошо, а аз си мисля, че всичко това е така, трябва да звъннете на ФБР незабавно“, е заявил Банън.\r\nПокажете този цитат на по-голямата част от привържениците на Тръмп и те ще ви изкрещят, че това са фалшиви новини. Ако скриете името на този, който го е казал, същите може и да го обявят за идиот. Спектърът на различните реакции е безкраен, но най-честата ще е отхвърляне на твърдението, без да бъдат оценени фактите, на които е основано то, последвано от незабавна атака срещу автора му.\r\nИзводът на Джон Кормак от списание Weekly Standard, е че „пристрастието е направило средния Републиканец по-голям привърженик на Доналд Тръмп, дори от Стив Банън. На всичкото отгоре, той не трябва да вини никой друг, освен себе си. Той е откърмил чудовището и го е отгледал, много преди настоящият президент да влезе в политиката“.\r\nА сега, когато Банън е изпуснал контрола над своето творение, то обикаля гладно и е готово да изяде самия него, пишат в заключение от изданието.\r\n***\r\n Министърът на външните работи на Турция Мевлют Чавушоглу проведе среща с репортери в Анкара за насоките на външната политика на страната през 2018-а година, в рамките на която засегна широк спектър от теми, включително конфликта в Сирия, връзките с Европейския Съюз и САЩ, както и протестите в Иран, пише турското издание Daily Sabah.\r\nТой подчерта, че Турция е твърдо против участието на терористични организации на мирните преговори за Сирия в руския черноморски курорт Сочи, заявявайки, че кюрдските „Сили за самоотбрана“(YPG/PYD), свързани с „Работническата партия на Кюрдистан“(ПКК), включена в списъка на терористичните организации на Турция, не са легитимен представител на кюрдите, които могат да бъдат представлявани от други организации.\r\n„След операцията „Щита на Ефрат“, около 100 хиляди сирийски араби се завърнаха (от Сирия в Турция). Но, въпреки че PYD контролират една четвърт от територията на Сирия, 300 хиляди кюрди  в Турция не могат да се завърнат, защото те дискриминират дори собствените си сънародници“, заяви Чавушоглу.\r\nОсвен това, той съобщи, че Иран подкрепя турската позиция по въпроса, както и Русия, която е потвърдила, че „Силите за самоотбрана“ няма да бъдат поканени на преговорите в Сочи.\r\nЧавушоглу подчерта, че резолюция 2254 на Съвета за сигурност на ООН трябва да бъде приложена за постигането на разрешение на сирийската криза.\r\nОтговаряйки на съответстващ въпрос на журналистите, турският външен министър заяви, че „между Русия и САЩ има състезание кой да използва кюрдските „Сили за самоотбрана“ в Сирия“, но „Москва е по-близо до турската позиция по въпроса“ и я разбира.Отношенията със САЩ\r\nЧавушоглу коментира и обтегнатите отношения със съюзниците си в рамките на НАТО – САЩ. Той отправи критики към политиката на Вашингтон по няколко въпроса, но най-вече за присъствието на ислямския проповедник Фетуллах Гюлен в страната.\r\nТой посочи, че САЩ не са предприели мерки срещу организацията на Гюлен и добави, че подобрението на двустранните отношения зависи изцяло от ходовете на американската администрация.\r\n„Няма нужда да представяме доказателства на САЩ ( за вината и екстрадицията на Гюлен). Те знаят много по-добре от нас кой и как е участвал в опита за преврат, вдъхновен от Вашингтон“.\r\n***\r\nНорвегия преустанови износа на оръжия и боеприпаси за Обединените арабски емирства (ОАЕ), съобщава американското издание The Washington Post. \r\nВ Осло са категорични, че решението им е „израз на строга предпазна линия“ и се основава на „цялостна оценка на ситуацията в Йемен“, където водената от Саудитска Арабия регионална коалиция, в която участват и ОАЕ, вече трета година воюват с шиитските бунтовници.\r\nМинистърът на външните работи Ине Ериксен Сорейде подчерта, че правителството на скандинавската страна не разполага с информация за използването на норвежки оръжия във военните действия в Йемен, но сподели „голямата загриженост“ на Осло по повод хуманитарната ситуация в близкоизточната държава. \r\nСорейде припомни, че през 2010 г. Норвегия разреши продажба на оръжия и боеприпаси на ОАЕ.", "date": "2018.01.04", "title": "Преглед на основните теми световния  печат (Агенция \"Фокус\")"}
{"url": "http://www.focus-news.net/news/2018/01/04/2473345/predstoyashti-sabitiya-v-stranata-za-4-yanuari-agentsiya-fokus.html", "text": "София. От 09.30 часа 2-ри състав на Специализирания наказателен съд ще заседава по делото срещу Емил М., Лазари Л. и др., на които са повдигнати обвинения за убийство по чл.115 чл.116 НК. *** София. От 10.00 часа в храм „Света Неделя” ще бъда отслужен благодарствен молебен по повод 140 години от Освобождението на София. От 10.30 часа от храма ще тръгне литийно шествие, което ще завърши с поднасяне на цветя и венци пред паметниците на Генерал Гурко и Цар Освободител. От 11.00 часа пред паметника на Българския опълченец ще започне литературно-музикална програма и ще бъдат поднесени венци и цветя. *** София. От 11.30 часа, в техническия пункт на отдел „Пътна полиция“ – СДВР (ул. „Лъчезар Станчев“ №4) ще бъдат представени уредите за проверка на отработените газове от моторни превозни средства при извършване на регистрация и текущ контрол. На представянето ще присъстват министърът на околната среда и водите Нено Димов и кметът на София Йорданка Фандъкова. *** София. От 14.00 часа 7-и състав на на Специализирания наказателен съд ще заседава по делото срещу Цветомил П., на когото е повдигнато обвинение за организиране и ръководене на организирана престъпна група. *** София. От 18.30 часа от паметника на Алеко Константинов на кръстовището на бул. „Витоша“ и бул. „Патриарх Евтимий“ ще тръгне протестно шествие организирано от WWF България срещу незаконното решение за строителство в Национален парк Пирин. *** Банско. От 18.00 часа с на сцената на читалище „Никола Й. Вапцаров”, балетната трупа на Варненска опера, заедно с гостуващи солисти от Кремълския балет в Москва, ще открият тридневен балетен фестивал с балетната постановка „Лешникотрошачката“ от Пьотр И. Чайковски. *** Бургас. От 18.30 часа от Часовника ще тръгне протестно шествие организирано от WWF България срещу незаконното решение за строителство в Национален парк Пирин. *** Варна. От 18.30 часа пред сградата на Общината ще тръгне протестно шествие организирано от WWF България срещу незаконното решение за строителство в Национален парк Пирин. *** Велико Търново. От 10.30 часа в Голямата зала на Община Велико Търново ще се проведе обществено обсъждане на проекта за Бюджет ‘2018. *** Велико Търново. От 13.00 часа в залата за пресконференции на стадион „Ивайло“ ръководството на „Етър“ ще обяви решенията по всички въпроси, касаещи бъдещето на клуба. *** Велико Търново. От 17.00 часа от площад „Майка България“ ще тръгне протестно шествие организирано от WWF България срещу незаконното решение за строителство в Национален парк Пирин. *** Дупница. От 17.30 часа от площад „Свобода“ ще тръгне протестно шествие организирано от WWF България срещу незаконното решение за строителство в Национален парк Пирин. *** Кюстендил. От 17.30 часа в залата на Община Кюстендил ще се проведе обществено обсъждане на бюджета за 2018 година. *** Дупница. От 18.00 часа на площад „Свобода” се организира протест с искане за отмяна на решението на Министерски съвет за промяна плана за управление на Национален парк \"Пирин\". *** Плевен. От 11.00 часа в Регионалния пресклуб на БТА ще се проведе пресконференция на Тодор Памукчиев. *** Пловдив. От 10.00 часа в седалището на МАЖ в Пловдив, на ул. „Фр. Ж. Кюри“ No 9, ще се отдаде на почит пред военните кореспонденти, отразявали Руско-турската война (1877-1878). *** Пловдив. От 18.30 часа от площад „Стефан Стамболов“ ще тръгне протестно шествие организирано от WWF България срещу незаконното решение за строителство в Национален парк Пирин. *** Русе. От 11.00 часа ще бъде направено дарение на екологични дървени брикети на Пенсионерски клуб №3. На съпътстващата пресконференция, на място, ще присъстват директорът на дирекция \"Здравни и социални дейности\" Мариела Личева, изпълнителният директор на фирма „ГОРАИНВЕСТ“ АД Валентин Новаков и Йордан Драшков - председател на пенсионерския клуб, който се намира на адрес \"Сърнена гора\" №37  *** Русе. От 18.00 часа от Халите ще тръгне протестно шествие организирано от WWF България срещу незаконното решение за строителство в Национален парк Пирин. *** Свищов. От 18.15 часа пред беседката в градската градина ще тръгне протестно шествие организирано от WWF България срещу незаконното решение за строителство в Национален парк Пирин. *** Свиленград. От 17.30 часа от Пощата ще тръгне протестно шествие организирано от WWF България срещу незаконното решение за строителство в Национален парк Пирин. *** Симитли. От 18.30 часа Сдружение „Бъдеще за община Банско“ организира протест на главен път Е-79 на разклона на Симитли срещу продължаващия екологичен рекет в страната. *** Стара Загора. От 18.00 часа от мемориален комплекс „Бранителите на Стара Загора“ ще тръгне протестно шествие организирано от WWF България срещу незаконното решение за строителство в Национален парк Пирин ", "date": "2018.01.04", "title": "Предстоящи събития в страната за 4 януари (Агенция „Фокус“)"}
{"url": "http://www.focus-news.net/news/2018/01/04/2473346/zerkalo-nedeli-ukrayna-prezidentat-na-balgariya-nalozhi-veto-varhu-antikoruptsionniya-zakon-zaradi-nedostatachnata-mu-strogost.html", "text": "Президентът на България наложи вето върху приетия от парламента закон за  борба срещу корупцията, определяйки го за недостатъчно строг по отношение със замесените с корупция, предава „Зеркало недели“.\r\nСпоред президента законът не може да осигури защитата на гражданите, разобличаващи замесените с корупция. Радев изрази увереност, че това на свой ред ще поощри организираната престъпност да сплашва и да се саморазправя с разобличителите. \r\nПарламентът може да преодолее президентското вето, повторно разглеждайки законопроекта и гласувайки за него с абсолютно мнозинство гласове. \r\nНа 1 януари 2018 г. България пое председателството на Съвета на ЕС. Партньорите ѝ в Съюза нееднократно я критикуваха заради нейната неспособност да се бори с корупцията и да реформира съдебната си система. \r\nПрез октомври президентът на България Румен Радев заяви, че санкциите срещу Русия носят икономически вреди за страните от Европа. На свой ред министър-председателят Бойко Борисов заяви, че по време на председателството в Съвета на ЕС страната му ще се стреми към отмяна на антируските санкции, но по-късно заедно с другите лидери на страните членки на Съюза подкрепи продължаването на санкциите до края на 2017 г. Виктор Турмаков", "date": "2018.01.04", "title": "„Зеркало недели“ (Украйна): Президентът на България наложи вето върху антикорупционния закон заради недостатъчната му строгост"}
{"url": "http://www.focus-news.net/news/2018/01/04/2473347/hizbulla-voynata-v-siriya-shte-priklyuchi-sled-edna-dve-godini.html", "text": "Лидерът на подкрепяното от Иран ливанско шиитско движение „Хизбулла“ Сайед Хасан Насрала заяви, че сирийската война, която се води вече седма година, ще приключи най-много до една-две години, предава  Reuters.\r\nНасрала също така заяви, че ударите на израелската армия срещу позициите на „Хизбулла“ в Сирия няма да предотвратят достигането на въоръжение до групировката. \r\n„Хизбулла“ и други подкрепяни от Иран движения подкрепят сирийския президент Башар Асад в избухналия през 2011 г. конфликт. Виктор Турмаков", "date": "2018.01.04", "title": "„Хизбулла“ : Войната в Сирия ще приключи след една-две години"}
{"url": "http://www.focus-news.net/news/2018/01/04/2473348/prianru-bansko-e-nay-dostapniyat-planinski-kurort-a-balgariya-edna-ot-nay-populyarnite-strani-za-zakupuvane-na-nedvizhimo-imushtestvo-za-rusnatsite.html", "text": "Банско е най-достъпният планински курорт за руснаците, както и един от най-популярните, както за ски, така и за покупка на недвижимо имущество. Затова и новината за отстъпките в местните квартири до 50-60% очаквано предизвика голям резонанс. Основаната причина за рязкото понижаване на цените е разпродажбата на недвижимото имущество на британските домовладелци, предава  Prian.ru.\r\nНеотдавна британците масово разпродадоха недвижимото си имущество в България. Днес новата тенденция засяга Банско и всичко това заради Брекзит и снижаването на курса на лирата. Предприемчивите рускоезични клиенти трябва да уловят момента и да купуват сега – все пак е известно, че отстъпките не са вечни. \r\nБългария е сред трите най-популярни страни за руснаците, купуващи недвижимо имущество. Затова и новините за недвижимото имущество в страната винаги предизвикват интерес. Но тук случаят е особен – в балканската държава, оказва се, почти всеки трети дом и квартира са празни. \r\nБлизо 1,2 млн. жилища в България остават необитаеми. Експертите едногласно говорят за „синдрома на тъмния прозорец“ – растящия брой нови домове и квартири, които не се продават. Получава се, че руските купувачи са чакани с отворени обятия. А засега за курортната недвижимост с руснаците започнаха да си съперничат самите местни жители.  Виктор Турмаков", "date": "2018.01.04", "title": "Prian.ru: Банско е най-достъпният планински курорт, а България една от най-популярните страни за закупуване на недвижимо имущество за руснаците"}
{"url": "http://www.focus-news.net/news/2018/01/04/2473349/vesti-ukrayna-balgariya-e-sred-pette-darzhavi-v-evropa-koito-sa-nay-populyarni-za-zakupuvane-na-nedvizhimo-imushtestvo.html", "text": "Ако сте решили да се снабдите с недвижимо имущество зад границата, то най-евтиното в Европа може да се придобие в България, Естония, Латвия, Черна гора и Испания, предава украинската медия “Вести“.\r\nЗа последното десетилетие покупката на недвижимо имущество в европейските държави стана популярна за украинците. Това е свързано с факта, че инвеститорите по целия свят търсят начин за влагане на средства. Преимуществено купуват квартири и къщи. Купуването на евтино недвижимо имущество в Европа може да стане и инвестиция. \r\nНай-евтино жилище в Европа може да се купи в България. Средната стойност на квадратен метър е не повече от 500 евро, а средната цена на сделката е 25-40 хил. евро. Но има и по-евтини варианти, например в курорта „Слънчев бряг“. Тук квартира от 32 кв. м. струва до 8000 евро. Апартаментите в Несебър и в Поморие достигат до около 15 хил. евро.  Виктор Турмаков", "date": "2018.01.04", "title": "„Вести“ (Украйна): България е сред петте държави в Европа, които са  най-популярни за закупуване на недвижимо имущество"}
{"url": "http://www.focus-news.net/news/2018/01/04/2473350/balgariya-komentari-v-svetovnite-medii-agentsiya-fokus.html", "text": "Ако сте решили да се снабдите с недвижимо имущество зад границата, то най-евтиното в Европа може да се придобие в България, Естония, Латвия, Черна гора и Испания, предава украинската медия “Вести“.\r\nЗа последното десетилетие покупката на недвижимо имущество в европейските държави стана популярна за украинците. Това е свързано с факта, че инвеститорите по целия свят търсят начин за влагане на средства. Преимуществено купуват квартири и къщи. Купуването на евтино недвижимо имущество в Европа може да стане и инвестиция. \r\nНай-евтино жилище в Европа може да се купи в България. Средната стойност на квадратен метър е н повече от 500 евро, а средната цена на сделката е 25-40 хил. евро. Но има и по-евтини варианти, например в курорта „Слънчев бряг“. Тук квартира от 32 кв. м. струва до 8000 евро. Апартаментите в Несебър и в Поморие достигат до около 15 хил. евро. \r\n***\r\nБанско е най-достъпният планински курорт за руснаците, както един от най-популярните, както за ски, така и за покупка на недвижимо имущество. Затова и новината за отстъпките в местните квартири до 50-60% очаквано предизвика голям резонанс. Основаната причина за рязкото понижаване на цените е разпродажбата на недвижимото имущество на британските домовладелци, предава  Prian.ru.\r\nНеотдавна британците масово разпродадоха недвижимото си имущество в България. Днес новата тенденция засяга Банско и всичко това заради Брекзит и снижаването на курса на лирата. Предприемчивите рускоезични клиенти трябва да уловят момента и да купуват сега – все пак е известно, че отстъпките не са вечни. \r\nБългария е сред трите най-популярни страни за руснаците, купуващи недвижимо имущество. Затова и новините за недвижимото имущество в страната винаги предизвикват интерес. Но тук случаят е особен – в балканската държава, оказва се, почти всеки трети дом и квартира са празни. \r\nБлизо 1,2 млн. жилища в България остават необитаеми. Експертите едногласно говорят за „синдрома на тъмния прозорец“ – растящия брой нови домове и квартири, които не се продават. Получава се, че руските купувачи са чакани с отворени обятия. А засега за курортната недвижимост с руснаците започнаха да си съперничат самите местни жители. \r\n***\r\n Президентът на България наложи вето върху приетия от парламента закон за  борба срещу корупцията, определяйки го за недостатъчно строг по отношение със замесените с корупция, предава „Зеркало недели“.\r\nСпоред президента законът не може да осигури защитата на гражданите, разобличаващи замесените с корупция. Радев изрази увереност, че това на свой ред ще поощри организираната престъпност да сплашва и да се саморазправя с разобличителите. \r\nПарламентът може да преодолее президентското вето, повторно разглеждайки законопроекта и гласувайки за него с абсолютно мнозинство гласове. \r\nНа 1 януари 2018 г. България пое председателството на Съвета на ЕС. Партньорите ѝ в Съюза нееднократно я критикуваха заради нейната неспособност да се бори с корупцията и да реформира съдебната си система. \r\nПрез октомври президентът на България Румен Радев заяви, че санкциите срещу Русия носят икономически вреди за страните от Европа. На свой ред министър-председателят Бойко Борисов заяви, че по време на председателството в Съвета на ЕС страната му ще се стреми към отмяна на антируските санкции, но по-късно заедно с другите лидери на страните членки на съюза подкрепи продължаването на санкциите до края на 2017 г.\r\n*** Президентът на Украйна Петро Порошенко поздрави България за началото на първото ѝ председателство в Съвета на ЕС, предава „Зеркало Недели“.\r\n„Поздравявам нашия надежден партньор България с началото на първото в историята на страната председателство в Съвета на Европейския съюз“, заяви Порошенко от профила си в социалната мрежа „Фейсбук“. Той допълни, че разчита, че по време на председателството на България Украйна ще задълбочи своята европейска интеграция.\r\n„Очаквам прогрес в нашия амбициозен дневен ред: задълбочаването на политическата асоциация и икономическата интеграция на Украйна с ЕС, а също таза засилване на подкрепата на ЕС към възстановяването на териториалната цялост на Украйна“, допълни президентът. \r\nНа 1 януари България за първи път, откакто влезе в ЕС, поема председателството в Съвета на ЕС. През втората половина на 2017 г. начело на Съвета бе Естония. За свои главни задачи България смята поддръжката на сигурността, стабилността и солидарността на Европа. \r\n***\r\nПрезидентът на България наложи вето във вторник на антикорупционен закон, поискан от Европейската комисия, на основание, че той е неефективен, пише електронното издание The Brussels Times.\r\n“Вярвам, че приетият закон не създава адекватна законова база за борба с корупцията и дори я затруднява“, заяви президентът само ден, след като България пое ротационното председателство на Съвета на ЕС.\r\nСпоред Transperancy International, България, най-бедната страна-членка на Съюза с най-високи нива на корупция, не е успяла да се справи с проблемите си през последните пет години. \r\nСпоред новия закон, във връзка с препоръките на Европейската комисия, трябва да бъде създадена единна антикорупционна агенция, която да замени съществуващите в момента няколко на брой институции, които според Брюксел, не постигат нужните резултати.\r\nПрезидентът Радев обаче постави под въпрос организацията и независимостта на новата агенция и подчерта, че тя не гарантира защитата на лицата, подаващи сигнали за корупция.\r\n***\r\n Ако Македония изпусне шанса да започне преговори за присъединяване към Европейския съюз и НАТО през 2018 г., то тогава ще трябва да се прости в дългосрочен план с възможността за разговори, коментира скопската електронна медия „Плюс Инфо“, като се позовава на мнения на експерти.\r\nНовата година е голямо предизвикателство за България, тъй като от първия ден на януари тя пое председателството на Съвета на ЕС за срок от шест месеца. Както твърдят експерти по външна политика, новата позиция на България може да бъде от решаващо значение за бъдещето на Македония, а според декларираните ангажименти и предприетите стъпки на София, председателството трябва да бъде нова възможност за евроатлантическата интеграция на Македония и за окончателно извървяване на трънливия път, който ще отведе югозападната ни съседка пред вратите на ЕС и НАТО. \r\nМакедонският вицепремиер по европейските въпроси Буяр Османи прогнозира, че страната ще получи дата за преговори през юни, но местните политически експерти предупреждават, че ако Македония не се възползва от шанса през първата половина на годината, тогава трябва в дългосрочен план да се прости от евентуални нови преговори за присъединяване в двете международни организации.\r\nБългария за първи път ще председателства Съвета на ЕС в периода от 1 януари до 30 юни 2018 г., а в официалната програма за председателство е посочено, че страната ще се стреми към постигане на реални резултати, следвайки принципите на прозрачност и отчетност.\r\n***\r\nБългария пое председателството на Съвета на Европейския съюз на 1 януари 2018 г. без действащ всеобхватен антикорупционен закон, коментира електронното издание Der Standard в редакцията си за Германия.\r\nДържавният глава на страната Румен Радев наложи вето на закона, опасявайки се, че той няма да бъде ефективен в борбата срещу корупцията и че може да доведе до политически злоупотреби. \r\nЕдинадесет години след присъединяването си към Общността, България е една от най-корумпираните държави в международната организация. За разлика от съседна Румъния, до този момент нито един високопоставен политик не е осъден за корупция в България.\r\nЗаконът за борба с корупцията беше приет едва в края на 2017 г. Той предвижда създаването на централизиран орган за борба с корупцията, който ще има правомощия да конфискува незаконно придобито имущество. \r\nНаскоро Европейската комисия потвърди напредъка на България в борбата с корупцията, но напомни на София, че е необходимо да предприеме допълнителни действия за справянето с проблема.\r\n***", "date": "2018.01.04", "title": "България - коментари в световните медии (Агенция \"Фокус\")"}
{"url": "http://www.focus-news.net/news/2018/01/04/2473351/istanbulskata-konventsiya-vliza-v-parlamenta-obzor.html", "text": "Правителството предлага на Народното събрание да ратифицира Конвенцията на Съвета на Европа за превенция и борба с насилието на жени и домашното насилие, или т. нар. Истанбулска конвенция, като една от мерките в одобрената Национална програма за превенция и защита от домашното насилие за 2017-2018 г. Това обяви заместник министър-председателят по правосъдната реформа и министър на външните работи Екатерина Захариева след първото правителствено заседание за годината. Конвенцията, подписана от страната ни през март миналата година, за първи път въвежда определение за пол и полова идентичност, независими от биологичния пол на лицето. Тя дава дефиниция на понятието \"пол\" като \"социално изградени роли, поведения, дейности и характеристики, които определено общество смята за подходящи за жените и за мъжете\". Заложените от Конвенцията текстове провокираха ВМРО в края на миналата година да излязат с позиция против нея, мотивирайки се, че тя „насърчава изучаване на нестереотипни роли на пола като хомосексуализъм, травестизъм и др. подобни, и то на всички образователни нива – от детската градина до университетите. Според ВМРО на практика тя дава възможност за узаконяване на еднополовите бракове – \"ако един от двамата брачни партньори при законно сключен брак смени своя пол, автоматично според Истанбулската конвенция се създава еднополово „семейство“, а както е известно, българската Конституция признава пол от мъж и жена и семейство от мъж и жена\". В тази връзка вицепремиерът Захариева подчерта след приемането на решението на Министерския съвет, че ратификацията на Истанбулската конвенция няма да доведе до промяна в Конституцията или задължение България да разреши еднополовите бракове. Вицепремиерът Захариева припомни, че тази конвенция беше подписана от страната преди година и от тогава работна група с участието на много министерства и неправителствени организации е обсъждала текстовете й. По думите й нейната цел е от най-ранна възраст да се възпитава толерантност и зачитане на равенството на половете. „Тя цели и защита от най-ранна възраст на всякакви форми на насилие върху жени и момичета, както и въвеждането на мерки, които всяка една държава трябва да приеме, като незабавно извеждане от семейството и психологическа помощ“, обясни още Захариева. По отношение на притесненията на Обединени патриоти, че с Конвенцията в България ще бъде признато съществуването на трети пол, тя подчерта, че са проведени обсъждания с коалиционните им партньори и се надява техните съмнения да бъдат изчистени до гласуването на ратификацията в парламента. По думите й с приемането на Конвенцията страната ни ще бъде поставена сред демократичните държави, които уважават равенството на половете и излизат от стереотипите, че една жена може да бъде подлагана на насилие само защото се е родила жена. Министър Захариева отбеляза още, че Конвенцията е подписана от всички държави в ЕС, но за момента е ратифицирана в 17 от тях. По думите й процедурите но въвеждането на документа са дълги точно, защото трябва да се направи анализ дали не противоречат на Конституция. \"Ние считаме, че не противоречи и точно за това я предлагаме на ратификация“, посочи Захариева. „В Истанбулската конвенция има много ясно определение за пол. Целта й е да се разчупи стереотипа и за жените, и за мъжете. Тя не въвежда нещо, което го нямаме в момента в нашето законодателството, но извежда задълженията на държавата и на цялото общество в по-високо ниво, тоест по-високо ниво на образование и на защита“, посочи още вицепремиерът Захариева. Малко след това и министър-председателят Валери Симеонов коментира темата, като подчерта, че 8 от министрите са гласували против предложението за ратификация на Истанбулската конвенция. „Не става въпрос за някакво политическо противопоставяне. Става въпрос за позиция, която са взели. Всеки взима позиция с оглед на своята компетентност и своето убеждение. Не само Обединени патриоти, 8 човека от министрите гласуваха против. Мисля, че това е нормален начин за взимане на решение. Мнозинството взима решение, така е и в Народното събрание. Дали ни харесва или не ни харесва – това е“, коментира Симеонов. На въпрос дали наистина има опасност у нас да бъде признат третия пол Симеонов отговори: „Мисля, че не трябва да се влиза в детайли, след като сме изразили една позиция, значи имаме основания и притеснения. След обсъждането не би трябвало да има такава опасност“. \r\nРатификацията на Конвенцията предстои да бъде подложена на обсъждане и гласуване в Народното събрание, но лидерът на БСП Корнелия Нинова вече оповести, че Изпълнителното бюро на партията  и взело решение и няма да подкрепи ратификацията. \r\nОт БСП обръщат внимание, че при обсъждане на проекта на Конвенцията, тя получава нееднозначна оценка в Комитета на министрите на Съвета на Европа. \"Именно поради това решението на Комитета на министрите за приемането на Конвенцията е формулирано като прието \"без гласуване\"(а не с консенсус), въпреки утвърдената традиция конвенциите да бъдат приемани с консенсус от всички страни членки. Очевидно поради това от откриването на Конвенцита за подписване през месец май 2011 до настоящия момент е ратифицирана от 28 от 47 страни членки на Съвета на Европа. От държавите членки на ЕС 17 са ратифицирали Конвенцията, а 11 не са“, пише Нинова в социалната мрежа и призовава правителството да оттегли решението си и то да не се разглежда в парламента. \r\nВесела АЛЕКСАНДРОВА", "date": "2018.01.04", "title": "Истанбулската конвенция влиза в парламента (ОБЗОР)"}
{"url": "http://www.focus-news.net/news/2018/01/04/2473352/the-independent-spored-bivsh-ministar-na-finansite-konservator-iskashtite-brekzit-ministri-v-nastoyashtoto-pravitelstvo-si-nyamat-predstava-ot-ikonomika.html", "text": "Според бившия министър на финансите на Великобритания лорд Джеймс О’Нийл от Гейтли, членовете на настоящето правителство на страната, включително външният министър Борис Джонсън „си нямат представа“ от икономика и че са „луди“ да съсредоточават толкова много енергия върху договори за свободна търговия след Брекзит с Нова Зеландия, вместо с Китай, пише  The Independent.\r\n„Искащите Брекзит министри в правителството на министър-председателя Тереза Мей са интелектуалци, умни хора, но си нямат представа от света на икономиката.“, заяви лорд О’Нийл.  „Само седмица след референдума за Брекзит китайците ни предложиха споразумение за свободна търговия. Тереза Мей дори не го забеляза“, допълни той. „Тази година БВП на Китай ще отбележи ръст от 6,7%. Номинално това е цялото БВП на Австралия само за една година. А нашите министри си губят времето с Нова Зеландия. Това е лудост“, смята бившият министър. \r\n„В чужбина се проявява интерес към Великобритания, както и готовност за търговия и инвестиции с нас. Това влиза в контраст с песимизма, който често се демонстрира от някои политици, коментатори и журналисти в страната“, убеден е О’Нийл.  Виктор Турмаков", "date": "2018.01.04", "title": "The Independent: Според бивш министър на финансите-консерватор искащите Брекзит министри в настоящото правителство „си нямат представа“ от икономика"}
{"url": "http://www.focus-news.net/news/2018/01/04/2473353/usa-daily-pozhar-e-izbuhnal-v-kashtata-na-bil-i-hilari-klintan-v-shtata-nyu-york.html", "text": "Полицията потвърди, че пожар е избухнал в дома на Бил и Хилари Клинтън в град Чапакуа, намиращ се в северната част на щата Ню Йорк, пише  USA Daily.\r\nПолицията отказва да предостави допълнителни детайли за инцидента в дома, в който семейството на бившия президент е живяло през последните 20 години.  Според местни източници, пожарът е избухнал в спалнята и е бил потушен.\r\nКъщата, построена през 1889 г. има пет спални, жилищна площ от 485 кв. м., както и басейн.  Виктор Турмаков", "date": "2018.01.04", "title": "USA Daily: Пожар е избухнал в къщата на Бил и Хилари Клинтън в щата Ню Йорк"}
{"url": "http://www.focus-news.net/news/2018/01/04/2473354/the-guardian-buryata-elinor-vrahletya-velikobritaniya-s-porivi-ot-160-kmch.html", "text": "Бурята \"Елинор\" връхлетя Великобритания и други страни от Западна Европа, довеждайки до пострадали хора, спирания на електрозахранването и блокиране на  транспорта, пише  The Guardian.\r\nНай-малко четирима души са ранени от паднали дървета в Англия и Уелс. Крайбрежните села в Корнуол са най-силно засегнати в страната. Бурята е повредила обекти на пристанищата и е довела до наводнения. \r\nНа територията на Великобритания, Уелс и Северна Ирландия остава жълт код за опасност. Метеоролозите съобщават, че поривите на вятъра на места достигат до 160 км/ч. Очаква се „Елинор“ да стихне до края на следващото денонощие.  Виктор Турмаков", "date": "2018.01.04", "title": "The Guardian: Бурята „Елинор“ връхлетя Великобритания с пориви от 160 км/ч"}
{"url": "http://www.focus-news.net/news/2018/01/04/2473355/beliyat-dom-obvineniyata-na-stiyv-banan-sreshtu-tramp-mladshi-sa-nelepi.html", "text": "Белият дом определи като нелепи обвиненията от бившия съветник на президентската администрация на САЩ Стийв Банън, който заяви, че поведението на Доналд Тръмп-младши е предателско, предава  Reuters.\r\n„Смятам, че обвиненията са нелепи“, заяви прес-секретарят на Белия дом Сара Хъкъби Сандърс пред репортери. Виктор Турмаков", "date": "2018.01.04", "title": "Белият дом: Обвиненията на Стийв Банън срещу Тръмп-младши са нелепи"}
{"url": "http://www.focus-news.net/news/2018/01/04/2473356/the-daily-express-spored-predsedatelya-na-britanskata-partiya-na-nezavisimostta-tereza-mey-vsashtnost-integrira-stranata-kam-es.html", "text": "Според председателя на британската „Партия на независимостта“ Хенри Болтън страната трябва да внимава как излиза от ЕС. Според него настоящето споразумение за Брекзит ще продължава да обвързва Великобритания към регулациите на ЕС, въпреки, че ще напусне Съюза през март 2019 г., пише  The Daily Express.\r\nСпоред Болтън преговорите за Брекзит не отиват в правилната насока. „Министър-председателят Тереза Мей се хвали, че има пробив за споразумението, но всъщност дори ни обвързва допълнително към механизмите на Европейския съюз“, убеден е той. \r\nСпоред него излизането на Великобритания от ЕС означава „възстановяването на независимостта“. „Ако излезем от Съюза така, че повече да не можем да определяме приоритетите си в някои сфери, то тогава ние няма да сме независими във въпросните сфери“, допълни Болтън.  Виктор Турмаков", "date": "2018.01.04", "title": "The Daily Express: Според председателя на британската „Партия на независимостта“ Тереза Мей всъщност интегрира страната към ЕС"}
{"url": "http://www.focus-news.net/news/2018/01/04/2473357/pravitelstvoto-otpusna-obeshtanite-15-mln-lv-na-ban-obzor.html", "text": "Министерски съвет и Българска академия на науките подписаха споразумение за сътрудничество и за предоставяне на допълнителни средства в размер на 15 млн. лева от централния бюджет към бюджета на БАН. Решението обяви министърът на образованието и науката Красимир Вълчев след седмичното заседание на кабинета, като припомни, че то е в съответствие с договореностите между правителството и Академията в края на миналата година. Министър Вълчев поясни, че средствата ще се разпределят от БАН диференцирано, зависимо от научните резултати и другите ангажименти, които са двете страни са поели съвместно. По думите му ще се работи и по отношение на популяризиране на резултатите от българската наука и финансирането на обектите от националната пътна карта за научна инфраструктура. Председателят на БАН академик Юлиан Ревалски отбеляза от своя страна, че само една от точките в подписаното споразумение касае допълнителното финансиране, а останалите са свързани с подобряването на ефективността на научните изследвания в България като цяло. „Тоест те касаят всички учени, както младите, така и не толкова младите Това е изключително важно в този момент. Нашите колеги от БАН изключително много оцени диалога с премиера Борисов. Тази сума е изключително важна в един момент, в който ние правим всичко възможно да задържим и да развием научния потенциална на БАН“, каза още акад. Ревалски. С документа на Министерството на образованието и науката се възлага да изработи в сътрудничество с представители на научната общност механизъм за диференциран ръст на субсидията за стипендии на докторантите в зависимост от показателите от научната дейност и резултатите на научните организации и висшите училища. С участието на останалите министерства и на научната общност МОН ще изготви и предложи за утвърждаване от правителството проекти на национални научни програми за финансиране на научни дейности с потенциално висока обществена възвращаемост. „Фокус“ припомня: До решението за отпускане на допълнителни средства за учените се стигна след като те проведоха поредица от протести, предизвикани от предвидената държавна субсидия за БАН в бюджета за 2018 г. Академиците дори излязоха с програма за протестни действия по време на българското председателство на Съвета на ЕС и спуснаха черни знамена над фасадата на сградата си. В едно от последните заседания на правителството за изминалата година, след среща между ръководството на БАН и премиера Бойко Борисов, министърът на образованието и науката Красимир Вълчев обяви, че Академията ще получи допълнителни 15 млн. лева, които ще бъдат за сметка на планираните в централния бюджет разходи за научни изследвания и ще бъдат разпределени между научните звена на БАН.\r\nВесела АЛЕКСАНДРОВА", "date": "2018.01.04", "title": "Правителството отпусна обещаните 15 млн. лв. на БАН (ОБЗОР)"}
{"url": "http://www.focus-news.net/news/2018/01/04/2473358/dzho-baydan-izkazvaniyata-na-donald-tramp-za-severna-koreya-pokazvat-slaba-pretsenka.html", "text": "Бившият вицепрезидент на САЩ Джо Байдън заяви, че скорошните коментари на президента Доналд Тръмп спрямо Северна Корея са „опасни“ и показват „слаба преценка“, предаде The Hill.\r\n„Това показва наистина слаба преценка за президент. Особено неговите коментари в социалната мрежа „Туитър“, но не само те. Думите имат значение“, заяви Байдън.  „САЩ имат роля в света и светът има очаквания към тях. Смятам, че президентът ни е твърде настъпателен, а това е опасно“, допълни той. \r\nСпоред Байдън Тръмп трябва да се научи, че често думите имат последствия.  Виктор Турмаков", "date": "2018.01.04", "title": "Джо Байдън: Изказванията на Доналд Тръмп за Северна Корея показват слаба преценка"}
{"url": "http://www.focus-news.net/news/2018/01/04/2473359/politico-pol-manafort-shte-sadi-ministerstvoto-na-pravosadieto-na-sasht.html", "text": "Адвокатите на бившия председател на предизборната кампания на президента на САЩ Доналд Тръмп Пол Манафорт са подали иск срещу специалния прокурор Робърт Мюлер, както и срещу министерството на правосъдието, заради това, че са надхвърлили правомощията си с обвиненията срещу него, включващи пране на пари и укриване на данъци, предава  Politico.\r\nМанафорт отрича вина. В неговия 17-страничен иск се посочва, че специалният прокурор, разследващ предполагаемата руска намеса на изборите,  е надхвърлил правомощията си при проучването дали е имало връзки или координация с руското правителство по време на избирателната кампания. \r\nОт екипа на Мюлер отказаха да дадат коментар. Говорител на министерството на правосъдието заяви, че „съдебният иск е лекомислен, но ищецът има право да го подаде, когато желае“. Виктор Турмаков", "date": "2018.01.04", "title": "Politico: Пол Манафорт ще съди министерството на правосъдието на САЩ"}
{"url": "http://www.focus-news.net/news/2018/01/04/2473360/the-daily-telegraph-spored-britanski-deputat-leybarist-sinovete-na-belite-rabotnicheski-semeystva-sa-izostaveni-zaradi-negativnoto-vliyanie-ot-prekomernoto-fokusirane-varhu-zhenite-i-etnicheskite-maltsinstva.html", "text": "Според депутата-лейбърист от британската Лейбъристка партия Анджела Рейнър момчетата от белите работнически семейства са изоставени заради негативното влияние от прекомерното фокусиране върху етническите малцинства и жените, пише  The Daily Telegraph.\r\n„Белите момчета са поставени на дъното.  Произлизам от бяло работническо семейство, затова и смятам, че момчетата с такъв произход не са в добро състояние в момента“, заяви Рейнър. „Смятам, че това се дължи а факта, че се занимаваме с въпросите на расата и жените“, допълни тя. „Те не се адаптират. Ние не им казваме, че трябва да учат и да искат повече от живота“, убеден е депутатът. \r\nСпоред нея държавата трябва да инвестира в хората, които в противен случай ще отпаднат от обществото.  „Без такава помощ и аз едва ли щях да направя нещо с живота си“, допълни Рейнър.  Виктор Турмаков", "date": "2018.01.04", "title": "The Daily Telegraph: Според британски депутат-лейбърист синовете на белите работнически семейства са изоставени заради „негативното влияние“ от прекомерното фокусиране върху жените и етническите малцинства"}
{"url": "http://www.focus-news.net/news/2018/01/04/2473361/ria-novosti-suhopatnite-sili-na-rusiya-razrabotvat-nov-zenitno-artileriyski-kompleks.html", "text": "От отдел „Информация и масови комуникации“ на Министерството на отбраната на Русия съобщиха, че в момента сухопътните сили на страната разработват нов трудно забележим зенитно-артилерийски комплекс, предава РИА Новости.\r\n„В сухопътните сили се разработва нов зенитно-артилерийски комплекс, който ще замени комплексите „Шилка“, пише в официално заявление на министерството. Новият комплекс ще бъде предназначен за поразяване на въздушни цели като тактически безпилотни летателни апарати, единични снаряди на реактивни системи за залпов огън, крилати ракети, самолети от тактическата авиация, хеликоптери за огнева поддържка, а също така на наземни и надводни слабобронирани цели. \r\n„Особеност на комплекса ще бъде малката му радиозабележимост, постигната чрез използването на пасивни разузнавателни средства“, пише още в заявлението. \r\nМеждувременно две формирования на руските сили за ПВО ще получат през 2018 г. зенитни ракетни комплекси с малък обхват „Тор-М2“, подразделение на ПВО, действащо в крайния север на Русия „арктически“ „Тор-М2ДТ“, а подразделенията на ПВО в общовойсковите съединения – преносими зенитни ракетни комплекси „Върба“.  Виктор Турмаков", "date": "2018.01.04", "title": "РИА Новости: Сухопътните сили на Русия разработват нов зенитно-артилерийски комплекс"}
{"url": "http://www.focus-news.net/news/2018/01/04/2473362/pregled-na-osnovnite-temi-v-britanskiya-pechat-agentsiya-fokus.html", "text": "Според депутата-лейбърист от британската Лейбъристка партия Анджела Рейнър момчетата от белите работнически семейства са изоставени заради негативното влияние от прекомерното фокусиране върху етническите малцинства и жените, пише  The Daily Telegraph.\r\n„Белите момчета са поставени на дъното.  Произлизам от бяло работническо семейство, затова и смятам, че момчетата с такъв произход не са в добро състояние в момента“, заяви Рейнър. „Смятам, че това се дължи защото се занимаваме с въпросите на расата и жените“, допълни тя. „Те не се адаптират. Ние не им казваме, че трябва да учат и да искат повече от живота“, убеден е депутатът. \r\nСпоред нея държавата трябва да инвестира в хората, които в противен случай ще отпаднат от обществото.  „Без такава помощ и аз едва ли щях да направя нещо с живота си“, допълни Рейнър. \r\n***\r\n Според председателя на британската „Партия на независимостта“ Хенри Болтън страната трябва да внимава как излиза от ЕС. Според него настоящето споразумение за Брекзит ще продължава да обвързва Великобритания към регулациите на ЕС, въпреки, че ще напусне Съюза през март 2019 г., пише  The Daily Express.\r\nСпоред Болтън преговорите за Брекзит не отиват в правилната насока. „Министър-председателят Тереза Мей се хвали, че има пробив за споразумението, но всъщност дори ни обвързва допълнително към механизмите на Европейския съюз“, убеден е той. \r\nСпоред него излизането на Великобритания от ЕС означава „възстановяването на независимостта“. „Ако излезем от Съюза така, че повече да не можем да определяме приоритетите си в някои сфери, то тогава ние няма да сме независими във въпросните сфери“, допълни Болтън. \r\n***\r\nБурята \"Елинор\" връхлетя Великобритания и други страни от Западна Европа, довеждайки до пострадали хора, спирания на електрозахранването и блокиране на  транспорта, пише  The Guardian.\r\nНай-малко четирима души са ранени от паднали дървета в Англия и Уелс. Крайбрежните села в Корнуол са най-силно засегнати в страната. Бурята е повредила обекти на пристанищата и е довела до наводнения. \r\nНа територията на Великобритания, Уелс и Северна Ирландия остава жълт код за опасност. Метеоролозите съобщават, че поривите на вятъра на места достигат до 160 км/ч. Очаква се „Елинор“ да стихне до края на следващото денонощие. \r\n***\r\n  Според бившия министър на финансите на Великобритания лорд Джеймс О’Нийл от Гейтли, членовете на настоящето правителство на страната, включително външният министър Борис Джонсън „си нямат представа“ от икономика и че са „луди“ да съсредоточават толкова много енергия върху договори за свободна търговия след Брекзит с Нова Зеландия, вместо с Китай, пише  The Independent.\r\n„Искащите Брекзит министри в правителството на министър-председателя Тереза Мей са интелектуалци, умни хора, но си нямат представа от света на икономиката.“, заяви лорд О’Нийл.  „Само седмица след референдума за Брекзит китайците ни предложиха споразумение за свободна търговия. Тереза Мей дори не го забеляза“, допълни той. „Тази година БВП на Китай ще отбележи ръст от 6,7%. Номинално това е цялото БВП на Австралия само за една година. А нашите министри си губят времето с Нова Зеландия. Това е лудост“, смята бившият министър. \r\n„В чужбина се проявява интерес към Великобритания, както и готовност за търговия и инвестиции с нас. Това влиза в контраст с песимизма, който често се демонстрира от някои политици, коментатори и журналисти в страната“, убеден е О’Нийл. \r\n***", "date": "2018.01.04", "title": "Преглед на основните теми в британския  печат (Агенция \"Фокус\")"}
{"url": "http://www.focus-news.net/news/2018/01/04/2473363/rossiyskaya-gazeta-v-belgrad-i-v-banya-luka-e-razrabotena-strategiya-za-zapazvaneto-na-srabskata-natsiya.html", "text": "На практика е завършен проектът за съвместната декларация на Република Сръбска в Босна и Херцеговина и на Сърбия за запазването на сръбската нация. Това бе съобщено от декана на юридическия факултет на Университета в Белград и един от създателите на документа Сима Аврамович, цитиран от руското издание   Российская газета.\r\n„Макар и документът да се нарича декларация, което предвижда прокламация, все пак той ще бъде акт, повече носещ юридически, отколкото политически характер“, подчерта експертът, добавяйки, че работата по него е на практика завършена. \r\nИнформацията е потвърдена и от президента на Република Сръбска Милорад Додик, който съобщи, че документът ще бъде утвърден и представен през обществеността още на 15 февруари – в Деня на държавността на Сърбия. Той смята, че декларацията трябва да служи за защита на интересите на всички сърби, независимо от това на чия територия живеят. \r\n„Целта ни е да получим в началото на ХХI век документ, който да бъде в състояние да отговори на предизвикателствата на съвремието и да бъде предаден за наследство на поколения сърби, където и да се намират, в качеството на основа за провеждането на националната политика. Предишното столетие сърбите с право наричаха век на националните страдания. Затова и сме длъжни в следващите десетилетия да направим всичко, за да избегнем нови страдания и едновременно с това да укрепим нашата национална идентичност и национални държави – Сърбия и Република Сръбска“, смята Додик. \r\nМеждувременно президентът на Сърбия Александър Вучич отбеляза, че основната задача на декларацията е защитата на правата, свързани със запазването на идентичността на сръбския народ.\r\n„Сърбия уважава териториалната цялост на Босна и Херцеговина, но ние не искаме някой да ни упреква, че ние принадлежим към един народ и се гордеем с това“, отбеляза той. „Това е наше право, което не противоречи на международните правови актове и на Дейтънското споразумение – правото да уважаваме и съхраняваме нашата идентичност“, допълни президентът. \r\nВ Русия внимателно следят процесите на Балканите, стараят се да оказват най-силно съдействие на приятелския сръбски народ. Управляващата партия „Единна Русия“ дори се застъпи с инициатива за присъединяването на Русия към горепосочената декларация, което би могло да способства включително и за запазването на кирилицата. \r\n„В Русия виждат сериозен натиск, който продължават да оказват външните сили от САЩ и НАТО на сръбския свят и на Балканите като цяло, ние преживяваме драматичните събития, които се случват в Черна гора и в Македония. При това ние продължаваме да предлагаме мирни, цивилизовани начини за решението дори и на най-застарелите и сложи проблеми“, заяви депутатът от Руската Дума и заместник-секретар на Генералния съвет на партия „Единна Русия“ Сергей Железняк. Той допълни, че политическото движение „се застъпва за инициативата на подготовката на съвместни декларации заедно с партиите на балканските държави, целящи запазването на сръбската национална идентичност, култура, език и кирилица“.\r\nВ резултат на острия междуетнически конфликт между 1992 и 1995 г. на територията на Босна и Херцеговина загинаха повече  от 100 хил. души, а броят на бежанците достигна до повече от 2,2 млн. души, което го постави сред най-мащабните хуманитарни катастрофи в Европа от Втората световна война насам. В момента Босна и Херцеговина имат сложна система на власт, отчитаща интересите на трите държавообразуващи народа. Тя се състои от два етнитета – Федерация Босна и Херцеговина – мюсюлманкщо-хърватска и Република Сръбска. В същността си това е съюз от две самостоятелни териториални образования, над които стоят Съвет на министрите и Президиум. Такъв модел е предвиден от Дейтънското мирно споразумение, сложило край на войната.  Виктор Турмаков", "date": "2018.01.04", "title": "Российская газета: В Белград и в Баня Лука е разработена стратегия за запазването на сръбската нация"}
{"url": "http://www.focus-news.net/news/2018/01/04/2473364/russia-today-mirolyubivo-sdarzhane-zashto-nato-iska-dialog-s-rusiya.html", "text": "Генералният секретар на НАТО Йенс Столтенберг заяви, че Алиансът се  стреми към политически диалог с Москва, защото не желае да повтаря Студената война. Той подчерта, че Русия става „все по-самоуверена“, във връзка с което Блокът не трябва да отслабва своята бдителност, предава  Russia Today.\r\n„НАТО на Нова година за първи път от Студената война насам ще увеличи количеството на командните си структури в Европа. Тези мерки се предприемат във връзка с усилените позиции на Русия по света“, заяви Столтенберг. „Трябва да сме способни да се борим с тероризма. Необходимо е да вземем предвид, че ние отново си имаме работа с Русия, но вече по-самоуверена“, допълни той. \r\nМеждувременно Столтенберг отбеляза, че НАТО иска да избягва нови Студена война и надпревара във въоръжението.  „Ние искаме политически диалог с Русия, макар и той да не е лесен“, допълни генералният секретар.  Според него се планира провеждането на повече срещи с представителите на Москва, а също така да се задействат военните канали за връзка. \r\nЗаявлението на Столтенберг е отправено на фона на съобщенията в западните медии, че НАТО се сблъсква със сериозни проблеми при сдържането на Русия.  Според изданието „The Financial Times“ Алиансът не е толкова мобилен и бърз във вземането на решения в условията на новите предизвикателства. Към реформи в структурата, членовете на НАТО са били подтикнати от присъединяването на Крим към Русия. Вестникът отбелязва, че след разпадането на СССР НАТО обръща цялото си внимание на международните конфликти, следвайки курса на САЩ. Във връзка с това числеността на американския контингент в Европа намалява значително. \r\nАлиансът организира т.нар. система за сдържане на потенциален противник, концентрирайки в източната част на Блока 4500 военнослужещи, но мобилността на подразделенията е затруднена от остарялата европейска инфраструктура. Според „The Financial Times“ много мостове, тунели, пътища и железници, а също морските пристанища в Западна Европа не са приспособени за пропуск на голям брой американска тежка военна техника. \r\nМеждувременно, както подчертават експертите, въпреки заявлението на Столтенберг за опасността от Русия, не всички членове на НАТО виждат в нея заплаха. Според председателя на Академията за геополитическите проблеми и доктор на военните науки Константин Сивков, сред негативно настроените в частност изпъкват Турция и Гърция.\r\n„Народите на страните членки на НАТО не виждат заплаха в Русия. В резултат на това Турция, която е един от най-важните елементи от стратегическата конфигурация на Алианса, съставяйки ключовия му десен фланг, блокиращ излаза на Русия на Средиземно море, днес фактически се колебае и не е надежден съюзник. Не е надеждна и Гърция, която също значително се ориентира към Русия. България и Румъния, провъзгласяващи се за надеждни съюзници на НАТО, съвсем до неотдавна бяха във Варшавския договор“, смята Сивков. \r\nТой също така отбеляза, че за последните 25 години ЕС на практика напълно е възложил сигурността си на САЩ, във връзка с което значително част от бойната техника на европейските страни изисква основен ремонт. „Печалната е ситуация с подводния флот и бронираната техника на Германия. В другите страни ситуацията не е по-добра. Всичко се дължи на факта, че в Европа са се съкратили разходите за военни нужди“, счита експертът. Той подчерта, че боеспособността на НАТО не трябва да се отписва. Междувременно вътре в него се води кампания по обосноваването на увеличените разходи за военни нужди. \r\n„Всички заявления на Столтенберг имат значение единствено от една гледна  точка: да се оправдае разгръщането на допълнителните американски контингенти на територията на Европа. На второ място да се обосноват допълнителните финансови разходи за нарастването на военния контингент на страните от НАТО“, смята той. Сивков отбеляза, че едновременно с това Алиансът се опитва да демонстрира своята договороспособност. „Те искат да кажат, че са миролюбиви, че са готови да подобрят отношенията с Русия. Но тя продължава да представлява опасност за тях и затова трябва да отделят средства за укрепване на НАТО“, убеден е той.\r\nМеждувременно американската научно-изследователска корпорация РАНД вече представи възможните сценарии на руското поведение по време на война. В доклада се отбелязва, че Русия ще се старае да защити собствената си територия, избягвайки решителни сблъсъци със съперника. Вместо това тя ще използва „отбранителни системи и да нанася удари с оръжие с дълъг обсег“. \r\n Освен това анализаторите от РАНД смятат, че Русия напълно може да „заплашва с използване или да използва ядрено оръжие в отговор на неядрена атака, ако това подкопае контрола на управляващия режим над страната или да заплаши ядреното сдържане на Русия“. Също така, според доклада „Русия е способна да се прояви, предизвиквайки съперника си на тактическо и оперативно равнище“. \r\nПо-рано именно РАНД изчисли, че руската армия ще има нуждата от едва 60 часа, за да достигне до столиците на Естония и на Латвия след началото на конфликта.  Виктор Турмаков", "date": "2018.01.04", "title": "Russia Today: „Миролюбиво“ сдържане: защо НАТО иска диалог с Русия"}
{"url": "http://www.focus-news.net/news/2018/01/04/2473365/izvestiya-poslanikat-na-ukrayna-v-kanada-prizova-sanktsiite-sreshtu-rusiya-da-badat-razshireni.html", "text": "Посланикът на Украйна в Канада Андрей Шевченко поиска разширяване на канадските санкции, въведени против „нарушителите на човешки права в Русия“, пише  Известия.\r\nСпоред него, съгласно одобрения в края на 2017 г. в Канада „Акт Магнитски“ първите 30 граждани на Русия „вече са попаднали под персонални санкции“. Дипломатът изрази надежда, че в бъдеще този закон може да се използва „против тези руснаци, които преследват украинците в Донбас и на територията на Русия“. \r\nПо-рано министърът на България, отговарящ за започналото в началото на година ротационно председателство на страната в Съвета на ЕС, Лиляна Павлова нарече отмяната на санкциите срещу Русия приоритет за държавата.  Виктор Турмаков", "date": "2018.01.04", "title": "Известия: Посланикът на Украйна в Канада призова санкциите срещу Русия да бъдат разширени"}
{"url": "http://www.focus-news.net/news/2018/01/04/2473366/shestornoto-ubiystvo-v-novi-iskar-e-prestaplenie-bez-analog-v-blizkata-ni-istoriya-obzor.html", "text": "Касае се за изключително тежко престъпление, извършено с изключителен цинизъм и дързост. Лично бих го определил като престъпление без аналог, поне в най-близката ни история. С тези думи директорът на Националната следствена служба (НСлС) Борислав Сарафов описа случая с шесторното убийство в Нови Искър, по който на брифинг в МВР бяха съобщени последните подробности около разследването. Ето какви са фактите до момента.Жертвите. \r\nНа 2 януари 2018г. патрули от Второ РУ-СДВР извършват проверка на къща в Нови Искър, след като в столичната полиция е получен сигнал от мъж, който е съобщил за свои роднини, с които не може да се свърже, а обичайно са в редовен контакт. В къщата полицаите се натъкват на 5 тела - двама мъже, две жени и момче. Жертвите са баща, син, дъщеря на съпругата, младеж - неин приятел и възрастна жена – майка на съпругата. Огледът на криминалистите установява, че кучето на семейството също е убито. За издирване е обявена жената, която е живяла на съпружески начала с един от убитите и автомобил БМВ Х 5, собственост на семейството, който липсва от мястото на престъплението. Автомобилът и шестата жертва са открити на следващия ден, 3 януари, а до тях разследващите са насочени от обучено следово куче. Кога са извършени убийствата?\r\nПо данни на следствието всичките шест убийства са извършени в нощта 31 декември срещу 1 януари. Повече подробности, както и точния час на убийствата, ще разследващите ще знаят едва след приключване на съдебномедицинските експертизи. Какво е оръжието?\r\nПо данни, оповестени от директора на Националната следствена служба (НСлС) Борислав Сарафов, всичките 6 жертви са убити с огнестрелно оръжие, което все още не е намерено. Също така не е ясно дали е използвано едно или повече оръжия, което предстои да се установи след като бъдат направени съответните експертизи. Доказателства..\r\nПо повод на информацията за намереното тефтерче на една от жертвите, главният секретар на МВР подчерта, че преди да бъдат направени заключения, трябва да бъде назначена експертиза на почерка. \r\nОтносно това, че тефтерчето е намерено от журналисти, директорът на НСлС Борислав Сарафов заяви, че разследващите разчитат на съдействие от всички. „Мисля, че трябва да уточним конкретни въпроси, които касаят обществото, а не пропуски на разследването“, каза още той и допълни, че ако има допълнително развитие, ще бъдат предоставени още подробности. Кои са основните версии?\r\nПо думите на главния секретар на МВР версията за убийство и последвало самоубийство е изключена от разследващите. Аргументът – всяка от жертвите е убита с повече от един изстрел. На същото мнение бе и директорът на НСлС Борислав Сарафов. „По начина, по който са установени телата, по начина на попаденията на изстрелите, защото никой не се самоубива с 3-4 куршума и в крайна сметка в гръб. Когато някой се самоубие, оръжието обикновено е на място“, аргументира се той. \r\nРазследващите продължават да работят по всички останали версии, като към момента основно проверяваме дейността на убитите - Неделчо Юнаков, роден 1976 г. Главният секретар на МВР Младен Маринов съобщи, че разполагат с информация, според която той се е занимавал с търговска дейност чрез т. нар. „кухи фирми“, които източват ДДС. Той подчерта, че ще бъде проверен и начинът, по който семейството е придобило имота в Нови Искър. „Всички останали версии продължават да бъдат актуални, до отпадането на всяка една от тях“, допълни още главен комисар Маринов.Кой е евентуалният извършител?\r\nНа днешния брифинг главният секретар на МВР главен комисар Младен Маринов уточни единствено, че няма заподозрян сред близките на жертвите на престъплението. Той допълни, че от Института по психология на МВР анализират всички известни факти и обстоятелства, за да съставят психологически портрет на евентуалния извършител.", "date": "2018.01.04", "title": "Шесторното убийство в Нови Искър е престъпление без аналог в близката ни история (ОБЗОР)"}
{"url": "http://www.focus-news.net/news/2018/01/04/2473367/geroite-ot-voynata-zagubite-na-vaorazhenite-sili-na-rusiya-po-vreme-na-operatsiyata-v-siriya.html", "text": "На 3 януари 2018 година стана известно, че на 31 декември 2017-а година боен хеликоптер Ми-24 от Въздушно-космическите сили(ВКС) на Русия е паднал на 15 километра от летището на град Хама в Сирия. Според данните на Министерството на отбраната на Русия, в резултат от тежкото приземяване са загинали и двамата пилоти. Бордовият техник на хеликоптера е получил травми и е евакуиран оперативно от групата за търсене и спасяване на военновъздушното летище Хмеймим, където му е оказана необходимата медицинска помощ. От руското военно ведомство уточниха, че причина за катастрофата е станала техническа неизправност и че „върху Ми-24 не е имало огнево въздействие“, пише в материал на ТАСС.\r\nСпоред данните от официално съобщение на министерство на отбраната и представители на руските регионални власти, по време на военната операция в Сирия, започнала на 30 септември 2015 година, в резултат от бойните действия са загинали 41 руски военни.\r\nОсвен това, е регистрирана и загубата на един човек от небойни действия – на 27 октомври 2015 година от военното ведомство съобщиха, че техническият специалист Вадим Костенко се е самоубил във военновъздушната база Хмеймим.\r\nФьодор Журавльов\r\n-          Загинал на 19 ноември 2015 година при изпълнение на бойна задача в Сирия\r\n-          Офицерът е осигурявал насочването на крилатите ракети с въздушно базиране по позициите на терористите. Подробности за смъртта му не са известни.\r\n-          Загубата е потвърдена официално на 17 март 2016 година по време на церемония за награждаването на участниците в операцията. Награден е посмъртно с орден за Мъжество\r\n-          Училище край Брянск получи името на загиналия в Сирия руски офицер. Погребан е в родното си село, където в момента живее майка му\r\nОлег Пешков\r\n-          На 24 ноември 2015 година фронтовият бомбардировач Су-24М (с бордови номер „83 белый“, регистрационен номер RF-90932) от Специалната авиационна група на ВКС на Русия в Сирия беше свален от изтребител F-16 Fighting Falcon на турските ВВС във въздушното пространство на Сирия\r\n-          Пилотите успяха да се катапултират, но по тях бе открит огън от земята. Пилотът подполковник Олег Пешков загина.\r\n-          Според твърденията на турската страна, бомбардировачът е свален, защото е нарушил въздушната граница на тази страна. Руското военно министерство опроверга фактът, че Су-24М се е намирал в турското въздушно пространство.\r\n-          Щурманът на сваления бомбардировач – капитан Константин Мурахтин – беше спасен от спецподразделения на ВС на Русия и сирийската армия. Награден е с орден за Мъжество.\r\n-          Ръководителят на Алтайския край Александър Карлин съобщи, че в региона са учредени три ежемесечни стипендии на името на Героя на Русия Олег Пешков за обучаващи се в Алтайското училище-интернат за първоначална летателна подготовка, назовано на името на Героя на Съветския съюз К.Г. Павлюков.\r\n-          Името на пилота е присвоено на новото училище №100 в Липецк. В него ще бъде създаден и авиационен музей.\r\n-          На 12 юни в Приамурие беше открит паметник на Олег Пешков\r\n„Това беше самоотвержен, смел и висококвалифициран пилот. Всички, с които е учил, казват, че е бил много добър инструктор, който е можел да им обясни всичко“ – Константин Мурахтин, щурман на сваления в Сирия бомбардировач Су-24М, майор\r\nАлександър Позинич\r\n-          На 24 ноември, за да търсят сваления бомбардировач Су-24М излетяха хеликоптери от ВКС на Русия, в хода на операцията един от тях (Ми-8АМТШ) бе повреден след изстрел от земята. На борда му загина морски пехотинец-контрактник – матрос Александър Позинич.\r\n-          Хеликопетерът извърши принудително приземяване на неутрална територия, екипажът и личния състав на групата за търсене и спасяване бяха евакуирани, а самата машина бе унищожена по-късно чрез минометен обстрел от територията, контролирана от терористите\r\n-          Матрос Александър Позинич беше награден посмъртно с орден за Мъжество.\r\n-          Позинич е погребан в Алеята на бойната слава в родния си град Новочеркаск\r\n-          Мемориални дъски в памет на загиналия в Сирия командир на бомбардировача Су-24М Олег Пешков и морския пехотинец Александър Позинич са поставени на федералното шосе „Амур“ (Чита – Хабаровск) край село Возжаевка Амурска област.\r\n„Спасявайки другарите си, Александър Михайлович защитаваше страната, градът и семейството си. Той изпълни своя дълг изцяло, отдавайки живота си за мир и спокойствие. Прието е решение, училище №11 в град Новочеркаск, където е учил Позинич, да получи неговото име“ – Василий Голубьов, Губернатор на Ростовска област.\r\nИван Черемисин\r\n-          На 1 февруари 2016 година, в резултат от минометен обстрел на терористите от „Ислямска държава“ по едно от съединенията на сирийската армия, беше смъртно ранен руският военен съветник подполковник Иван Черемисин.\r\n-          Според данни от Министерството на отбраната на Русия, офицерът е изпълнявал задачи за оказване на помощ на сирийската армия в усвояването на ново въоръжение, получено в рамките на действащите междудържавни договори за военно-техническо сътрудничество.\r\n-          Първото официално съобщение за смъртта на Иван Черемисин дойде на 17 март 2016 година, по време на церемония за награждаване на участниците в операцията.\r\n-          Военнослужещият получи посмъртно държавна награда\r\nАлександър Прохоренко\r\n-          Старши лейтенант от Силите за специални операции Александър Прохоренко загива на 24 март 2016 година в района на село Тадмор (Палмира, провинция Хомс) при изпълняването на задачи за насочване на ударите на руските самолети по цели на терористите от „Ислямска държава“.\r\n-          Според информацията на предсвител на руският пункт на базиране Хмеймим в Сирия, „военнослужещият е загинал геройски, привличайки огъня върху себе си, след като е бил открит и обкръжен“.\r\n-          На 11 април 2016 година му е присвоено посмъртно званието Герой на Руската Федерация.\r\n-          Властите на град Оренбург приеха решение да назоват една от улиците на града на името на Прохоренко.\r\n-          Прохоренко е роден на 22 юни 1990 година в Оренбургска област в работническо семейство. През 2007 година завършва със сребърен медал Городецкото срдно училище и постъпва в Оренбургското висше зенитно-ракетно училище, а през 2008 година, във връзка със закриването на училището, е преместен във Военната академия за войскова противовъздушна отбрана на ВС на Русия, която завършва с отличие.\r\nАндрей Окладников и Виктор Панков\r\n-          На 12 април 2016 година, при изпълнение на полет в района на град Хомс, пада хеликоптер Ми-28Н от ВКС на Русия\r\n-          И двамата членове на екипажа – командир Андрей Окладников и Виктор Панков – загиват.\r\n-          Според съобщението от пресслужбата на Министерството на отбраната на Русия, „не е имало огнево въздействие върху хеликоптера“, а причината за катастрофата е пилотска грешка\r\nАнтон Еригин\r\n-          На 11 май 2016 година от руското военно министерство съобщиха, че в Сирия е загинал руският сержант Антон Еригин.\r\n-          На 5 май с.г. той е ранен тежко в сирийската провинция Хомс, при изпълнението на задача за съпровождане на автомобили на руския Център за примиряване на враждуващите страни и умира в болница два дни по-късно.\r\n-          На 12 май военнослужещият е погребан в гробището на воронежкото село Чертовци\r\n-          Награден е посмъртно с орден за Мъжество.\r\nАндрей Тимошенков\r\n-          На 15 юни 2016 година в провинция Хомс, военнослужещият от охраната на хуманитарния конвой на руския Център за примирение на враждуващите страни в Сирия Андрей Тимошенков предотврати пробив на мястото на предаването на хуманитарната помощ, опитан от зареден с експлозиви автомобил.\r\n-          При взрива на управлявания от самоубиец автомобил, Тимошенков получава смъртоносни рани и умира на 16 юни.\r\n-          Награден е посмъртно с орден за Мъжество\r\nМихаил Широкопояс\r\n-          На 16 юни 2016 година е потърдена официално смъртта на младши сержант Михаил Широкопояс\r\n-          Той е изпратен в Сирия през април 2016 година и след един месец е ранен след взрив на мина в провинция Алепо.\r\n-          Военнослужещият е опериран в Москва, но умира на 7 юни в Главната военна клинична болница Н.Н. Бурденко\r\n-          Награден е посмъртно с орден за Мъжество\r\nРяфагат Хабибулин и Евгений Долгин\r\n-          На 8 юли 2016 година в сирийската провинция Хомс, руски пилоти-инструктори са извършвали пробен полет с хеликоптер Ми-24 (експортен вариант на Ми-25) оборудван с боекомплект.\r\n-          Пробивайки отбраната източно от Палмира, голям отряд от бойци на „Ислямска държава“ атакува позициите на сирийската армия и стремително се впуска във вътрешността на района.\r\n-          Екипажът на Ми-25 взима решение да атакува терористите. Изразходвайки юбоекомплекта, хеликоптерът, при връщането си по обратния път, е свален с огън от земята           и пада в района, контролиран от сирийската правителствена армия.\r\n-          Загиват двама члена на екипажа – пилотът полковник Ряфагат Хабибулин и летецът-оператор лейтенант Евгений Долгин\r\n-          Военнослужещите са представени посмъртно за получаване на високи държавни награди.\r\nНикита Шевченко\r\n-          На 22 юли 2016 година Министерството на отбраната на Русия съобщи, че военнослужещият контрактник Никита Шевченко е загинал в резултат от взривяването на заложено от терористите самоделно взривно устройство при влизането в село в провинция Алепо.\r\n-          Шевченко  е съпровождал автоколона с хранителни продукти и вода за местните жители.\r\n-          Той е представен посмъртно за получаване на държавна награда.\r\nТрима членове на екипажа на хеликоптер Ми-8АМТШ и двама офицери\r\n-          На 1 август 2016 година в сирийската провинция Идлиб е свален руски хеликоптер Ми-8АМТШ от ВКС на Русия, в резултат от обстрел от земята.\r\n-          Той се е връщал към авиобазата в Хмеймим след доставка на хуманитарна помощ в град Алепо.\r\n-          На борда са се намирали трима членове на екипажа и двама офицери от руския Център за примиряване на враждуващите страни в Сирия, всички те загиват.\r\nАскер Бижоев\r\n-          На 12 август 2016 година стана известно, че при изпълнение на бойна задача, на 19 май 2017 година, майор Аскер Бижоев геройски умира в Сирия.\r\n-          С указ на президента на Русия е награден посмъртно с орден за Мъжество. Наградата е връчена на неговите родители.\r\nНадежда Дураченко и Галина Михайлова\r\n-          На 5 декември 2016 година бойци от „опозицията“ осъществяват обстрел над мобилна болница на Министерството на отбраната на Русия в сирийския град Алепо.\r\n-          В резултат от директно попадение на снаряд в приемното отделение загиват две руски военнослужещи-медици – Надежда Дураченко и Галина Михайлова, а детският лекар-педиатър Вадим Арсентиев получава тежко нараняване\r\n-          Болницата е подложена на артилерийски обстрел от 12.21 до 12.30 московско време. Пострадали са и местни жители, дошли на преглед при лекарите.\r\nРуслан Галицкий\r\n-          На 7 декември 2016 година от руското военно министерство съобщиха, че в болница е умрял полковникът от ВС на Русия, получил рана в сирийския град Алепо, по време на артилерийски обстрел от бойците на „опозицията“ по квартал в западната част на града.\r\n-          Полковникът е изпълнявал в Сирия задачи в състава на група руски военни съветници.\r\n-          Руслан Галицкий е представен посмъртно от командването за получаване на висока държавна награда.\r\nЧетирима военнослужещи\r\n-          На 20 февруари 2017 година от военното ведомство на Русия съобщиха, че на 16 февруари в Сирия, в резултат от взривяване на автомобил с радиоуправляем фугас са загинали четирима военнослужещи, а още двама са получили тежки наранявания.\r\n-          Автомобилът с военни съветници е бил в състава на колона, движела се от района на летище Тияс към град Хомс.\r\nАртьом Горбунов\r\n-          На 6 март 2017 година стана известно, че редникът на контрактна служба е загинал на 2 март в района на град Палмира, при отразяването на опит за пробив на бойци от групировката „Ислямска държава“ на позиции на сирийската армия, където са се намирали руски военни съветници.\r\n-          Командването е представило редникът посмъртно за получаване на държавна награда.\r\nДвама военнослужещи\r\n-          На 11 април 2017 година, Министерството на отбраната на Русия съобщава за смъртта на двама руски военнослужещи-контрактници в Сирия, в резултат от минометен обстрел на терористите.\r\n-          Според данните на ведомството, още един войник е бил тежко ранен.\r\n-          Войниците са представени за държавни награди от командването.\r\nСергей Бордов\r\n-          На 20 април стана известно за смъртта на руския военен съветник майор Сергей Бордов в Сирия\r\n-          Той загива в резултат от нападение на терористите срещу военен гарнизон на правителствената армия.\r\n-          Както съобщи руското военно ведомство, офицерът е бил в състава на група руски военни съветници, изпълнявали задачи по подготовката на едно от подразделенията на сирийската войска. По време на боя, не допускайки пробив на терористите в жилищното градче, той е ранен смъртоносно.\r\n-          Командването го представя посмъртно за получаване на държавна награда.\r\nАлексей Бучелников\r\n-          На 2 май 2017 година се разбра за смъртта на руския военен съветник подполковник Алексей Бучелников\r\n-          Той се е занимавал с обучаването на личния състав на артилерийско поделение на сирийските войски.\r\n-          По време на занятията по боева подготовка, сирийското подразделение се е оказало под обстрел от снайпер на терористите, в резултат от което подполковник Бучелников е ранен смъртоносно.\r\nНиколай Афанасов\r\n-          На 11 юли 2017 година Министерството на отбраната на Русия съобщи, че в сирийската провинция Хама, в резултат от минометен обстрел на терористите по лагер на сирийските правителствени сили загива руският военнослужещ – капитан Николай Афанасов.\r\n-          Той се е намирал в Сирия в състава на апарата на руските военни съветници и е изпълнявал задачи по обучението на личния състав на подразделение на сирийските сухопътни войски.\r\n-          Капитан Афанасиев е представен посмъртно за получаване на държавна награда.\r\nДвама военнослужещи-контрактници\r\n-          На 4 септември от руското военно ведомство съобщиха за смъртта на двама руски военнослужещи-контрактници в Сирия.\r\n-          Войниците са съпровождали автомобилна колона на руския Център за примирение на враждуващите страни, попаднал под минометен обстрел на терористите.\r\n-          Двамата са представени посмъртно от командването за получаване на държавна награда.\r\nВалерий Асапов\r\n-          На 4 септември 2017 година Министерството на отбраната съобщи, че генерал-лейтенант Валерий Асапов, старши на групата военни съветници в Сирия, е загинал в близост до град Дейр-ез-Зор в резултат от минометен обстрел от страна на терористите от „Ислямска държава“.\r\n-          Военнослужещият е представен посмъртно от командването за получаване на висока държавна награда.\r\nВалерий Федянин\r\n-          На 1 октомври 2017 година от Министерството на отбраната на Русия съобщиха, че в Главната военна клинична болница Н.Н. Бурденко в Москва е починал полковник Валерий Федянин в резултат от получени в Сирия рани.\r\n-          Той е организирал доставката на хуманитарна помощ от руския Център за примиряване на враждуващите страни в едно от селата в провинция Хама.\r\n-          Полковникът е пострадал на 22 септември, когато под автомобилът, на който той е следвал хуманитарната колона, терористите са взривили фугасна мина.\r\n-          Според съобщение от военното ведомство, лекарите са се борили за живота на Федянин до последно, но не са успели да го спасят.\r\nВадим Костенко. Невоенна загуба\r\n-          На 27 октомври 2015 година от руското военно министерство потвърдиха смъртта на техническия специалист, военнослужещ-контрактник Вадим Костенко, самоубил се във военновъздушната база Хмеймим.\r\n-          Според данните на министерството, причина за смъртта на 19-годишния контрактник е станало самоубийство „в извънработно време, във връзка с развили се неблагоприятни за военнослужещия лични обстоятелства, извън армията“\r\nЮрий Медведков и Юрий Копилов\r\n-          На 10 октомври 2017 година на авиобазата Хмеймим, фронтови бомбардировач Су-24М, при извършването на заход за излитане за изпълнение на бойна задача, той е излязъл от пистата и се е разбил.\r\n-          Екипажът на самолета (пилот и щурман) не е успял да се катапултира и е загинал. По предварителните данни на Министерството на отбраната на Русия, причина за катастрофата може да е станала техническа неизправност на машината.\r\nПревод и редакция:", "date": "2018.01.04", "title": "Героите от войната: загубите на Въоръжените сили на Русия по време на операцията в Сирия"}
{"url": "http://www.focus-news.net/news/2018/01/04/2473368/the-hill-pres-sekretaryat-na-beliya-dom-dade-komentar-na-dumite-na-donald-tramp-za-yadrenoto-kopche-tova-e-fakt.html", "text": "Прес-секретарят на Белия дом Сара Хъкъби Сандърс заяви, че е „факт“, че президентът на САЩ Доналд Тръмп има „по-голямо“ ядрено копче от лидера на Северна Корея Ким Чен-ун, пише  The Hill.\r\nСандърс отхвърли притесненията, че коментарът на Тръмп в социалната мрежа „Туитър“, в който той се хвалеше с мощта и размерите на ядрения арсенал на САЩ, цели да сплаши Ким Чен-ун. Тръмп  заяви  че на бюрото в кабинета му има копче за стартирането на ядреното му оръжие. \r\n„Не смятам, че е сплашване да застанеш зад народа си. Смятам, че е опасно да се игнорират продължаващите заплахи“, заяви Сандърс. След като журналист посочи, че президентът, всъщност няма копче за изстрелване на ядреното оръжие на своето бюро, Сандърс заяви, че той е съвсем наясно за процедурата по провеждането на ядрен удар. \r\n„Президентът е наясно как действа процеса и какви са възможностите на САЩ. Мога да ви кажа, че те са значително по-големи от тези на Северна Корея“, увери прес-секретарят.  Виктор Турмаков", "date": "2018.01.04", "title": "The Hill: Прес-секретарят на Белия дом даде коментар на думите на Доналд Тръмп за „ядреното копче“: „Това е факт“"}
{"url": "http://www.focus-news.net/news/2018/01/04/2473369/kurirmakedoniya-balgarskoto-izdanie-duma-otricha-makedonskiya-ezik-dali-zaev-shte-nameri-vazmozhnost-za-preodolyavane-na-lingvistichnata-paranoya-i-vrashtane-kam-obshtite-koreni-na-ezikai.html", "text": "Скопие. Българският вестник „Дума“, в дълъг текст под наслов „Що е то македонски език“, обяснява кога и как е създаден книжовният език на, както е написал авторът на статията, „нашите роднини от Скопие“, изнасяйки добре познатите тези на българските историци и лингвисти, пише в преводен материал на скопското електронно издание  „Курир“ .\r\nРазбира се, главен диригент на всички партийни директиви и напътствия, оценки и закани беше „политическият център“ на Титова Югославия. Откакто „скопските другари“ известиха за „опасността“ около „азбуката и езиковия въпрос“, Белград предприема незабавни действия, за да предотврати... нежеланите „двойки“. Така на 28 декември 1944 година от „Центърът“ е изпратен като референт на Комисията по езиците, познатият филолог Воислав Илич, пристигнал в Скопие, за да окаже подкрепа на Блаже Коневски. По-късно, Коневски съставя първата македонска граматика, чиято терминология е взаимствана от сръбски език. В средата на март 1945 година, по искане на Милован Джилас, който по това време е ръководител на отдел „Агитация и пропаганда“ на Тито, заместникът му Радован Зогович пристига в Скопие със задача да укрепи авторитета на Блаже Коневски. Той има решаваща роля в окончателното приемане на сръбската „Вуковица“ като македонска азбука. Всъщност, бъдещият противник на Тито и автор на „Нова класа“ Милован Джилас има огромна заслуга за приближаването на македонския към сръбския език в следвоенна Македония. Създаването на македонския език е конкретна реализация на великосръбската доктрина за македонизма, създадена в края на XIX и началото на XX век от Стоян Новакович,която предвижда „отцепването“ на населението във Вардарска Македония от България чрез налагане на македонско национално самосъзнание и език. Определянето, или по-точно „натъкмяването“ на езика, е изпълнение на практика на решението на Коминтерна от 1934 година за създаване на „македонска нация“ и „македонски език“ чрез разширяването на югославската сърбизация на Македония, пише вестник „Дума“ в частта от текста междинен надслов „Сръбски и коминтерновски македонизъм“.\r\nПревод и редакция:", "date": "2018.01.04", "title": "“Курир“(Македония): Българското издание „Дума“ отрича македонския език: Дали Заев ще намери възможност за преодоляване на лингвистичната параноя и връщане към общите корени на езика?"}
{"url": "http://www.focus-news.net/news/2018/01/04/2473370/kommersant-teroristi-obstrelyaha-rusko-voenno-letishte-v-siriya-unishtozheni-sa-sedem-samoleta.html", "text": "В сирийската провинция Латакия на руското военно летище \"Хмеймим\" на 31 декември се е случил инцидент. Базата е била подложена на минометен обстрел от страна на радикалните ислямисти, пише „Коммерсант“,  позовавайки се на военни източници. \r\nВ резултат на нападението терористите са унищожили четири фронтови бомбардировача Су-24, два многоцелеви изтребители Су-35 С и един военно-транспортен самолет АН-72. По предварителни данни ранени са повече от десет руски-военнослужещи.  \r\nМинистерството на отбраната на Русия няма коментар относно инцидента.  Нападението над руската база „Хмеймим“ от терористите е едно от най-сериозните произшествия, откакто преди две и половина години започна операцията на Русия в Сирия.  Виктор Турмаков", "date": "2018.01.04", "title": "„Коммерсант“: Терористи обстреляха руско военно летище в Сирия – унищожени са седем самолета"}
{"url": "http://www.focus-news.net/news/2018/01/04/2473371/plyus-infomakedoniya-makedoniya-shte-pochuka-a-borisov-shte-otvori-vratata.html", "text": "Скопие. Началото на новата година е голямо предизвикателство за България, тъй като от първия ден на януари тя зае най-високото място в Съвета на Европейския съюз и ще го председателства през следващите шест месеца. Както твърдят експерти по външна политика, новата позиция на България може да бъде от решаващо значение за бъдещето на Македония, а според декларативните ангажименти и предприетите стъпки на София, председателството трябва да бъде нова възможност за евроатлантическата интеграция на страната ни и за окончателно изминаване на трудния път, който трябва да отведе Македония до вратите на ЕС и НАТО. Вицепремиерът по европейските въпроси Буяр Османи прогнозира, че страната ни ще получи дата за начало на преговорите през юни, но местните политически експерти предупреждават, че ако Македония не се възползва от шанса си през първата половина на годината, тогава трябва в дългосрочен план да се прости с евентуални нови преговори за присъединяване в ЕС и НАТО, пише македонската елелктронна медия  „Плюс Инфо“.Важен период и златна възможност\r\nБългария за първи път ще председателства Съвета на ЕС в периода от 1 януари до 30 юни 2018 г., а в официалната програма за председателството е посочено, че нашият източен съсед ще се стреми към постигане на реални резултати, следвайки принципите на прозрачност и отчетност.\r\n\"Страната ще търси баланс между специфичните приоритети на държавите-членки и стратегическите приоритети на ЕС за постигане на реални резултати в активен диалог с гражданите по европейските въпроси и да отговори на техните очаквания за по-голяма сигурност, заетост, устойчив растеж и по-силно присъствие на ЕС на световната сцена\" , се посочва на официалния сайт на българското председателство на ЕС.\r\nПремиерът на България Бойко Борисов пък заяви, че успешно ще бъдат сработени всички приоритети и ще бъде запазена приемствеността, а също така посочи, че един от най-главните приоритети са страните-кандидатки за членство в ЕС от Западните Балкани.\r\n„Сега е моментът да използваме българското председателство, а след това и австрийското, румънското и хърватското. Нашата цел е Западните Балкани да бъдат не само в полезрението на Брюксел в продължение на две години, а да има реално движение. Считам, че перспективата на Македония за  НАТО е от голямо значение и ние като правителство ще продължим с редица практически действия“, заяви Борисов.\r\nРъководителят на македонската дипломация Никола Димитров подчерта, че има големи шансове 2018 г. да бъде истинска европейска година за Македония, а вицепремиерът, отговарящ за европейските въпроси Буяр Османи очаква страната ни да получи дата за започване на преговори още през юни.\r\n„Имаме много важен период, в който пред нашата страна се отваря златна възможност за значителна стъпка напред в областта на интеграцията. През 2018 г. България и Австрия ще бъдат председателствани от ЕС, следвани от Румъния. Това са страните, които имат интерес да разширят ЕС в региона“, подчерта Османи.\r\nПолитическият анализатор Петър Арсовски обаче смята, че Македония трябва да се присъедини към ЕС и НАТО през следващите шест месеца, защото в противен случай, както казва той, вратите отново ще бъдат запечатани.\r\n„Не трябва да забравяме, че през 2019 г. са насрочени парламентарни избори в Гърция, затова смятам, че ако до юни не успеем да влезем в ЕС и НАТО, след това няма да има възможност в близко бъдеще. Шансът ни, за който всеки говори и към който се насочва цялата енергия, е да успеем през първата половина на 2018 г. или по друг начин изобщо няма да се осъществи.\r\nФактът, че България председателства Съвета на ЕС, е добро нещо за нас, но това не е достатъчно условие за свършване на работата. Позицията на нашия източен съсед може да ни помогне да получим техническа и политическа подкрепа, но това не е решение на вътрешните проблеми. Например, трябва да си зададем въпроса какво става с плана 3-6-9, както и за реформите, които са закъснели \", заяви Арсовски.Чести срещи и подкрепа\r\nПрез последните шест месеца зачестиха срещите между македонските и българските представители, на които беше подчертана българската подкрепа за членството на Македония в ЕС и НАТО.\r\nПреди шест месеца, премиерите на Македония и България, Заев и Борисов подписаха в Скопие Договора за приятелство, добросъседство и сътрудничество.\r\n„Сигурен съм, че с отличните връзки и приятелство, които имаме със Сърбия и с президента Александър Вучич, с Гърция и с премиера Алексис Ципрас, ние ще покажем, че не работим срещу нашите съседи. Този договор не е против нашите съседи, а е замислен като перспектива за двете държави“, подчерта тогава Борисов.\r\nСлед подписването, ръководителят на българската дипломация Екатерина Захариева подчерта, че София е готова да предложи експертна помощ на Македония за реформите, които предстоят и изрази надежда, че през следващата година страната ни най-накрая ще има положителен старт в преговорния процес с ЕС.\r\nНа срещата в София на 2 ноември миналата година, между македонският министър на отбраната Радмила Шекеринска и нейния български колега Красимир Каракачанов, още веднъж бе подчертано, че България категорично подкрепя Македония по пътя към ЕС и НАТО и ще помогне за постигането на стратегическите й цели.\r\nПрез декември българският вицепрезидент Илиана Йотова пристигна в Скопие. Пред българските медии тя посочи, че мястото на Македония е в НАТО и ЕС и че София се стреми това да се случи възможно най-бързо.\r\n„Нямаме време за губене. България винаги е приемала, защитавала и гарантирала правото на Република Македония да стане пълноправен член в Европейския съюз и НАТО. Нашата държава е първата, която призна Македония през 1992 г. и сега е точното време да видим кои са общите проекти, които можем да осъществим заедно, които да накарат младите хора да останат в България и Македония“, подчерта Йотова.\r\nПревод и редакция:", "date": "2018.01.04", "title": "„Плюс Инфо“(Македония): Македония ще почука, а Борисов ще отвори вратата"}
{"url": "http://www.focus-news.net/news/2018/01/04/2473372/vzglyad-vladimir-putin-obsadi-s-ministar-predsedatelya-na-indiya-dvustrannite-otnosheniya.html", "text": "Президентът на Русия Владимир Путин обсъди по телефона с министър-председателя на Индия Нарендра Моди двустранните отношения и въпросите от международния дневен ред, пише  Взгляд.\r\n„Обсъдени са развитието на двустранните отношения и актуалните въпроси от международния дневен ред. Потвърдена е общата цел за по-нататъшно развитие на отношенията на особено привилегированото партньорство между Русия и Индия“, съобщава прес-службата на Кремъл. Лидерите на страните са се уговорили да продължат връзките на най-високо равнище. Освен това Путин и Моди са се поздравили за Нова година. \r\nРазговорът се е състоял по инициативата на Индия.  Виктор Турмаков", "date": "2018.01.04", "title": "Взгляд: Владимир Путин обсъди с министър-председателя на Индия двустранните отношения"}
{"url": "http://www.focus-news.net/news/2018/01/04/2473373/eurasia-daily-spored-chlen-na-srabskata-partiya-zavetnitsi-ako-rusiya-ne-zasili-prisastvieto-si-na-balkanite-sarbiya-shte-stane-koloniya-na-sasht.html", "text": "В Края на миналата година сръбската партия „Заветници“ проведе в Белград кръгла маса, на която представи своята платформа за Косово. Според експертите, участвали в разработката на платформата, общините в северната част на Косово, където живеят предимно сърби, трябва да се обединят в „Северна крепост“ с център Косовска Митровица. Според члена на президиума на „Заветници“ Милица Джурджевич, „Крепостта“ трябва да стане „епицентър на всички държавни усилия, целящи запазването на южния край на Сърбия. Според нея парламента на Сърбия трябва да формулира и приеме стратегия за Косово и Метохия и да възобнови работата на министерството, работещо по въпросите, свързани с тях.\r\nВ стратегията на партия „Заветници“ за запазването на Косово в състава на Сърбия особени надежди за възлагат на присъединяването на Русия към преговорите между Белград и Прищина, което на свой ред би могло да върне въпроса на обсъждане на равнище ООН. Присъединяването към преговорите на държава, уважаваща сръбските интереси, би спряло опитите на ЕС да застави Сърбия без излишен шум да признае независимостта на Косово. В интервю пред  Eurasia Daily  Милица Джурджевич подробно разказа за гледната си точка как да се реши косовския въпрос и как да се развие руско-сръбския съюз на Балканите.    EADaily:    Очаквате ли, че платформата на вашата партия за Косово и Метохия ще бъде представена в предложенията на президента на Сърбия Александър Вучич за решаването на косовския въпрос, които той обеща да представи тази пролет?   Милица Джурджевич: Ние представихме тази платформа пред обществото с цел да я предложим на страната, защото тя не се явява партийна прокламация. Ние я съставихме, за да стане част от националната стратегия по Косово и Метохия. В нея ние отчетохме реалните възможности на Сърбия и съществуващото положение в Косово и Метохия, ние не сме издигали неизпълними искания. Ние изхождаме от това, което Сърбия може реално да направи днес, по какъв начин да отговори на съвременните предизвикателства, как да устои в този сложен период на преход към многополюсен свят и разбира се, какво тя трябва да направи за пълното възстановяване на своя суверенитет.\r\nНякои моменти, които ние представихме в платформата си, вече бяха повторени от официалните лица в Сърбия. Преди всичко, тук имам предвид нашия призив към Русия за присъединяването към преговорите между Белград и Прищина, защото Прищина все по-често призовава САЩ да направят същото. Трябва да се отбележи, че САЩ и преди непосредствано участваха на преговорите, но Прищина сега иска официалното включване на Вашингтон към тях. Те се стараят с всички достъпни методи колкото се може по-скоро да приключат преговорите за Косово, защото добре знаят, че процесът за признаването на независимостта на Косово е спрял и единствената страна, която може да признае днес така нареченото Косово е Сърбия. На световната карта вече не остават държави, които биха направили подобно нещо. Дори е по-вероятно някои от по-рано призналите независимостта на Косово държави да отзоват своето признание, отколкото списъкът с призналите го да се увеличи. Вашингтон и Прищина по такъв начин оказват натиск върху Белград и Сърбия има законното право да поиска участието на Русия в преговорите. Нещо подобно прозвуча в Москва по време на последното посещение на президента на Сърбия Александър Вучич и ние приветстваме това. Но едновременно с това се опасяваме, че всичко това може да се окажат само думи. Според нас за Сърбия е важно и занапред да настоява, защото така преговорите за Косово ще бъдат издигнати на международно равнище. Сърбия в такъв случай може да повдигне редица други теми, такива като въпроса за правната обосновка за съществуването на военната база на НАТО „Бондстийл“ или агресията на НАТО срещу бивша Югославия през 1999 г. Не трябва да се позволява обществеността да мълчи за тази агресия, защото всички знаем, че тя е незаконна. Съществуват и редица други въпроси, такива като военните престъпления, търговията с човешки органи и наркотици в Косово. В интерес на Сърбия е тези теми да бъдат повдигнати и единствено участието на Русия в преговорите може да способства това. \r\nВтората теза на нашата платформа, повторена от сръбското ръководство, се заключва в това, че обстоятелствата се променят. Още повече, че ръководството на страната засега не е изразило позиции по повод това, дали възнамерява сега да постигне историческото споразумение с Прищина или да продължава да отлага този момент. Поради това, че днес цялата история около Косово и Метохия клони към преразглеждане на нашето отношение към процеса на европейската интеграция. Обезпокоени сме от това, че в преговорите за присъединяване на Сърбия към ЕС са открити две глави, реализирането на чието съдържание пряко ще доведе до ревизия на нашата външна политика, която трябва да съответства с външната политика на Брюксел. За Сърбия това би означавало анулиране на Споразумението за свободна търговия с Русия и с Китай, а след това и въвеждане на санкции срещу Русия. И всичко това заради присъединяването към ненадеждния проект ЕС, което ще донесе на Сърбия вреди.   EADaily:    Говорейки за сътрудничеството с Русия, как го виждате и в кои области поддръжката на Москва би била особено ценна за Сърбия?   Милица Джурджевич: Преди всичко Сърбия допусна огромна грешка, когато се съгласи да пренеса преговорите за статута на Косово и Метохия от ООН под егидата на ЕС. Европейският съюз се прояви като необективен и много пристрастен посредник, винаги намиращ се на страната на Прищина. Ако погледнем как преминаха брюкселските преговори до днес, то ще видим, че Сърбия не получи за себе си почти нищо. Ние зад тази брюкселска маса само предавахме лостовете на своята държавност и атрибути на суверенитета. Затова и всяко участие на страна-съюзник, която уважава териториалната цялост на Сърбия, може да бъде единствено приветствано. Особено ако си спомним, че Русия възпрепятства пълноправното приемане на Косово във всички международни организации, в които тя разполагаше със съответните възможности – ЮНЕСКО например.  Също така с примера с Република Сръбска Русия доказа, че защитава сръбските интереси. Тя използва правото си на вето, когато ООН разглеждаше резолюцията за Сребреница. Ако тази резолюция бе преминала, сръбският народ щеше да бъде заклеймен като виновник за геноцид. Ние виждаме какви лостове Русия използва, при това без стеснение, когато решенията се взимат във формати с нейно участие. Поради факта, че Русия не може да участва на преговорите под егидата на ЕС, където ни принудиха да подпишем споразумения, които не съответстваха с нашата конституция или резолюция №1244 на Съвета за сигурност на ООН за Косово. \r\nКой момент е ключов, когато става дума за участието на Русия в по-нататъшните преговори? За нас е наистина важно да получим руската подкрепа за това, че всички бъдещи споразумения, които ще се разглеждат, да преминат през Общото събрание на ООН. Това би възпрепятствало някои неизгодни за Сърбия решения да се приемат тихичко, на някакво по-ниско равнище.\r\nТрябва да помолим Русия да разгърне „дипломатическо настъпление“ и да започне да агитира страните-кандидати за влизане в БРИКС, които вече са признали независимостта на Косово, за да се откажат от това признание или поне да гласуват в полза на Сърбия по въпроса за членството на Косово в ЮНЕСКО, Интерпол и по редица други теми, които ще бъдат още поставяни на дневен ред, когато става дума за областта. Русия вече прави това, особено в рамките на ЮНЕСКО и ние сме ѝ наистина благодарни. Ние организирахме един митинг пред руското посолство в Белград, на който благодарихме на ръководството на руската държава, че Печката патриаршия все още е част от сръбското културно богатство.  Боя се, че без намесата на Русия всичко би завършило по-зле за Сърбия. Примерът на Сирия демонстрира, че Русия защитава своите съюзници и е готова да им помага да се борят до победа. За нас е много важно да наложим сътрудничество с Русия в сферата на сигурността, да получим от нея помощ за засилването на армията си в случай на ескалация на конфликта. Ние всички знаем, доколко е Русия важен съюзник за Сърбия, но ми се струва, че и официалните лица в Русия също много добре знаят, доколко Балканите са важни за самата нея. Сърбия в новата си политическа история в известен смисъл се настрада от своята русофилия. Тя винаги е била надежден партньор на Русия, за разлика от България. През 1999 г. ние купихме немного време за Русия и и дадохме повече пространство да се разгърне и повдигне, защото САЩ се бяха фокусирали върху нас.   EADaily:    Казахте, че Русия не зарязва съюзниците си. Как виждате този съюз между Сърбия и Русия. Трябва ли Сърбия заради този съюз да коригира своята държавна политика – имаме предвид преди всичко курса за сближаване с ЕС. Ние знаем в какви отношения са днес Русия и Европейския съюз?   Милица Джурджевич: „Заветници“ са евроскептици. Смятаме, че Сърбия като минимум трябва да преразгледа условията на европейската си интеграция. В крайна сметка те не носят на Сърбия нищо, това е път без край с ултиматуми и шантаж. Днес от нас искат да признаем така наричаното Косово, искат да „нормализираме отношенията си“ с част от собствената си територия. Утре ще поискат разграничение с Босна и Херцеговина и с Хърватия – разбира се, в ущърб с нашите интереси. Да не говорим за икономическия хаос, в който в момента се намира ЕС. Особено подчертавам искането да се приведе нашата външна политика в съответствие с линията на ЕС, което означава въвеждане на санкции срещу Русия. Сърбия има пространство, за да не допуска нищо подобно. Тя може да съблюдава военен неутралитет и да се опира на сътрудничеството си с Русия и Китай и във военната и в икономическата сфера. Ние поддържаме задълбочаването на военно-техническото сътрудничество с тези две държави, но при това осъжда откриването на тези глави в преговорите за присъединяване към ЕС, които могат да зачеркнат всичко постигнато. \r\nРусия в Сирия защитаваше преди всичко собствените си интереси. Тя не действа емоционално и не се намеси в конфликта единствено заради страданията на сирийския народ. Това, което той преживя, е просто ужасяващо и ние в Сърбия много съчувстваме  за това, защото и ние преминахме през нещо подобно през 1999 г. Но основен мотив за намесата във военния конфликт за Русия бе борбата срещу тероризма в неговите източници. Русия попречи на САЩ да превърнат Сирия в поредната си колония. Убедена съм, че за Русия е също така важно да не допуска превръщането на Сърбия в поредната американска колония. Сериозните експерти, които са се занимавали с геостратегия, както преди, така и днес, твърдят, че Западът трябва да завладее Балканите, ако иска да завладее Русия. А за да завладее Балканите, трябва да завладее Сърбия. Такива страни като Македония, Черна гора и Хърватия вече са страни членки на НАТО или искат да влязат в него. Те се намират под силно американско влияние и не провеждат суверенна политика. Сърбия остава единствената преграда по този път и единствен надежден партньор на Русия на Балканите и е в интерес на Русия това да остане. \r\nНие видяхме как се развива черногорския сценарий, когато въпреки народната воля страната влезе в НАТО. Ние проведохме в Сърбия кампания срещу НАТО под названието „Сърбия – никога в НАТО“. Според нашия анализ, повече от 80% от гражданите на Сърбия са категорично против интеграцията на страната в Алианса. Това значи, че за разлика от САЩ, Русия може да не открива тук неправителствени организации или центрове, за да изменя сръбското съзнание. Нашето съзнание, нашата историческа памет и нашите интереси напълно съвпадат с руските и нашият съюз е нещо естествено.    EADaily:    Вашите думи, че Западът, ако иска да завладее Русия, трябва първо да завладее Балканите, ни напомниха за неотдавна озвучената идея, че Сърбия трябва да разположи на своя територия руска военна база. Доколко е възможно това, ако знаем, че Сърбия от всички страни е обкръжена от НАТО? След като говорехте за военно сътрудничество, може би вашите експерти вече са анализирали възможността за откриване на руски военен обект?   Милица Джурджевич: Когато в сръбската история възникна идеята за обединяване на южнославянските народи, която днес можем да обсъдим и оценим от гледна точка на полезността, две трети от териториите, където преживяваха тези народи, бе окупирана. Но това не спря идеолозите на тази концепция – те продължаваха да работят над нея и да подготвят почвата за осъществяването ѝ. Това трябва да стане пример за нас пример за подражание: така ние трябва да се отнесем към факта, че НАТО присъства в региона. Ние трябва да имаме предвид, че вече съществува база на Алианса на територията на Сърбия – това е „Бондстийл“ в Косово и Метохия. Ако Сърбия е неутрална във военно отношение държава, а нейният парламент прие това със съответната резолюция, тя може да поиска уравновесяване на силите с помощта на появата на руска база на своя територия. Разбира се, едва ли нашето ръководство по редица причини ще предложи нещо подобно. Но винаги има експерти, има общественост, които могат да повдигнат тази тема и на международно, и на вътрешно равнище, постепенно подготвяйки условията за това.\r\nСтрува ми се, че е в руски интерес да се засили присъствието в Сърбия, било с военна база или с хуманитарен център. Преди две години Сърбия подписа споразумение с НАТО в сферата на логистиката, според което военните от НАТО могат свободно да се придвижват по цялата ѝ територия, при това без да бъдат подлагани на преследване при възможни нарушения. Сега ни отказват да дадем подобен имунитет на сътрудниците на хуманитарния центъра на Русия в Ниш. Те се опитват да използват двойни стандарти, това, което важи за САЩ, не важи за Русия. Така те искат Сърбия негласно да влезе в НАТО. Ние можем да преразгледаме това споразумение с НАТО и да кажем, че то противоречи на сръбската конституция. Или да кажем, че ако сме дали право на едни, то ще го дадем и на други за равновесие. \r\nДнес НАТО влиза във фаза на турбулентност, на вътрешна стратегическа шизофрения. Затова имаме много повече възможности да противостоим на Алианса с политически и дипломатически средства. Ние можем да поставим под въпрос съществуването на база „Бондстийл“ в Косово. В момента това звучи като утопия. Но ако една идея бива повтаряна постоянно, ако дълго се настоява за нея, то, без съмнение, ще се дадат плодове. Ако Русия не засили своето присъствие на Балканите, всичките те и Сърбия заедно с тях, ще станат американска колония. Нямаме избор: или ще запазим военен неутралитет, или ще загубим държавността си и ще затънем в шизофренията на НАТО.  Виктор Турмаков", "date": "2018.01.04", "title": "Eurasia Daily: Според член на сръбската партия „Заветници“, „ако Русия не засили присъствието си на Балканите, Сърбия ще стане колония на САЩ“"}
{"url": "http://www.focus-news.net/news/2018/01/04/2473374/alsat-mmakedoniya-reshavane-na-spora-za-imeto-iskreni-namereniya-ili-deklarativni-usiliyai.html", "text": "Следновогодишната \"пинг-понг\" партия от изявления на премиерите Зоран Заев и Алексис Ципрас по отношение на различията около името, пълни с оптимизъм, но и предпазливост, отварят въпросът: Дали става дума само за декларативен желания в духа на празниците или пък и двете страни са искрени намеренията през 2018 г. сериозно да се ангажират с преодоляването на проблема, пише в материал, публикуван на сайта на македонската албаноезична телевизия  „Алсат-М“ .\r\nГръцките медии писаха на широко за телефонния разговор между двамата премиери, след което се стигна и официално потвърждение от кабинета на Алексис Ципрас. Според бившия посланик на страната в Брюксел, Нано Ружин, посещението на Заев в Солун е индикация, че оптимизмът не е фалшив.\r\n\"Беше обещана  промяна на различни топоними, имена, летища и т.н. Гърция, от своя страна, също дава, засега устни, обещания, че никой няма да попречи, дори най-екстремно настроените партии, за намиране на решение \", заяви Нано Ружин, бивш посланик на РМ в Брюксел.\r\nПрофесор Беким Кадриу пък смята, че има място за решение с оглед на това, че става дума за многопластов спор, който освен името, обхваща и обсегът на използване, както и наименованията на езика и националността.\r\n\"Мисля, че двете страни решиха тази година най-малкото да дадат своя максимум в посока на разрешаване на спора. Второто, което искам да подчертая е, че след като констатирахме на няколко пъти, че има положителен климат за решаване на спора, мисля, че двете страни трябва да предприемат конкретни стъпки, нацелени в посока на решаване на спора \", оценява Кадриу.\r\nПреди два дни Ципрас заяви, че е оптимист, но и че очаква конкретни стъпки от македонска страна, след което Заев вчера заяви, че правителството е решено през първата половина на годината да се заеме по същество с решаването на въпроса. За 18 и 19 този месец в Ню Йорк вече е насрочена и нова среща на посредника Матю Нимиц с преговарящите от двете страни. \r\nПревод и редакция:", "date": "2018.01.04", "title": "„Алсат-М“(Македония): Решаване на спора за името: Искрени намерения или декларативни усилия?"}
{"url": "http://www.focus-news.net/news/2018/01/04/2473375/ria-novosti-ruskoto-ministerstvo-na-otbranata-demonstrira-nov-broneavtomobil-za-vazdushno-desantnite-sili.html", "text": "Министерството на отбраната на Русия съобщи, че в страната е създаден нов бронеавтомобил с колесно шаси за въздушно-десантните сили, проектиран на основата на бронеавтомобила „Тайфун“, предава  РИА Новости.\r\nВ руското министерство на отбраната отбелязаха, че бронеавтомобилът е снабден с най-съвременно въоръжение. Негово основно преимущество наред със защитата на личния състав, ще стане възможността да извършва парашутни десанти. Изпитанията на новата бойна машина ще се проведат на специални полигони. \r\nВ министерството също така отбелязаха, че серийното производство на новия модел може да започне през 2019 г.  Виктор Турмаков", "date": "2018.01.04", "title": "РИА Новости: Руското министерство на отбраната демонстрира нов бронеавтомобил за въздушно-десантните сили"}
{"url": "http://www.focus-news.net/news/2018/01/04/2473376/premierat-na-makedoniya-za-shest-mesetsa-mozhem-da-reshim-spora-za-imeto-na-makedoniya.html", "text": "„Македония е решена да работи по същество и наистина да се захване с разрешаването на спора за името през първата половина на тази година. Убеден съм, че е възможно да се намери решение на този спор, но за това е необходима и готовността на другата страна“. Това заяви премиерът Зоран Заев на пресконференция в сградата на Министерския съвет, цитиран от македонското електронно издание „Фактор“.\r\n\"По тази причина реших да прекарам Нова година в Солун и да изпратя ясно послание, че ние сме политици, които искат да отворят затворени врати\", подчерта той.\r\n\"Вярвам, че по този начин ще подобрим цялостната атмосфера за решаване на този спор. Бях много доволен, че по време на престоя си в Солун аз лично се свързах с министър-председателя Алексис Ципрас и с министъра на външните работи Никос Кодзиас. Всичко това потвърждава моето убеждение, че има сериозни възможности за решаване на този проблем \", заяви министър-председателят и изрази увереност, че“2018 може да бъде много добра за Македония\".\r\n\"Можем да определим дата за започване на преговори за присъединяване с ЕС, но също така да получим покана на НАТО за пълноправно членство в Алианса\", добави още Зоран Заев\r\nПремиерът вярва, че \"сега не е време да се провеждат нови избори в страната, а е време да се работи\".\r\nПревод и редакция:", "date": "2018.01.04", "title": "Премиерът на Македония: За шест месеца можем да решим спора за името на Македония"}
{"url": "http://www.focus-news.net/news/2018/01/04/2473377/eurasia-daily-sarbiya-vaznameryava-da-posveti-2018-g-na-razvitieto-na-srabskiya-narod-v-kosovo.html", "text": "Директорът на Управлението на Косово и Метохия на Сърбия Марко Джурич заяви, че 2018 г. трябва да стане година за развитие на сръбския народ в Косово, както в политически, икономически, така и в културен план, пише  Eurasia Daily.\r\n„Отдаде ни се да запазим ядрото на своята система в Косово и в Метохия, да съхраним работните места за нашите хора и да добавим работни места в Прищина. Така ние стабилизирахме условията за съществуването и за нас би било нормално, ако тези условия продължат да се подобряват и през 2018 г.“, заяви Джурич. Отговаряйки на въпрос какво означава „нормализацията на отношенията“ през 2018 г. сръбският чиновник отбеляза: \r\n„Ние искаме да живеем в мир, за да можем да планираме собственото си бъдеще и да се чувстваме самите себе си“. При това Джурич призна, че определени политически структури в Прищина имат предвид нещо съвсем друго, но двете концепции за нормализацията трябва да се съгласуват така, че да се защитят интересите на сърбите и на другите граждани на Сърбия в Косово. Според него наличието у Сърбия на т.нар. „златен глас“ в учрежденията на Косово ще създаде потенциал за постигането на още по-значителни резултати през 2018 г. \r\n„Какво ни е нужно, за да оцелеем тук? Едно от първите предварителни условия е политическото единство на сръбските представители, което трябва да бъде организирано и да действа като армия в политически смисъл. През 2017 г. ние се приближихме до тази цел, макар и все още да имаме много работа“, отбеляза Джурич.\r\nПредседателят на сръбското управление по Косово отбеляза, че предложението на президента на Сърбия Александър Вучич да започне „вътрешен диалог“ по Косово е стимулирало включването в решението на косовския проблем на значително повече хора, откогато и да е преди. „Инициативата на президента Вучич поощри търсенето на решения и мобилизацията на нашата общественост“, допълни Джурич.   Виктор Турмаков", "date": "2018.01.04", "title": "Eurasia Daily: Сърбия възнамерява да посвети 2018 г. на развитието на сръбския народ в Косово"}
{"url": "http://www.focus-news.net/news/2018/01/04/2473378/pregled-na-osnovnite-temi-v-ruskiya-pechat-agentsiya-fokus.html", "text": "На практика е завършен проектът за съвместната декларация на Република Сръбска в Босна и Херцеговина и на Сърбия за запазването на сръбската нация. Това бе съобщено от декана на юридическия факултет на Университета в Белград и един от създателите на документа Сима Аврамович, цитиран от руското издание   Российская газета.\r\n„Макар и документът да се нарича декларация, което предвижда прокламация, все пак той ще бъде акт, повече носещ юридически, отколкото политически характер“, подчерта експертът, добавяйки, че работата по него е на практика завършена. \r\nИнформацията е потвърдена и от президента на Република Сръбска Милорад Додик, който съобщи, че документът ще бъде утвърден и представен през обществеността още на 15 февруари – в Деня на държавността на Сърбия. Той смята, че декларацията трябва да служи за защита на интересите на всички сърби, независимо от това на чия територия живеят. \r\n„Целта ни е да получим в началото на ХХI век документ, който да бъде в състояние да отговори на предизвикателствата на съвремието и да бъде предаден за наследство на поколения сърби, където и да се намират, в качеството на основа за провеждането на националната политика. Предишното столетие сърбите с право наричаха век на националните страдания. Затова и сме длъжни в следващите десетилетия да направим всичко, за да избегнем нови страдания и едновременно с това да укрепим нашата национална идентичност и национални държави – Сърбия и Република Сръбска“, смята Додик. \r\nМеждувременно президентът на Сърбия Александър Вучич отбеляза, че основната задача на декларацията е защитата на правата, свързани със запазването на идентичността на сръбския народ.\r\n„Сърбия уважава териториалната цялост на Босна и Херцеговина, но ние не искаме някой да ни упреква, че ние принадлежим към един народ и се гордеем с това“, отбеляза той. „Това е наше право, което не противоречи на международните правови актове и на Дейтънското споразумение – правото да уважаваме и съхраняваме нашата идентичност“, допълни президентът. \r\nВ Русия внимателно следят процесите на Балканите, стараят се да оказват най-силно съдействие на приятелския сръбски народ. Управляващата партия „Единна Русия“ дори се застъпи с инициатива за присъединяването на Русия към горепосочената декларация, което би могло да способства включително и за запазването на кирилицата. \r\n„В Русия виждат сериозен натиск, който продължават да оказват външните сили от САЩ и НАТО на сръбския свят и на Балканите като цяло, ние преживяваме драматичните събития, които се случват в Черна гора и в Македония. При това ние продължаваме да предлагаме мирни, цивилизовани начини за решението дори и на най-застарелите и сложи проблеми“, заяви депутатът от Руската Дума и заместник-секретар на Генералния съвет на партия „Единна Русия“ Сергей Железняк. Той допълни, че политическото движение „се застъпва за инициативата на подготовката на съвместни декларации заедно с партиите на балканските държави, целящи запазването на сръбската национална идентичност, култура, език и кирилица“.\r\nВ резултат на острия междуетнически конфликт между 1992 и 1995 г. на територията на Босна и Херцеговина загинаха повече  от 100 хил. души, а броят на бежанците достигна до повече от 2,2 млн. души, което го постави сред най-мащабните хуманитарни катастрофи в Европа от Втората световна война насам. В момента Босна и Херцеговина имат сложна система на власт, отчитаща интересите на трите държавообразуващи народа. Тя се състои от два етнитета – Федерация Босна и Херцеговина – мюсюлманкщо-хърватска и Република Сръбска. В същността си това е съюз от две самостоятелни териториални образования, над които стоят Съвет на министрите и Президиум. Такъв модел е предвиден от Дейтънското мирно споразумение, сложило край на войната. \r\n***\r\nПосланикът на Украйна в Канада Андрей Шевченко поиска разширяване на канадските санкции, въведени против „нарушителите на човешки права в Русия“, пише  Известия.\r\nСпоред него, съгласно одобрения в края на 2017 г. в Канада „Акт Магнитски“ първите 30 граждани на Русия „вече са попаднали под персонални санкции“. Дипломатът изрази надежда, че в бъдеще този закон може да се използва „против тези руснаци, които преследват украинците в Донбас и на територията на Русия“. \r\nПо-рано министърът на България, отговарящ за започналото в началото на година ротационно председателство на страната в Съвета на ЕС, Лиляна Павлова нарече отмяната на санкциите срещу Русия приоритет за държавата. \r\n***\r\nВ сирийската провинция Латакия на руското военно летище \"Хмеймим\" на 31 декември се е случил инцидент. Базата е била подложена на минометен обстрел от страна на радикалните ислямисти, пише „Коммерсант“,  позовавайки се на военни източници. \r\nВ резултат на нападението терористите са унищожили четири фронтови бомбардировача Су-24, два многоцелеви изтребители Су-35 С и един военно-транспортен самолет АН-72. По предварителни данни ранени са повече от десет руски-военнослужещи.  \r\nМинистерството на отбраната на Русия няма коментар относно инцидента.  Нападението над руската база „Хмеймим“ от терористите е едно от най-сериозните произшествия, откакто преди две и половина години започна операцията на Русия в Сирия. \r\n***\r\nПрезидентът на Русия Владимир Путин обсъди по телефона с министър-председателя на Индия Нарендра Моди двустранните отношения и въпросите от международния дневен ред, пише  Взгляд.\r\n„Обсъдени са развитието на двустранните отношения и актуалните въпроси от международния дневен ред. Потвърдена е общата цел за по-нататъшно развитие на отношенията на особено привилегированото партньорство между Русия и Индия“, съобщава прес-службата на Кремъл. Лидерите на страните са се уговорили да продължат връзките на най-високо равнище. Освен това Путин и Моди са се поздравили за Нова година. \r\nРазговорът се е състоял по инициативата на Индия.", "date": "2018.01.04", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/01/04/2473379/kmetat-na-solun-premierat-zoran-zaev-obeshta-che-shte-smeni-imeto-na-letishteto-i-tabelite-na-ulitsite.html", "text": "\"Оптимизъм за решението на спора за името\", \"Контакти на високо ново за скопския въпрос\"; \"Разговор на министър-председателя на Скопие с Ципрас и Кодзиас\". Това са част от заглавията на гръцките медии след посещението на премиера на Македония Зоран Заев в Солун за Нова година и разговора му с гръцкия колега Алексис Ципрас. За разлика от преди, когато рядко имаше място в новините за проблема с името, сега развитието на македонско-гръцките отношения е част от централните новини на всички гръцки телевизии. В интервю за гръцката осведомителна агенция АПЕ-МПЕ пък солунския кмет Янис Бутарис, който вечеря със Заев в Солун заяви, че глупостите на политиците са \"виновни\" и че \"въпросът за името е излязъл от релсите\". Бутарис разкри, че премиерът Заев му е казал, че е готов за решение, предава македонската телевизия  „24 Вести“ .\r\n\"Хората искат да намерят своята самоличност. С концесии от двете страни, но и от опозицията, те са готови за компромис. Г-н Заев каза, че ще промени името на летището и ще промени табелите по улиците \", заяви кметът на Солун Янис Бутарис.\r\nНовият кръг между преговарящите Васко Наумовски и Адамантиос Василакис ще се проведе на 18 и 19 януари в Ню Йорк. Премиерът Заев също изрази оптимизъм вчера, че решение за спора може да се намери през първата половина на 2018 г.\r\n\"Република Македония е решена през първата половина на годината да работи по същество за решаването на проблема, който Гърция има с нашето конституционно име. Аз съм убеден, че е възможно да се намери решение, но, разбира се, за това е необходима готовност и от другата страна. Радвам се , че и от наша страна има оптимизъм \",подчерта  Зоран Заев. \r\nГръцкият премиер Ципрас също заяви в интервю пред местно радио, че е оптимист по въпроса за името, но също така очаква конкретни стъпки от македонската страна. Що се отнася до телефонния разговор със Заев, Ципрас не каза за какво са си говорили,а само отбеляза, че е поздравил колегата си за Нова година.                               \r\nПревод и редакция:", "date": "2018.01.04", "title": "Кметът на Солун: Премиерът Зоран Заев обеща, че ще смени името на летището и табелите на улиците"}
{"url": "http://www.focus-news.net/news/2018/01/04/2473380/ria-novosti-ministarat-na-otbranata-na-peru-podade-ostavka.html", "text": "Министърът на отбраната на Перу Хорхе Нието Монтесионос подаде оставка, предава  РИА Новости.\r\nСпоред местни медии Монтесинос е изразил желанието си да напусне поста пред президента на страната Педро Пабло Кучински на 23 декември. Официално е подал оставката сега. \r\nОтбелязва се, че Монтесинос е третият министър в правителството на страната, подал оставка за последните две седмици. По-рано своите постове напуснаха министърът на културата Салвадор дел Солар и вътрешният министър Карлос Басомбрио. Виктор Турмаков", "date": "2018.01.04", "title": "РИА Новости: Министърът на отбраната на Перу подаде оставка"}
{"url": "http://www.focus-news.net/news/2018/01/04/2473381/alsat-mmakedoniya-chlenovete-na-kosovskoto-dvizhenie-samoopredelenie-poluchiha-uslovni-prisadi.html", "text": "Първоинстанционният съд днес призна за виновни четиримата депутати на Движението Самоопределение и им наложи условни присъди от година и два до година и шест месеца, предава македонската албаноезична телевизия „Алсат-М“ .\r\nВ съдебната зала не бяха обвиняемите депутати Албин Курти Албулена Хаджиу, Доника Кадай-Буюпи и Фатон Топали. По-рано те казаха, че това е политически мотивиран процес.\r\nСпоред съдебното решение, Курти и Буюпи получиха по година и шест месеца, Хаджиу г. и три и Топали година и два месеца. Техните адвокати обявиха, че ще обжалват присъдите.\r\nТе не трябва да извършват престъпление в рамките на две години.\r\nНяколко часа преди насроченото заседание съдът беше под силна полицейска охрана.\r\nПрез декември 2015 г., но и на други последователни пленарни заседания, депутатите от опозицията, в това време от Движението Самоопределение, Алианса за бъдещето на Косово и Инициативата за Косово, в знак на протест срещу Договора за създаване на Общността на сръбски общини и Договора за демаркация на границата с Черна гора, хвърлиха сълзотворен газ в заседателната зала и попречиха на служебно лице в изпълнението на задълженията му.\r\nТе бяха арестувани на 27 ноември пред косовския парламент. Хаджиу и Топали получиха бяха поставени под домашен арест, а Кюрти и Буюпи бяха осъдени на затвор. На 27 декември мярката за неотклонение бе продължено за още един месец, но след два дни бяха путснати под домашен арест.\r\nПревод и редакция:", "date": "2018.01.04", "title": "„Алсат-М“(Македония): Членовете на косовското движение Самоопределение получиха условни присъди"}
{"url": "http://www.focus-news.net/news/2018/01/04/2473382/usgs-kray-yuzhnoto-kraybrezhie-na-yaponiya-e-registrirano-zemetresenie-s-magnitud-54.html", "text": "Земетресение са магнитуд 5,4 по скалата на Рихтер е регистрирано южно от главния японски остров Хоншу, показва справка на интернет-страницата на  Геологическата служба на САЩ (USGS).\r\nЗеметресението е регистрирано в 22:30 часа в сряда българско време на дълбочина от 10 км.\r\nНяма данни за жертви и разрушения. Не се съобщава за появата на вълни–цунами.  Виктор Турмаков", "date": "2018.01.04", "title": "USGS:  Край южното крайбрежие на Япония е регистрирано земетресение с магнитуд 5,4"}
{"url": "http://www.focus-news.net/news/2018/01/04/2473383/tass-dvizhenieto-po-patya-v-ruskiya-hanti-mansiyski-avtonomen-okrag-kadeto-po-rano-pri-katastrofa-zaginaha-10-dushi-e-vazstanoveno.html", "text": "Движението е възстановено на участъка на пътя в руския Ханти-Мансийски автономен окръг, където при сблъсък между два авномобила загинаха десет души, предава ТАСС.\r\n„Движението е възстановено“, съобщава източник от регионалния отдел на Министерството на извънредните ситуации.  По-рано два автомобила  се сблъскаха в Октябрския район на ХМАО между градовете Ханти-Мансийск и Няган. Загинаха четири деца на възраст от една до 12 години, както и шестима възрастни. \r\nВ момента причините за инцидента се разследват.  Виктор Турмаков", "date": "2018.01.04", "title": "ТАСС: Движението по пътя в руския Ханти-Мансийски автономен окръг, където по-рано при катастрофа загинаха 10 души, е възстановено"}
{"url": "http://www.focus-news.net/news/2018/01/04/2473384/makfaksmakedoniya-italiya-e-zalovila-36-tona-albanska-droga-prez-2017-godina.html", "text": "Италианската морска полиция „Гуардия ди Финанса“, е заловила 36 тона албанска дрога от тип канабис сатива в течение на 2017 година, предават албанските медии, като се позовават на източници от италианското Министерство на вътрешните работи, предава македонската информационна агенция  „Макфакс“ .\r\nСъщите изтоници посочват, че заловената дрога, започнала пътя към Италия си от албанското крайбрежие, възлиза на 40 милиарда албански леки (300 милиона долара).\r\nСъгласно данните, покрай иззетите количества са минали големи количества албанска дрога, която не е открита и вече се пласира на европейския пазар за наркотици.\r\nПревод и редакция:", "date": "2018.01.04", "title": "„Макфакс“(Македония): Италия е заловила 36 тона албанска дрога през 2017 година"}
{"url": "http://www.focus-news.net/news/2018/01/04/2473385/ria-novosti-siriyskata-armiya-otblasna-mashtabno-napadenie-na-teroristite-v-predgradie-na-damask.html", "text": "Сирийската армия е отразила мащабно нападение на отрядите на терористите в източното предградие на Дамаск „Хараста“, предава РИА Новости, позовавайки се на местни медии.\r\nТерористите са излезли от зоната за деескалация и нарушавайки примирието са атакували сградата на местното полицейско управление. Настъплението на терористите в района на пътя край сградата е започнало преди четири дни. Терористите при нападението са взривили няколко коли-бомби, са обкръжили транспортното управление  и са се опитали да щурмуват сградата на полицията, разположена на километър от управлението. \r\nСградата на криминалната полиция има стратегическо местоположение на възвишение.  Бойците от правителствените сили и полицията са отбили нападението на терористите и са ги принудили да отстъпят. Сирийската армия е прехвърлила допълнителни сили в района на бойните действия.  Виктор Турмаков", "date": "2018.01.04", "title": "РИА Новости: Сирийската армия отблъсна мащабно нападение на терористите в предградие на Дамаск"}
{"url": "http://www.focus-news.net/news/2018/01/04/2473386/pregled-na-mezhdunarodnite-novini-do-6-chasa-agentsiya-fokus.html", "text": "„Македония е решена да работи по същество и наистина да се захване с разрешаването на спора за името през първата половина на тази година. Убеден съм, че е възможно да се намери решение на този спор, но за това е необходима и готовността на другата страна“. Това заяви премиерът Зоран Заев на пресконференция в сградата на Министерския съвет.\r\n\"По тази причина реших да прекарам Нова година в Солун и да изпратя ясно послание, че ние сме политици, които искат да отворят затворени врати\", подчерта той.\r\n\"Вярвам, че по този начин ще подобрим цялостната атмосфера за решаване на този спор. Бях много доволен, че по време на престоя си в Солун аз лично се свързах с министър-председателя Алексис Ципрас и с министъра на външните работи Никос Кодзиас. Всичко това потвърждава моето убеждение, че има сериозни възможности за решаване на този проблем \", заяви министър-председателят и изрази увереност, че“2018 може да бъде много добра за Македония\".\r\n\"Можем да определим дата за започване на преговори за присъединяване с ЕС, но също така да получим покана на НАТО за пълноправно членство в Алианса\", добави още Зоран Заев\r\nПремиерът вярва, че \"сега не е време да се провеждат нови избори в страната, а е време да се работи\".   Лидерът на подкрепяното от Иран ливанско шиитско движение Сайед Хасан Насрала заяви, че сирийската война, която се води вече седма година, ще приключи най-много до една-две години.\r\nНасрала също така заяви, че ударите на израелската армия срещу позициите на „Хизбулла“ в Сирия няма да предотвратят достигането на въоръжение до групировката. \r\n„Хизбулла“ и други подкрепяни от Иран движения подкрепят сирийския президент Башар Асад в избухналия през 2011 г. конфликт. Белият Дом ще въведе нови санкции срещу иранския режим и неговите поддръжници, замесени в смазването на протестите в страната.\r\n„Разглеждаме възможностите“ за налагане на санкции срещу организации или лица, взели участие в нарушения на човешките права, цензуриране или отнемане на правото на свободно събиране на иранските граждани, заяви американското служебно лице.\r\n„За това се изисква конкретна информация, но тя е налична навсякъде, така че имаме намерение да започнем да я систематизираме и след това ще видим какво точно ще направим“, добави той.\r\nСлужителят в администрацията на Тръмп, поискал да остане анонимен, заяви, че САЩ ще „използват всички източници на информация, с които разполагат, за да се сдобият с достоверна информация за това, кой е участвал в смазването на протестите, кой нарушава човешките права и кой използва насилие срещу протестиращите, за да го включи към санкциите“.\r\n*** В новата си книга Стийв Банън, бивш главен стратег на Белия дом,  определи като „предателска и непатриотична“ среща между представителите на екипа на предизборната кампания на президента Доналд Тръмп и руски адвокат.\r\nВ книгата, озаглавена „Огън и гняв: вътре в Белия дом на Тръмп“ и която скоро ще бъде публикувана, Банън остро критикува Доналд Тръмп-младши, зетят и съветника на президента Джаред Кушнер и тогавашния водач на предизборната кампания Пол Манафорт за това, че са се срещнали през юни 2016 г. с група руснаци, които обещават „мръсна“ информация за Хилари Клинтън, номинирана за кандидат-президент от Демократическата партия.\r\n„Тези високопоставени членове на кампанията сметнаха, че е добра идея да се срещнат с чуждо правителство без адвокати“, пише Банън в книгата, копие от която е попаднало у журналисти.  „Смятам, че това е предателско и непатриотично“, допълва той.\r\nНа свой ред Доналд Тръмп заяви, че неговият бивш съветник „си е загубил разсъдъка“. „Стийв Банън няма нищо общо с мен или с моето президентство. Когато бе уволнен, той загуби не само работата си, но и разсъдъка си“, заяви той. „Стийв Банън има малко общо с историческата ми победа, дадена ми от забравените мъже и жени в страната. Същевременно той е виновен за това, че загубихме сенатско място в щата Алабама, държано 30 години от Републиканците“, допълни президентът. \r\n*** Полицията потвърди, че пожар е избухнал в дома на Бил и Хилари Клинтън в град Чапакуа, намиращ се в северната част на щата Ню Йорк.\r\nПолицията отказва да предостави допълнителни детайли за инцидента в дома, в който семейството на бившия президент е живяло през последните 20 години.  Според местни източници, пожарът е избухнал в спалнята и е бил потушен.\r\nКъщата, построена през 1889 г. има пет спални, жилищна площ от 485 кв. м., както и басейн. \r\n***  Земетресение са магнитуд 5,4 по скалата на Рихтер е регистрирано южно от главния японски остров Хоншу.\r\nЗеметресението е регистрирано в 22:30 часа в сряда българско време на дълбочина от 10 км.\r\nНяма данни за жертви и разрушения. Не се съобщава за появата на вълни–цунами. \r\n***", "date": "2018.01.04", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/01/04/2473387/ria-novosti-ekipazhite-na-ruskata-kaspiyska-flotiliya-sa-proveli-uchenie-po-likvidatsiya-na-posledstviyata-ot-yadren-udar.html", "text": "Подразделенията за радиационна, химическа и биологическа защита на руските въоръжени сили проведоха на корабите на Каспийската флотилия планово тактическо учение за ликвидирането на последствията от използване от страна на условен противник на оръжия за масово поразяване, предава  РИА Новости.\r\n„Според учението по време на преход на корабите на Каспийската флотилия от един пункт на базиране към друг апаратурата за радиационен и химически контрол открива радиоактивно заразяване на местността. Подразделението на радиационна, химическа и биологическа защита са вдигнати на тревога за провеждане на мероприятие по деактивация на заразените участъци“, пише в официално заявление на Южния военен окръг на руската армия.\r\nЕкипажите на корабите са започнали да отработват нормативите за използването на средствата за индивидуална защита, към които се отнасят филтриращите и изолиращи противогази и комплекти защитни дрехи, а също така са провели дозиметричен контрол на равнищата на радиация. Подразделенията за защита са започнали да ликвидират последствията от използваното от противника оръжие за масово поразяване чрез специална обработка на корабите с деактивиращи средства. \r\nВ ученията са задействани ракетните кораби „Татарстан“ и „Дагестан“, както и малкият ракетен кораб „Град Свияжск“.  Виктор Турмаков", "date": "2018.01.04", "title": "РИА Новости: Екипажите на руската Каспийска флотилия са провели учение по ликвидация на последствията от ядрен удар"}
{"url": "http://www.focus-news.net/news/2018/01/04/2473388/federika-mogerini-es-shte-otselee-sled-brekzit-i-shte-ostane-silen.html", "text": "Върховният представител на Европейския съюз по въпросите на външните работи и политиката на сигурност Федерика Могерини заяви, че ЕС ще оцелее след излизането на Великобритания от него и ще остане силен, предава  AFP.\r\n„Мнозина вярваха, че референдумът във Великобритания за излизането от ЕС ще бъде началото на края за Съюза“, заяви Могерини. „ЕС не само, че ще оцелее, но и ще се задълбочи“, допълни тя. \r\n„Светът се нуждае от това той да остане силен и именно това ще направим“, смята Могерини.  Виктор Турмаков", "date": "2018.01.04", "title": "Федерика Могерини: ЕС ще оцелее след Брекзит и ще остане силен"}
{"url": "http://www.focus-news.net/news/2018/01/04/2473389/ria-novosti-ruskite-vodolazi-shte-provedat-trenirovki-na-dalbochina-ot-poveche-ot-400-metra.html", "text": "Водолазите от аварийно-спасителния отряд на руския военноморски флот ще проведат дълбоководни тренировки, в рамките на които ще се потопят на повече от 400 метра дълбочина, предава РИА Новости.\r\n„Научно-изследователският институт за спасителни дейности и подводни технологии съвместно с експедиционния аварийно-спасителен отряд на военноморския флот пристъпи към подготовка на водолазите –спасители за потапяне на дълбочина от повече от 400 метра“, пише в официално съобщение на руското министерство на отбраната.\r\nПървият етап от тренировките ще се проведе на базата на научно-изследователския институт в град Ломоносовск край Санкт Петербург. По време на втория етап военните с помощта на дълбоководен спасителен комплекс ще се потапят от борда на спасителния съд „Игор Белоусов“.  Виктор Турмаков", "date": "2018.01.04", "title": "РИА Новости: Руските водолази ще проведат тренировки на дълбочина от повече от 400 метра"}
{"url": "http://www.focus-news.net/news/2018/01/04/2473390/tv-zvezda-rusiya-ukrainskiyat-vanshen-ministar-razkaza-kak-shte-bade-upotrebeno-dostavenoto-ot-sasht-orazhie.html", "text": "Украинският външен министър Павло Климкин заяви, че оръжието, което САЩ ще предоставят на страната му, ще се използва единствено в случай на провокации, но не за ескалация на конфликта в Източна Украйна, предава руската  „ТВ Звезда“.\r\n„То няма да се използва за атака, защото то не може да се използва като аргумент, който да съдейства за повишаване на температурата на конфликта“, заяви Климкин. \r\nПо-рано прес-секретарят на Държавния департамент на САЩ Хийтър Нойерт заяви, че страната ѝ възнамерява да предаде на Украйна отбранително въоръжение за защита на нейния суверенитет и териториална цялост.  Виктор Турмаков", "date": "2018.01.04", "title": "„ТВ Звезда“ (Русия): Украинският външен министър разказа как ще бъде употребено доставеното от САЩ оръжие"}
{"url": "http://www.focus-news.net/news/2018/01/04/2473391/aktualna-patna-obsta.html", "text": "Температурите са в интервала от – 5° до 6°. Времето над страната е предимно ясно. Това съобщиха от пресцентъра на Агенция „Пътна инфраструктура”. Слаб вятър духа в областите: Варна, Добрич и Смолян. Дъжд вали в област Видин, както и в района на Враждебна и Богров /обл. София/. Сняг вали в областите Кюстендил и Перник, както и на проход „Петрохан“, проход „Предел“, в района на гр. Благоевград /обл. Благоевград/, Владая, Бистрица, Банкя, Костинброд, Сливница, Драгоман, АМ „Тракия“ от 0 км до 23 км, Вакарел, АМ „Люлин“, Северна скоростна тангента, Гинци, Боровец, Самоков /обл. София/. Пътните настилки в по-голямата част от страната са сухи, на места – мокри, а по усойните и планински райони – частично заледени и обработени. Намалена видимост поради мъгла:\r\n- до 50 м има в района на Твърдица /обл. Сливен/, гр. Стара Загора /обл. Стара Загора/.\r\n- до 150 м има в района на Айтос и Пода /обл. Бургас/.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nСЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.01.04", "title": "Актуална пътна обстановка"}
{"url": "http://www.focus-news.net/news/2018/01/04/2473392/predstoyashti-sabitiya-v-stranata-za-4-yanuari-agentsiya-fokus.html", "text": "***", "date": "2018.01.04", "title": "Предстоящи събития в страната за 4 януари (Агенция „Фокус“)"}
{"url": "http://www.focus-news.net/news/2018/01/04/2473393/predstoyashti-mezhdunarodni-sabitiya-za-4-yanuari-agentsiya-fokus.html", "text": "Баварската партия Християнсоциален съюз ще проведе среща с ГСДП за евентуално формиране на управляваща коалиция в Германия.\r\n*** Германският външен министър Зигмар Габриел ще се срещне в Киев със своя украински колега Павло Климкин.\r\n*** Испанският съд ще изслуша бившия заместник-лидер на Каталуния Ориол Жункерес, който участваше в опита на областта да се отдели.\r\n*** Конгресът на САЩ ще работи за решаването на редица неотложни въпроси в страната, включително и миграцията и бюджета, за да избегне парализа на федералното правителство. \r\n***", "date": "2018.01.04", "title": "Предстоящи международни събития за 4 януари  ( Агенция „Фокус“ )"}
{"url": "http://www.focus-news.net/news/2018/01/04/2473394/tv-zvezda-obshtovoyskovata-armiya-na-ruskiya-zapaden-voenen-okrag-e-provela-30-vnezapni-proverki-prez-izminalata-godina.html", "text": "Общовойсковата армия на руския Западен военен окръг е провела 30 внезапни проверки на бойната готовност и боеспособността на съединеният и войнските части през изминалата 2017 година, предава руската „ТВ Звезда“.\r\nПо данни на руското министерство на отбраната особено внимание по време на проверките е обърнато върху управлението на подразделенията с участието на средства за автоматизация. Давана е оценка на навиците на командването и бойните умения на личния състав.\r\n„През 2018 г. практиката на внезапните проверки на съединенията и войсковите части от общовойсковата армия ще продължат“, съобщи първият заместник-командир на общовойсковата армия на ЗВО генерал-майор Тимур Трубиенко. \r\nСпоред него в настъпилата година при внезапните проверки ще се отработват въпросите за привеждането на войските в различна степен на бойна готовност. Също така на войските им предстоят практически действия по прехвърляне на подразделения на значителни разстояния.  Виктор Турмаков", "date": "2018.01.04", "title": "„ТВ Звезда“: Общовойсковата армия на руския Западен военен окръг е провела 30 внезапни проверки през изминалата година"}
{"url": "http://www.focus-news.net/news/2018/01/04/2473395/ria-novosti-v-yuzhna-koreya-smyatat-che-severna-koreya-ne-podgotvya-novi-raketni-izpitaniya.html", "text": "Военните на Южна Корея не регистрират признаци за подготовка в  Северна Корея на скорошни ракетни изпитания, но не изключват възможността за провокационни действия от страна на Пхенян. Така те коментираха заявлението на постоянния представител на САЩ в ООН Ники Хейли за това, че Северна Корея може в скоро време да проведе ново ракетно изпитание, предава  РИА Новости.\r\n„Не е регистрирана активност, на  чиято основа да може да се предполага, че Северна Корея подготвя ракетна провокация в близко време“, съобщи представителя на обединения комитет на началник-щабовете на Южна Корея Но Че-чон. Той същевременно не изключи, че „ракетните или ядрените провокации на Северна Корея, могат да се осъществят по всяко време“. \r\n„Южна Корея при взаимодействие със САЩ постоянно следи ситуацията“, допълни той.  Виктор Турмаков", "date": "2018.01.04", "title": "РИА Новости: В Южна Корея смятат, че Северна Корея не подготвя нови ракетни изпитания"}
{"url": "http://www.focus-news.net/news/2018/01/04/2473396/deutsche-welle-polsha-i-ungariya-smyatat-che-migratsionnata-politika-na-es-se-e-provalila.html", "text": "Министър-председателите на Полша и на Унгария Матеуш Моравецки и Виктор Орбан заявиха, че техните антимигрантски позиции получават подкрепа в ЕС и че искат да имат по-голям глас при определянето на  бъдещето на Съюза. И двете страни отхвърлиха квотите за разпределяне на мигранти сред страните членки, предава  Deutsche Welle.\r\n„Миграционната политика на ЕС се провали“, заяви Орбан. „Ясно е, че европейските народи не искат миграция, докато няколко европейски лидери, все още се опитват да наложат провалилата се миграционна политика“, допълни той. \r\nНа свой ред Моравецки заяви, че квотите нарушават суверенитета на страните членки. „По отношение на миграцията и квотите, които са наложени на страните членки на ЕС, ние напълно отхвърляме подобен метод за действие, нарушаващ суверенните решения на страните членки“, допълни той. Виктор Турмаков", "date": "2018.01.04", "title": "Deutsche Welle: Полша и Унгария смятат, че миграционната политика на ЕС се е провалила"}
{"url": "http://www.focus-news.net/news/2018/01/04/2473397/aktsenti-v-sutreshniya-blok-na-radio-fokus-dobro-utro-balgariya.html", "text": "155 г. от рождението на Алеко Константинов ще бъдат отбелязани в Свищов. На 8 януари тази година там започват Алековите дни, които ще продължат до 12 януари. Каква е програмата на инициативата и кои са по-интересните предвидени събития? Ще разберем от кмета на община Свищов Генчо Генчев. \r\nПравителството прие проект на Закон за ратификация на Истанбулската конвенция. В отговор на този документ преди дни от ВМРО излязоха с официална позиция, в която категорично се обявиха против ратифицирането на конвенцията. Повече по темата - в минутите след 8.00 часа ще разговаряме с Ангел Джамбазки, евродепутат и заместник-председател на ВМРО. \r\nСлед като държавата застана зад изграждането на втори кабинков лифт в Банско, отново се организират  протест и контрапротест, като жителите на Симитли и Банско отново ще блокират първокласен път Е-79 в подкрепа на взетото решение от страна на държавата. Могат ли тези протести да променят ситуацията? Какви позитиви носи изграждането на втори кабинков лифт в Банско? Темата ще коментираме с  кмета на Симитли Апостол Апостолов. \r\nСлед 09.00 часа ще се отправим и към Асеновград, където градската библиотека „Паисий Хилендарски“ отчита много успешна 2017 година. Повече по темата ще научим от репортажа на колегата Тони Михайлов от Радио „Фокус“ – Пловдив. \r\nСлед броени дни туристи от цялата страна ще се съберат пред  входа на една от най-красивите пещери – „Снежанка“, за да отбележат 57 години от нейното откриване. Повече за нейната история ще чуете от репортаж на Ваня Николова от Радио „Фокус“ – Пазарджик.\r\nСлушайте „Добро утро, България“ по Радио „Фокус“ от 06.00 до 10.00 часа, с водещ Деница Узунова!", "date": "2018.01.04", "title": "Акценти в сутрешния блок на Радио „Фокус“ „Добро утро, България“"}
{"url": "http://www.focus-news.net/news/2018/01/04/2473398/brussels-times-na-pristanishteto-v-antverpen-sa-zadarzhani-sedem-tona-kokain.html", "text": "На белгийското пристанище Антверпен са задържани седем тона кокаин, пише   Brussels Times.\r\nПолицията смята, че наркотиците е трябвало да пристигнат в Холандия. Белият прах е открит скрит в кашони с банани. \r\nВ момента тече разследване от къде са доставени наркотиците и кой е бил крайният им получател.  Виктор Турмаков", "date": "2018.01.04", "title": "Brussels Times: На пристанището в Антверпен са задържани седем тона кокаин"}
{"url": "http://www.focus-news.net/news/2018/01/04/2473399/sofiya-vremenno-dvizhenieto-se-osashtestvyava-v-edna-lenta-po-pat-ii-18-sofiyski-okolovrasten-pat-v-posoka-pernik-v-uchastaka-mezhdu-bul-slivnitsa-i-bul-tsaritsa-yoanna-poradi-katastrofa.html", "text": "Временно движението се осъществява в една лента по път II-18 Софийски околовръстен път в посока Перник в участъка между бул. „Сливница“ и бул. „Царица Йоанна“ поради пътнотранспортно произшествие. Това съобщиха от пресцентъра на Агенция \"Пътна инфраструктура\" (АПИ). От АПИ призовават шофьорите да се движат с повишено внимание и съобразена скорост, спазвайки указанията на служителите на \"Пътна полиция.", "date": "2018.01.04", "title": "София: Временно движението се осъществява в една лента по път II-18 Софийски околовръстен път в посока Перник в участъка между бул. „Сливница“ и бул. „Царица Йоанна“ поради катастрофа"}
{"url": "http://www.focus-news.net/news/2018/01/04/2473400/washington-post-iran-smyata-che-absurdnite-komentari-na-tramp-sa-prichinili-razmiritsite-v-stranata.html", "text": "Според правителството на Иран САЩ „са пресекли всякакви граници“ в международните отношения, изразявайки подкрепа към антиправителствените протести в Ислямската република, пише   Washington Post.\r\nПостоянния представител на Иран в ООН Голамали Хушру се оплака, че президентът на САЩ Доналд Тръмп и вицепрезидентът Майк Пенс са публикували „безброй абсурдни коментари в социалните мрежи, подтикнали иранците да започнат размирици“. \r\nПравителството на САЩ все още не е излязло с отговор на обвиненияга, че „се е намесило по гротесен начин във вътрешните дела на Иран“.   Агенция „Фокус“ припомня:   \r\nТръмп в серия от коментари в социалната мрежа „Туитър“ изрази подкрепа към протестиращите в Иран. По време на протестите в страната бяха убити най-малко 21 души, а още стотици бяха арестувани.  Виктор Турмаков", "date": "2018.01.04", "title": "Washington Post: Иран смята, че „абсурдните коментари“ на Тръмп са причинили размириците в страната"}
{"url": "http://www.focus-news.net/news/2018/01/04/2473401/nimh-glavno-v-zapadna-i-tsentralna-balgariya-shte-ima-prevalyavaniya-vav-visokite-poleta-i-v-predbalkana-ot-snyag-v-ostanalite-rayoni-ot-dazhd.html", "text": "Днес ще преобладава облачно време и главно в Западна и Централна България ще има превалявания, във високите полета и в Предбалкана – от сняг, в останалите райони – от дъжд. Значителни валежи не се очакват. Това съобщи за Агенция \"Фокус\" Христо Христов, дежурен синоптик в Националния институт по метеорология и хидрология (НИМХ) към Българската академия на науките (БАН). Ще духа до умерен северозападен вятър. Максимални температури между 4° и 9°, в София около 4°.\r\nПривечер и през нощта вятърът ще отслабне, в повечето райони ще стихне, облачността бързо ще намалее.\r\nНад Чeрноморието облачността ще е предимно значителна, но вероятността за валеж е малка. Ще духа слаб до умерен северозападен вятър. Максималните температури ще са 7° - 9°. Температурата на морската вода е 8-10°. Вълнението на морето ще е 1-2 бала.\r\nНад планините облачността ще е предимно значителна и на места ще превали слаб сняг. Ще духа умерен, по билата и силен вятър от запад-северозапад. Максималната температура на височина 1200 метра ще е около 0°, на 2000 метра – около минус 5°.\r\nАтмосферното налягане ще се повиши, но ще остане по-ниско от средното за месеца.", "date": "2018.01.04", "title": "НИМХ: Главно в Западна и Централна България ще има превалявания, във високите полета и в Предбалкана – от сняг, в останалите райони – от дъжд"}
{"url": "http://www.focus-news.net/news/2018/01/04/2473402/ministar-nino-dimov-shte-prisastva-na-predstavyane-na-gaz-analizatori-za-proverka-na-avtomobili-v-sofiya.html", "text": "Министърът на околната среда и водите Нено Димов, заедно с кмета на София Йорданка Фандъкова ще присъстват на представянето на новите газ анализатори за проверка на отработените газове на автомобилите в София. Това съобщиха от пресцентъра на министерството. Столичната община закупи 7 газ анализатора. Те са предоставени на Отдел „Пътна полиция“ при Столичната дирекция на вътрешните работи за проверка на показателите на отработените газове на автомобилите при извършване на регистрация и текущ контрол. Събитието ще се състои от 11.30 часа в Столичния отдел „Пътна полиция“ на ул. „Лъчезар Станчев“ 4.", "date": "2018.01.04", "title": "Министър Нино Димов ще присъства на представяне на газ анализатори за проверка на автомобили в София"}
{"url": "http://www.focus-news.net/news/2018/01/04/2473403/denyat-4-yanuari-v-balgarskata-istoriya.html", "text": "2011 г.\r\nПрезидентът на Република България присъжда Орден „Стара Планина” първа степен на Силвио Данаилов „за изключително големите му заслуги към Република България в областта на физическото възпитание и спорта.“1996 г.\r\nМинистърът на търговията и вицепремиер Кирил Цочев подава оставка, последвана на 11 януари от оставката на министъра на земеделието Васил Чичибаба заради зърнената криза.1993 г.\r\nПравителството приема декларация, че България няма да участва във военни операции на територията на Югославия.1990 г.\r\nСъздава се Движението за права и свободи. Като приемник на Организацията за турско национално освободително движение, която действува в нелегалност по време на възродителния процес. Начело на ДПС застава Ахмед Доган.1926 г.\r\nЗа министър-председател в кабинета на Демократическия сговор е назначен Андрей Ляпчев. Това събитие се определя като кота превес на \"партийния елемент\" над военните и \"чистите сговористи\".1924 г.\r\nХХI-вото Народно събрание приема Закон за защита на държавата (ЗЗД), който влиза в сила с Указ № 2 от 23 януари 1924 г.1907 г.\r\nСофийският Университет е затворен за 6 месеца, след като на 3 януари група студенти освиркват княза при откриване сградата на Народния театър. В деня на протеста, под натиска на княза, правителството нарежда да се арестуват студентите. Професорите се солидаризират с тях и са уволнени. Уволнените университетски преподаватели са възстановени на 26 януари 1908 г. с княжески указ.1903 г.\r\nВ периода 2–4 януари се провежда конгрес на Вътрешната организация в Солун, председателстван от Иван Гарванов. По време на конгреса се взема решение за въстание през пролетта на 1903 г.1878 г.\r\nОсвободен е град София. По време на Руско-турската освободителна война (1877-1878 г.) около 14 ч. в София влизат първите руски части. В катедралната църква “Св. Неделя” се отслужва тържествен молебен в присъствието на генерал Гурко.1884 г.\r\nВ Пловдив е открит френският мъжки колеж \"Свети Августин\". Колежът “Свeти Августин” е имал общонационално значение за времето си (1884 – 1948 г.). Той е важното латинско културно средище в страната, играе важна роля в подготовката на българската интелигенция. Сред възпитаниците на колежа са българският художник Цанко Лавренов и общественик-емигрантът в Англия Петър Увалиев.1874 г.\r\nЧаст от осъдените по Хасковското съзаклятие комитетски дейци са качени на кораб от Цариград за Александрета (дн. Искендерун, Турция).\r\nПрез 1871 г. Стоян Заимов заедно с А. Узунов, П. Берковски и други революционни дейци, извършват покушение на чорбаджията предател хаджи Ставри Примо (т. нар. Хасковско съзаклятие). Решението за убийството на Хаджи Ставри се взима на заседание на Хасковския революционен комитет, тъй като той е подозиран в предателство. На 4 май Атанас Узунов е заловен при опит да убие хасковския чорбаджия. По-късно са арестувани и други членове на Хасковския революционен комитет. Руският вицеконсул в Пловдив Найден Геров прави опит да ги освободи или намали присъдите им. През декември 1873 г. Узунов е осъден на 15 години каторга в медните рудници на Мадена (Аргана Мадени).1873 г.\r\nПризори Васил Левски е доведен в София, след като на 27 декември 1872 г. е заловен в  Къкренското ханче, Ловешко. Веднага след пристигането е затворен в местната казарма и в същия ден се провежда първият му разпит от комисията начело с Али Саиб паша.1869 г.\r\nЛюбен Каравелов е освободен от затвора в Будапеща поради липса на доказателства за съучастие в покушението срещу княз Михаил Обренович.1854 г.\r\nПо време на Кримската война английски и френски кораби навлизат в Черно море. Англо-френската войска преминава Босфора с цел нападение срещу Русия. На тази дата са родени1964 г.\r\nРоден е Христо Наумов Шопов – български актьор от най-младото поколение, син е на българския актьор Наум Шопов.1838 г.\r\nВ Лясковец е роден Павел Цанев Калянджи (1838 - 1890). Български възрожденски педагог, автор на учебна литература, публицист, фолклорист и преводач. Въвежда нови принципи за възпитание и обучение. Доброволец в руската армия през Кримската война (1853 - 1856). Попечител на българските селища в Бесарабия през `60-те години на ХІХ век. Главен учител в Централното училище в град Комрат. Поддържа връзки с Христо Ботев, Любен Каравелов, Георги Сава Раковски и др.На тази дата умират:1979 г.\r\nУмира детската писателка Калина Малина (1898 - 1979). Истинското й име е Райна Иванова Радева-Митова. Автор е на много произведения за деца и юноши. Автор е на първия роман за деца - \"Златно сърце\".1920 г.\r\nВ София умира Григор Начович (1845 - 1920). Български политически и държавен деец, действащ член на Българската академия на науките (1884 г., дописен член от 1882 г.). Роден е на 3 февруари 1845 г. в Свищов. Работи заедно с Българската добродетелна дружина, подпомага заминаването на български доброволци за участие във Втора българска легия. През Руско-Турската война (1877 - 1878) е на служба в руското Главно командване. След Освобождението е един от лидерите на Консервативната партия. Министър, народен представител, дипломат. Участва в сключването на Лондонския мирен договор от 1913 г.1904 г.\r\nУмира д-р Георги Странски (1847 - 1904). Лекар, общественик, държавник и дипломат, близък съратник на Христо Ботев и на революционните дейци от `70-те години на ХІХ в. Роден е на 13 август 1847 година в Калофер. По време на Сръбско-турската война (1876) участва в румънска санитарна мисия в Сърбия. През Руско-турската война (1877 - 1878) е военен лекар в румънската армия. След Освобождението е един от лидерите на Либералната партия в Източна Румелия. Участва в организирането на Съединението (1885) като член на Българския таен централен революционен комитет и става председател на временното правителство и комисар в Южна България. Бил е министър в правителствата на Константин Стоилов и Стефан Стамболов, народен представител, управител на Александровска болница в София. Умира на 17 януари (4 януари стар стил) 1904 г. в София.1881 г.\r\nВ Рилския манастир на 88-годишна възраст умира Неофит Рилски (1793 - 1881). Светското му име е Никола Поппетров Бенин. Една от водещите фигури в българското просветно движение през Възраждането. Автор на учебници и учебни пособия, както и на църковна книжнина. Игумен на Рилския манастир. Учителства в Габрово, Копривщица и в други населени места.За изготвянето на историческата справка на Агенция “Фокус” са използвани следните източници:", "date": "2018.01.04", "title": "Денят 4 януари в българската история"}
{"url": "http://www.focus-news.net/news/2018/01/04/2473404/kmetat-na-sofiya-yordanka-fandakova-shte-prisastva-na-predstavyaneto-na-gaz-analizatorite-za-proverka-na-avtomobili.html", "text": "Кметът на София Йорданка Фандъкова, министърът на околната среда и водите Нено Димов ще присъстват на представянето на газ анализаторите за проверка на автомобили на 4 януари от 11.30 часа, съобщиха от пресцентъра на Столична община. \r\nСтолична община закупи и осигури доставка на 7 газ анализатори. Те са предоставени на отдел „Пътна полиция” при Столичната дирекция на вътрешните работи за извършване на проверки на показателите на отработените газове на автомобилите при извършване регистрация и текущ контрол.", "date": "2018.01.04", "title": "Кметът на София Йорданка Фандъкова ще присъства на представянето на газ анализаторите за проверка на автомобили"}
{"url": "http://www.focus-news.net/news/2018/01/04/2473405/sofiya-zhena-e-blasnata-i-e-ubita-na-myasto-na-zapadnata-daga-na-stolichniya-okolovrasten-pat.html", "text": "Жена е блъсната от автомобил и е убита на място на Западната дъга на столичния околовръстен път, в района на ж.к. \"Люлин\" предаде репортер на Агенция \"Фокус\". Шофьорът на автомобила е избягал от мястото на инцидента. На място има екипи на \"Пътна полиция\", които към момента изискват записи от камерите на бизнес сграда в района. По първоначална информация убитата жена е от ромски произход.\r\nЛюбомира НИКОЛОВА", "date": "2018.01.04", "title": "София: Жена е блъсната и е убита на място на Западната дъга на столичния околовръстен път"}
{"url": "http://www.focus-news.net/news/2018/01/04/2473406/protesti-za-i-protiv-vtoriya-lift-na-bansko.html", "text": "В 11 града днес ще се проведат протести заради втория лифт на Банско. От 18.30 часа Сдружение \"Бъдеще за община Банско\" ще блокират главен път Е-79 на разклона за Симитли, за да подкрепят Правителството и неговото решение в посока изграждане на втора кабинка. Протестиращите се опасяват, че недоволството на зелените могат да обърнат решението на Министерски съвет. \r\nПо същото време в други 10 града - София, Пловдив, Варна, Бургас, Русе, Стара Загора, Велико Търново, Дупница, Свищов, Свиленград ще се проведат протести срещу незаконното решение за строителство в Национален парк Пирин. Исканията са за отмяна на решението на Министерски съвет от 28 декември 2017 г., с което бяха приети промени, разрешаващи строителство в националния парк, и за оставка на министъра на околната среда и водите Нено Димов, който според тях саботира основната функция на екоминистерството – да опазва природните богатства на България.", "date": "2018.01.04", "title": "Протести \"за\" и \"против\" втория лифт на Банско"}
{"url": "http://www.focus-news.net/news/2018/01/04/2473407/sofiya-verizhna-katastrofa-mezhdu-7-avtomobila-e-stanala-na-patya-za-vladaya-predi-karaulkata-i-dvizhenieto-e-zatrudneno.html", "text": "Верижна катастрофа между 7 автомобила е станала на пътя за Владая, преди „Караулката“ и движението в района е затруднено. Това съобщи слушател на Радио \"Фокус\". Той каза още, че не участниците в инцидента могат да се свържат с \"Пътна полиция\" и все още стоят и изчакват на местопроизшествието. .", "date": "2018.01.04", "title": "София: Верижна катастрофа между 7 автомобила е станала на пътя за Владая преди караулката и движението е затруднено"}
{"url": "http://www.focus-news.net/news/2018/01/04/2473408/ria-novosti-seul-smyata-da-poddarzha-tesni-vrazki-sas-sasht-pri-ustanovyavaneto-na-dialog-sas-severna-koreya.html", "text": "Външният министър на Южна Корея Кън Гьон Ха е завила, че страната ще поддържа тясно сътрудничество със САЩ при установяването на диалог с Пхенян, предава РИА Новости, като се позовава на данни от местни медии. \r\nПо време на среща с американския посланик в страната, Ха е отбелязала, че „както знаете, ние ще отговорим на призива за начало на преговори, подаден от Северна Корея по време на новогодишното обръщение на Ким Чен-ун. В хода на работата ние ще поддържаме тесни връзки с вас“. Първият дипломат на Сеул отбеляза още, че „тези предстоящи мащабни усилия ще изискват близко взаимодействие“. \r\nВъншният министър подчерта още, че по време на преговорите Сеул ще заяви ясно пред Пхенян, че неразделна част от тях са и разговорите за намаляване на напрежението на полуострова. : Цанко Цолов", "date": "2018.01.04", "title": "РИА Новости: Сеул смята да поддържа тесни връзки със САЩ при установяването на диалог със Северна Корея"}
{"url": "http://www.focus-news.net/news/2018/01/04/2473409/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "По данни към 06.00 часа трафикът на всички гранични контролно-пропускателни пунктове е нормален. Това съобщиха от пресцентъра на ГД \"Гранична полиция\".", "date": "2018.01.04", "title": "ГД \"Гранична полиция\": Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2018/01/04/2473410/sofiya-otbelyazva-140-godini-ot-osvobozhdenieto-si.html", "text": "Днес София отбелязва Освобождението си от турско робство. Около 14.00 часа на 4 януари 1878 година в града влизат първите руски части. В катедралната църква „Света Неделя” е отслужен тържествен молебен в присъствието на генерал Гурко - традиция, която се повтаря всяка година.\r\nКакто повелява традицията, от 10.00 часа в храм „Света Неделя” ще бъда отслужен благодарствен молебен по повод 140 години от Освобождението на София. От 10.30 часа от храма ще тръгне литийно шествие, което ще завърши с  поднасяне на цветя и венци пред паметниците на Генерал Гурко и Цар Освободител. От 11.00 часа  пред паметника на Българския опълченец ще започне литературно-музикална програма и ще бъдат поднесени венци и цветя.", "date": "2018.01.04", "title": "София отбелязва 140 години от Освобождението си"}
{"url": "http://www.focus-news.net/news/2018/01/04/2473411/denyat-4-yanuari-v-svetovnata-istoriya.html", "text": "2017 г. \r\nНАСА обявява две нови мисии за изследване на космическия проект \"Дискавъри\": \"Луси\" - мисия към няколко астероида около Юпитер и \"Психе\" - мисия към астероида 16 Психея.2016 г.\r\n\"Ислямска държава\" атакува пристанище Сидра - най-големия петролен терминал в Либия. 2016 г.\r\nСлед Саудитска Арабия, Судан и Бахрейн преустановяват дипломатическите си отношения с Иран. ОАЕ също ограничават връзките си с шиитската страна.2016 г.\r\nСирийската политическа опозиция в изгнание призова всички арабски държави да скъсат дипломатически отношения с Иран.2016 г.\r\nВъпреки Шенгенските соговорености Дания въвежда десетдневен период на контрол над притока на мигранти по границата с Германия. Швеция въвежда подобни мерки на моста Йоресунд, който свързва странаат с Дания. 2016 г.\r\nКастен Немра е избран за президент на Маршаловите острови.2015 г.\r\nНигерийският филиал на „Боко Харам“ превзема град Бага в североизточна Нигерия и установява контрол над военна база на межсународните сили. В резултат на 5 годишен терор от групировката в Нигерия са загинали над 13 000 души, а милион и половина са напуснали домовете си.2014 г.\r\nОбилен снеговалеж в САЩ става причина за смъртта на 16 човека.2013 г.\r\nАмериканското списание „Форин полиси“ обявява руския президент Владимир Путин за най-влиятелната личност в света в края на 2012 г.2012 г.\r\nВ Таджикистан са арестувани трима ислямисти с подозрението, че по религиозни причини убиват млад мъж, облечен като Дядо Мраз. Заподозрените са третокурсници в Таджикския национален университет. По думи на очевидци при нападението над младежа те викат „неверник“. Около тях има тридесетина човека, като никой не се притичва на помощ на нападнатия младеж.2011 г.\r\nВ момент, когато Унгария поема председателството на ЕС, правителството на Виктор Орбан приема в страната репресивен медиен закон в разрез с политиката на Европейската общност. Нов регулаторен орган има право да глобява до 720 хиляди евро приносителя на всяко съдържание в публичното пространство, оценено от комисията за обидно. Агенция Франс прес съобщава, че унгарското правителство твърдо застава зад закона, въпреки изразеното безпокойство на Европейската комисия и поисканите обяснения.2011 г.\r\nПо повод 350-та годишнина от създаването на Британското кралско научно дружество е съставен списък на най-важните предизвикателства, които стоят пред човечеството през 21 век.2006 г.\r\nАриел „Арик“ Шарон, дългогодишен израелски политически и военен лидер, получава масивен мозъчен кръвоизлив. Обявен е за „временно неспособен да изпълнява пълномощията си“. Ехуд Олмерт, заместник-министър-председател до този момент, е обявен официално за действащ министър-председател на Израел. През март с.г. Олмерт официално е избран за премиер на страната.2004 г.\r\nСпирит, луноход на НАСА успешно каца на Марс в 04:35 UTC.2004 г.\r\nМихаил Саакашвили спечелва президентските избори в Грузия.1999 г.\r\nВ употреба влиза новата парична единица на страните от Европейския съюз - еврото.1997 г.\r\nПрезидентът на Чешката Република Вацлав Хавел сключва брак с актрисата Дагмар Вешкернова. Вацлав Хавел е президент на ЧСФР в периода 1989-1992 г., от 1993 г. - на Чехия. През 1989 г. създава и ръководи Граждански форум. Хавел е един от основателите и главен председател на \"Харта-77\", многократно е репресиран (1969-1989 г.). Създател е на чешкия театър на абсурда. Автор е на пиесите - \"Градинско увеселение\", \"Вернисаж\", \"Аудиенция\", сборници есета - \"Силата на безсилните\", \"Слово за словото\".1980 г.\r\nПрезидентът на САЩ Джими Картър бойкотира Олимпийските игри в Москва. Повод за това е нахлуването на съветските войски в Афганистан.\r\nДжими Картър е тридесет и деветият президент на САЩ (1977-1981 г.). В периода 1971-1975 г. е губернатор на Джорджия. През 2002 г. получава Нобелова награда за мир.1969 г.\r\nФранция налага оръжейно ембарго на Израел.1965 г.\r\nУмира Томас Стърнз Елиът (1888 - 1965). Англо-американски поет, историк на културата. Подписва се като ТС Елиът или Т. С. Елиът, кавалер на Ордена за заслуги. Автор на „Любовната песен на Дж. Алфред Пръфрок“, „Пустата земя“ и „Четири квартета“ и др.1957 г.\r\nВ периода 1–4 януари в Будапеща се провежда среща на представители на ръководствата на комунистическите и работническите партии и правителствата на България, Румъния, СССР, Унгария, Чехословакия. Участниците констатират, че е \"отстранена заплахата от установяване на фашистка диктатура в Унгария\" и са \"провалени замислите на вътрешната контрареволюция и на агресивните империалистически страни да превърнат Унгария в опасно огнище на нова война в Европа\". Ръководителите на петте държави предупреждават също, че \"грубата намеса на американския монополистически капитал\" и на неговите \"милитаристически\" съюзници в работите на страните от Близкия и Средния изток \"би довела до ново сериозно изостряне на положението в този район\".\r\nПрез октомври 1956 г. в Унгария избухва въстание срещу еднопартийната диктатура на Унгарската комунистическа партия, потушена жестоко от съветската армия (Унгарски събития). Министър-председателят на страната Имре Наги (1953-1956 г.) застава на страната на въстаналия унгарски народ. След потушаване на бунта от Съветската армия той емигрира в Белград. Връща се в Унгария, където е осъден на смърт и през 1958 г. е обесен.1951 г.\r\nВойските на Северна Корея превземат Сеул.1941 г.\r\nНа 2 и 4 януари се провеждат срещи на премиера Богдан Филов с А. Хитлер в Оберзалцбург и с Рибентроп в Залцбург. Сключва се споразумение за присъединяване на България към Тристранния пакт.1932 г.\r\nВ Индия е арестуван Махатма Ганди, а Индийският национален конгрес е обявен извън закона.1915 г.\r\nМозес Александър става първия евреин, който е избран на поста губернатор на щат в САЩ. Той е демократ и успешен бизнесмен. Остава на поста два мандата.1913 г.\r\nВеликите сили с нота настояват империята да приеме условията на съюзниците, изработени на Лондонската конференция (одобрена на 9 януари).\r\nВ периода 3–24 декември 1912 г. между Балканския съюз и Портата с посредничеството на Великите сили се провежда Лондонската мирна конференция (състои се и паралелна конференция на техните посланици), като на 1 и 2 декември в Лондон се провежда предварителна конференция. По време на Лондонската мирна конференция Османската империя предлага да изпълни ултиматума и да даде автономия на Македония, но да не губи територии. Съюзниците искат всички османски владения на изток от линията Мидия-Родосто и остров Крит. На Коледа Портата прекъсва преговорите.1885 г.\r\nВ Айова (САЩ) доктор Уилям Грант провежда първата успешна операция в света по отстраняване на апендикс. Операцията се нарича апендектомия. Пациентката е 22-годишната Мери Гартсайд.1829 г.\r\nС указ императорът на Руската империя Николай I забранява на полските евреи да се преселват в Русия.1772 г.\r\nФридрих II и Екатерина II сключват договор за разделянето на Полша. Фридрих II предлага Полша да бъде разделена между нейните съседи – Русия, Прусия и Австрия. Екатерина II се съгласява на подялбата, тъй като не може да даде отпор на Прусия и Австрия, намирайки се в момента във война с Турция.1717 г.\r\nБритания, Франция и Холандия образуват Троен съюз с цел противопоставяне на испанските амбиции в южна Европа. Това е опит за продължаване на договора от 1713 г. в Утрехт. Трите държави са загрижени от факта, че Испания се превръща в суперсила в Европа. В резултат се провежда милитаризация, която предизвиква безредици сред цивилното население.1493 г.\r\nХристофор Колумб започва пътуването си от Америка до Европа в хода на своето първо плаване.На тази дата са родени:1942 г.\r\nРоден е английският джаз и попмузикант и китарист Джон Маклафин. Интересите му се простират от музиката на Бела Барток и Дебюси, до фламенкото и блуса.1886 г.\r\nРоден е Мариано Латоре - чилийски писател, лауреат на Национална литературна премия на Чили за 1944 г.1813 г.\r\nРоден е английският филолог Айзък Питман (1813 - 1897). Изобретява система за бързопис в английския език, която носи неговото име.1809 г.\r\nРоден е Луи Брайл - френски тифлопедагог, създател на азбуката за слепи. Брайл поставя в основите на своето писмо шестточието, включващо две вертикални колонки от по три точки, като чрез 63 комбинации създава символи за буквите от френската азбука, пунктуационни знаци, математическа система и нотопис, в който заема петолинието с т. нар. интервални знаци за означаване на акордите. От 1828 г. работи като учител в Кралския национален институт за слепи в Париж, където преподава география и алгебра. Той създава и прототипа на пособието за писане, познато с името Брайлова плоча, двуредка с брайлови клетки, движеща се по дървена рамка. Появяването на плочата слага началото на нов начин на писане и четене, който променя изцяло живота на слепите. През 1952 г. правителството на Франция решава тленните му останки да бъдат пренесени от Купврей в Пантеона и да бъдат положени редом с тези на великите мъже на нацията. Умира на 6 януари 1852 г. в Париж.1785 г.\r\nРоден е Якоб Грим (1785 - 1863). Германски филолог и писател. Заедно с брат си Вилхелм Грим са автори на приказки за деца.1643 г.\r\nРоден е Исак Нютон – английски математик, механик, астроном и физик.На тази дата умират: 2006 г.\r\nУмира Махтум бин Рашид ал Махтум. Той е министър-председател на Обединените арабски емисрства (ОАЕ).1961 г.\r\nУмира Томас Стърнз Елиът (1888 - 1965). Англо-американски поет, историк на културата. Подписва се като ТС Елиът или Т. С. Елиът, кавалер на Ордена за заслуги. Автор на „Любовната песен на Дж. Алфред Пръфрок“, „Пустата земя“ и „Четири квартета“ и др.1960 г.\r\nПри автомобилна катастрофа умира Албер Камю (1913 - 1960). Френски философ и писател, есеист, романист, драматург и журналист. Лауреат на Нобелова награда за литература (1957).1941 г.\r\nУмира френският философ Анри Бергсон (1859 - 1941). Представител на интуитивизма и на \"философията на живота\". Нобелов лауреат за 1927 г.1913 г.\r\nУмира Алфред фон Шлифен - германски граф, офицер, генерал-фелдмаршал (1911 г.), военен теоретик.1902 г.\r\nУмира Свами Вивекананда (псевдоним на Нарендранатх Дат) – индийски мислител хуманист, религиозен реформатор и общественик, един от видните йоги на миналия век.За изготвянето на историческата справка на Агенция “Фокус” са използвани следните източници:", "date": "2018.01.04", "title": "Денят 4 януари в световната история"}
{"url": "http://www.focus-news.net/news/2018/01/04/2473412/sofiya-nad-110-snegopochistvashti-mashini-sa-v-gotovnost-vav-vrazka-s-prognozite-za-snegovalezh.html", "text": "Във връзка с прогнозите за снеговалеж в готовност са над 110 снегопочистващи машини в София. Това съобщиха от пресцентъра на Столична община. През нощта са извършени частични обработки със смеси срещу заледяване в районите Витоша, Панчарево, Овча купел и Банкя. Обработени са улици по които се движи обществения транспорт и общински пътища. Снегопочистване е извършено в планината Витоша на пътищата „Драгалевци – Алеко” и „Бояна – Златни мостове”. \r\nВ момента градския транспорт се движи навсякъде по обичайните си маршрути. \r\nНапомняме на шофьорите да карат със съобразена скорост и автомобили, оборудвани за движение при зимни условия.", "date": "2018.01.04", "title": "София: Над 110 снегопочистващи машини са в готовност във връзка с прогнозите за снеговалеж"}
{"url": "http://www.focus-news.net/news/2018/01/04/2473413/daily-sabah-nay-malko-sedem-ruski-samoleta-sa-bili-unishtozheni-v-siriya.html", "text": "Най-малко седем руски самолета са били унищожени след артилерийски обстрел срещу руската база в Хмеймим в новогодишната нощ, пише в четвъртък вестник Daily Sabah, като се позовава на информация, публикувана късно в сряда в някои руски издания. Съгласно информацията десет военни са пострадали по време на атаката от страна на военна групировка, определена като бунтовническа. \r\nНай-малко четири бомбардировача Su-24, два изтребителя S-35S и транспортен самолет An-72 са били унищожени вследствие на обстрела. Руското министерство на отбраната не е коментирало информацията, съобщена пред руския вестник „Коммерсант“ от „военнодипломатически източници“. \r\nПо-рано в сряда бе потвърдено, че заради техническа неизправност хеликоптер Mi-24 се е разбил в Сирия, като двамата намиращи се на борда пилоти са загинали в инцидента. : Цанко Цолов", "date": "2018.01.04", "title": "Daily Sabah: Най-малко седем руски самолета са били унищожени в Сирия"}
{"url": "http://www.focus-news.net/news/2018/01/04/2473414/sofiyska-voda-vremenno-shte-prekasne-vodosnabdyavaneto-v-chast-ot-kv-vasil-levski.html", "text": "„Софийска вода” временно ще прекъсне водоснабдяването в част от кв. „Васил Левски“ в столицата. Това съобщиха от пресцентъра на водоснабдителното дружество.\r\nВъв връзка с подмяна на уличен водопровод на ул. „Йосиф Соколски“, жк. „Васил Левски“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на ул. „Летоструй“, ул. „Стоян Попов“, ул. „Рилска обител“ и бул. „Ботевградско шосе“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Йосиф Соколски“ ъгъла с ул. „Баба Тонка“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.04", "title": "„Софийска вода” временно ще прекъсне водоснабдяването в част от кв. „Васил Левски“"}
{"url": "http://www.focus-news.net/news/2018/01/04/2473415/frederika-mogerini-amerikanskata-blokada-sreshtu-kuba-ne-e-reshenie.html", "text": "Върховният представител на Европейския съюз по въпросите за външната политика отправи критика срещу американската икономическа блокада спрямо Куба, съобщава РИА Новости. \r\nПо думите на италианския политик, направени по време на визитата ѝ в островната държава в четвъртък, „блокада – това не е решение и ние сме повдигали многократно въпроса пред нашите партньори САЩ в ООН.\" \r\nСпоред съобщение на кубинското външно министерство, направено в една от социалните мрежи, Могерини също така е отбелязала, че „ЕС ще продължи своята работа (по въпроса – бел. прев.) до постигането на положителна развръзка“.\r\nПо данни на кубински медии, по-късно в четвъртък представителят на ЕС ще проведе среща с външния министър на Куба Бруно Родригес.  : Цанко Цолов", "date": "2018.01.04", "title": "Фредерика Могерини: Американската блокада срещу Куба не е решение"}
{"url": "http://www.focus-news.net/news/2018/01/04/2473416/sofiya-okolo-55-godishna-e-blasnatata-zhena-na-okolovrastniya-pat-v-rayona-na-zhk-lyulin.html", "text": "Около 55-годишна е блъснатата жена на околовръстния път в района на ж.к. \"Люлин\". Това съобщиха за Агенция \"Фокус\" от пресцентъра на МВР. Починалата жена е открита в 05.40 часа на околвръстния път за ж.к. \"Люлин\" в близост до център за продажба на автомобилни гуми. \r\nКакто Агенция \"Фокус\" първа съобщи шофьорът на автомобила е избягал от мястото на инцидента, а полицията е изискала записи от камерите на бизнес сграда в района. По първоначална информация убитата жена е от ромски произход.", "date": "2018.01.04", "title": "София: Около 55-годишна е блъснатата жена на околовръстния път в района на ж.к. \"Люлин\""}
{"url": "http://www.focus-news.net/news/2018/01/04/2473417/pregled-na-osnovnite-temi-v-starozagorskiya-pechat.html", "text": "„Отказаха да пуснат от ареста обвиняемия за стрелбата по университетски преподавател“ е водещо заглавие от страниците на вестник „Старозагорски новини“. Задържан по обвинение в стрелба срещу преподавател от Тракийския университет в Стара Загора 59-годишен мъж остава в ареста до започването на делото, реши вчера състав на Старозагорския окръжен съд. Според съдиите няма данни за влошено допълнително здравословно състояние на арестувания през октомври 2016 г. Валентин Иванов. Мъжът бил настанен в здравното заведение на затвора и бил под непрекъснато лекарско наблюдение. Иванов беше задържан след жалба от 9 март 2016 г., подадена от преподавателя по коневъдство проф. Георги Бързев, който станал обект на опит за убийство. Според университетския учен маскираният и въоръжен с пистолет нападател го причакал в двора на вилата му в местността Върти прах край Стара Загора. Изстреляни били три куршума, след което оръжието засякло и нападателят го ударил с дръжката на пистолета си по главата. Нападението било свързано с взаимоотношения между професора и служителка на клуб за конен спорт, който взел под наем базата на Университета в старозагорския квартал \"Кольо Ганчев\". Нападателят работел като пазач в базата и имал отношения със същата дама. Запознати с хода на досъдебното производство уточняват, че до момента задържаният отказва да признае вината си. Оръжието засякло, защото било обвито с найлонова торба, с цел да не се разпръскват гилзите, обясняват балистици. Ход по същество на делото ще бъде даден на 25 януари. Срещу Валентин Иванов е повдигнато обвинение в опит за убийство, останало недовършено по независещи от него причини. \r\n „Президентското вето върху антикорупционния закон не изненада управляващите“, пише още изданието. В първия работен ден президентът Румен Радев върна за ново обсъждане в парламента Закон за противодействие на корупцията и за отнемане на незаконно придобито имущество. Президентското вето не е върху отделни текстове в него, а върху целия Закон. По този повод старозагорският народен представител на ГЕРБ Маноил Манев коментира за вестник „Старозагорски новини“, че решението на Радев е било напълно очаквано от ГЕРБ. \"Президентът заяви още преди да сме приели антикорупционния закон, че ще наложи вето, което създаде една невиждана до този момент практика. Само по себе си това вето не е никаква новина. Новината е, че президентската институция анонсира готовността си да върне за ново обсъждане законопроект, който дори не беше приет от парламента\", заяви Манев. В аргументите си от президентската институция посочват, че противодействието на корупцията не може да се ограничи само до мерките, предвидени в приетия Закон. Още в края на 2017 г. Румен Радев заяви, че възможностите, предвидени в антикорупционния закон, не са достатъчно ефективни за противодействие на корупцията. По повод мотивите на държавния глава Маноил Манев посочи, че към този момент те не са официално известни. \"На този етап не мога да коментирам аргументите, с които президентът Радев е наложил вето върху Закона, тъй като не сме се запознали официално с тях. Това ще стане при старта на парламентарната сесия\", допълни старозагорският депутат. Официално за първи работен ден на Народното събрание през 2018 г. е обявен 11 януари. По всяка вероятност още в самото начало депутатите ще имат възможността да се запознаят с мотивите за връщането на законопроекта. Президентското вето е поредната страница от сагата с приемането на антикорупционния закон, чиято основна цел е да изпълни европейските изисквания за по-ефективна борба с корупцията. Със задачата да създаде цялостен закон срещу корупцията в предишното 43-то Народно събрание се зае вицепремиерът Меглена Кунева от Реформаторския блок. След множество обсъждания и връщания обаче текстовете така и не бяха гласувани. В края на 2017 г. настоящият парламент все пак подкрепи предложението, с което бе утвърдено създаването на единен антикорупционен орган - Комисия за противодействие на корупцията и за отнемане на незаконно придобитото имущество, която ще контролира лицата, заемащи висши публични длъжности. Ръководството на Комисията да бъде избирано от Народното събрание, гласуваха депутатите. \r\n\"Марица изток\" Руси Данев: Глупаво е ТЕЦ-овете от въглища да преминат на природен газ. Това няма нищо общо с реалността!” е друго заглавие от страниците на ежедневника. \"Технологично въглищните ТЕЦ-ове могат да преминат на природен газ, но произвежданата с алтернативното гориво електроенергия ще бъде с пъти по-скъпа, отколкото с нашите родни въглища, които гарантират енергийната независимост на България вече 65 години. Отделно ще трябват пари за преустройства на горивните камери, на горивните уреди и т.н. Смяната на въглищата с природен газ е глупаво, толкова глупаво, че няма нищо общо с реалността\". Така бившият генерален директор на СО \"Марица изток\" Руси Данев задочно отговори на своя състудент от МЕИ - настоящия председател на Комисията за енергийно и водно регулиране (КЕВР) доц. Иван Иванов, който вчера обяви пред БТА, че \"след срока за дерогация за Маришките централи те лесно биха преминали към използване на природен газ като алтернативно гориво, тъй като бъдещият интерконектор \"Комотини - Стара Загора\" ще доставя природния газ буквално на входа на Маришкия енергиен комплекс, което рязко ще повиши спазването на екологичните норми от тези централи\" (б.р. цитатът е дословен). Тази версия шефът на КЕВР лансира от няколко години и особено активно, след като през лятото на 2017-а влязоха в сила новите, по-строги еконорми от т.нар. Референтен документ на Европейската комисия за Големите горивни инсталации, на които към настоящия момент не отговаря нито една европейска въглищна ТЕЦ. \"През изминалите 65 години българската държава е вложила стотици милиони във въгледобива. И сега, според щенията на Иван Иванов, тези пари трябва да ги загробим ли? Не можем да се откажем от единствения целогодишен източник на електроенергия у нас - родните въглища, това е немислимо!\", заяви Руси Данев. Пред медията той е подчертал, че хора, които не разбират от енергетика, нямат правото да определят нейното бъдеще, визирайки целия спектър от отговорните понастоящем фактори в МЕ, МОСВ, в това число и държавния регулатор. Според Руси Данев точно заради липсата на компетентни в МОСВ кадри в областта на енергетиката до този момент държавата ни не се е присъединила към обжалванията пред Европейския съд, направени от Република Полша и Еврокол на приетия в нарушение на европейските нормативни актове Референтен документ на ЕК за еконормите, чийто краен срок обаче изтича на 15 януари т.г. \"Дори от Еврокол да са ни показали по кои членове на еврорегламентите трябва да се обжалва, за да напишеш нещо, трябва да си компетентен, а не чул или прочел някъде нещо. Ако нямат специалисти, ами да си наемат. Все още в България има живи изключително компетентни енергийни специалисти, но тях явно никой не ги търси\", коментира Руси Данев. Той подчерта, че за да бъде спасен комплекс \"Марица изток\", не са необходими оправдателни, а убийствени аргументи за това, че България не е замърсител на околната среда с въглищните си централи за разлика от други работещи ТЕЦ-ове в Европа. И вместо снизхождение, България трябва да настоява пред ЕК за бонуси.", "date": "2018.01.04", "title": "Преглед на основните теми в старозагорския печат"}
{"url": "http://www.focus-news.net/news/2018/01/04/2473418/the-guardian-mazh-plavasht-v-lodka-bez-dvigatel-e-spasen-sled-100-dni-v-moreto.html", "text": "62-годишен австралиец, плаващ в безмоторна лодка от Панама към Австралия е бил спасен край бреговете на Хавай след близо 100 дни прекарани в морето. Това са съобщили от местната брегова охрана в четвъртък, пише британският вестник Guardian. Неидентифицираният мъж е изглеждал дезориентиран като според данни на властите лошото време го е отклонило от пътя му и накарало да стигне хаваите. \r\nЕдин от офицерите от бреговата охрана е отбелязал, че „да си объркал посоката в морето, когато се намираш на лодка неразполагаща с радиокомуникации може да бъде смъртоносно“ \r\nНа мъжа най-вероятно ще му бъде разрешено да продължи пътя си след подробен разпит. : Цанко Цолов", "date": "2018.01.04", "title": "The Guardian: Мъж, плаващ в лодка без двигател, е спасен след 100 дни в морето"}
{"url": "http://www.focus-news.net/news/2018/01/04/2473419/patriarh-neofit-shte-oglavi-blagodarstven-moleben-po-sluchay-140-godini-ot-osvobozhdenieto-na-sofiya.html", "text": "Днес се навършват 140 г. от Освобождението на София от османско владичество. По този повод Столична община, Софийска Света Митрополия, Сдружение на приятелите на Русия „Александър Невски” и Фондация „Героите на България” организират тържествени прояви по случай забележителното събитие, предаде репортер на Агенция „Фокус”. \r\nОт 10.00 часа ще започне Благодарствен молебен в митрополитския храм „Света Вмца Неделя”, който ще оглави Негово светейшество Българският патриарх и Софийски митрополит Неофит. От 10.30 часа е началото на Литийно шествие и поднасяне на цветя и венци пред паметниците на Генерал Гурко, Цар Освободител и Българския опълченец. Всички храмове, покрай които преминава литията, ще огласят Столицата с празничен звън на камбаните си. Пред трите паметника ще бъде отслужена заупокойна молитва за загиналите за свободата на Отечеството ни в Руско-турската освободителна война.  \r\nНикола ПЕТКОВ", "date": "2018.01.04", "title": "Патриарх Неофит ще оглави Благодарствен молебен по случай 140 години от Освобождението на София"}
{"url": "http://www.focus-news.net/news/2018/01/04/2473420/prodalzhava-razsledvaneto-na-shestornoto-ubiystvo-v-novi-iskar.html", "text": "Трети ден продължава разследването на убийството на шест души в Нови Искър. До момента не са открити нито извършителят, нито оръжието на престъплението. До момента е ясно, че няма заподозрян сред близките на жертвите на престъплението. От Института по психология на МВР анализират всички известни факти и обстоятелства, за да съставят психологически портрет на евентуалния извършител. Предстои експертизи да установят дали е използвано едно или повече оръжия. Днес продължават огледите и обработката на следите. Работи се по различни версии, като  основната е, че престъплението е свързано с дейността на един от убитите - Неделчо Юнаков, тъй като има данни, че „кухи фирми“, които източват ДДС. Засега е отхвърлена само версията за самоубийство, заради разположението на телата. \"Фокус\" припомня: На 2 януари 2018г. патрули от Второ РУ-СДВР извършват проверка на къща в Нови Искър, след като в столичната полиция е получен сигнал от мъж, който е съобщил за свои роднини, с които не може да се свърже, а обичайно са в редовен контакт. В къщата полицаите се натъкват на 5 тела - двама мъже, две жени и момче. Жертвите са баща, син, дъщеря на съпругата, младеж - неин приятел и възрастна жена – майка на съпругата. Огледът на криминалистите установява, че кучето на семейството също е убито. За издирване е обявена жената, която е живяла на съпружески начала с един от убитите и автомобил БМВ Х 5, собственост на семейството, който липсва от мястото на престъплението. Автомобилът и шестата жертва са открити на следващия ден, 3 януари, а до тях разследващите са насочени от обучено следово куче.", "date": "2018.01.04", "title": "Продължава разследването на шесторното убийство в Нови Искър"}
{"url": "http://www.focus-news.net/news/2018/01/04/2473421/sliven-po-niskite-mesta-na-patishtata-v-oblastta-vidimostta-e-namalena-do-100-m-zaradi-magla.html", "text": "Пътните настилки на територията на Сливенска  област са сухи и нормално проходими. По ниските места видимостта е намалена до 100 м заради мъгла. Това съобщиха от Областно пътно управление-Сливен.\r\nЗатворени за движение на МПС над 10 тона са проходите Вратник и Твърдишки. Няма въведени други ограничения за движение по пътищата на територията на област Сливен.\r\nТрафикът в участъка на автомагистрала „Тракия“ в областта, по Подбалканския път, пътя Нова Загора – Сливен – Бургас, Ямбол – Сливен и Нова Загора – Раднево е натоварен. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие.", "date": "2018.01.04", "title": "Сливен: По ниските места на пътищата в областта видимостта е намалена до 100 м заради мъгла"}
{"url": "http://www.focus-news.net/news/2018/01/04/2473422/sofiya-5-avtomobila-sa-uchastvali-vav-verizhnata-katastrofa-na-patya-za-vladaya-nyama-postradali.html", "text": "5 автомобила са участвали във верижната катастрофа на пътя за Владая, няма пострадали. Това съобщиха от пресцентъра на МВР. Пътният инцидент е станал около 07.45 часа. Нанесени са само материални щети.", "date": "2018.01.04", "title": "София: 5 автомобила са участвали във верижната катастрофа на пътя за Владая, няма пострадали"}
{"url": "http://www.focus-news.net/news/2018/01/04/2473423/blagoevgrad-obshtina-bansko-shte-bade-domakin-na-baleten-festival.html", "text": "За четвърта поредна година под патронажа на кмета Георги Икономов жителите и гостите на Банско ще могат да съчетаят емоциите от зимните спортове с изяществото на класическия танц. Това съобщиха от пресцентъра на Община Банско. От 4 до 6 януари всяка вечер от 18.00 часа на сцената на читалище „Никола Й. Вапцаров”, балетната трупа на Варненска опера, заедно с гостуващи солисти от Кремълския балет в Москва, ще представят ярки образци на танцовото изкуство. Три от най-популярните балетни постановки ще бъдат представени на публиката в зимния курорт.\r\n„Лешникотрошачката“ от Пьотр И. Чайковски е балет-приказка в две действия по приказката на Ернст Теодор Амадеус Хофман „Лешникотрошачката и царят на мишките”. Сюжетът разказва за малката Мари, която мечтае за истински коледен подарък, но вместо него получава лешникотрошачка с формата на войник в красива униформа. Мечтата все пак се сбъдва – сънят отвежда Мари в едно вълшебно царство и там тя танцува в обятията на своя Принц Лешникотрошач. Тя преживява чудни приключения, среща крал и кралица, мишки и цяла армия от оловни войници. Куклите ѝ показват очарователни танци от Испания, Китай, Русия, Франция, а накрая всички се завъртат в един щастлив финален валс.\r\n„Зле опазеното момиче“ от Лудвиг Хертел е едно от първите класически балетни произведения. То ще бъде представено в нова хореографска редакция от солиста на Большой Театър Сергей Антонов. Премиерата на творбата е в далечната 1789 г. в Бордо, Франция и от тогава е сред най-предпочитаните заглавия. Сюжетът разказва за любовта между Лиза и Колен, която е заплашена от подлите намерения на майката на девойката – Марцелина, която иска да я омъжи по сметка. Бавно и неусетно чувствата между двамата младежи се засилват и преборват нечестния план на майката, която се оказва принудена да даде благословията си. В своята версия Сергей Антонов добавя нови персонажи: циганката, която гадае на влюбените Лиза и Колен, предсказвайки им бъдещата сватба и Марцелина, майката на Лиза. Балетът е развит на основата на класическия танц, но съдържа много комически и игрови ситуации, което го прави привлекателен за широката публика от най-различни възрасти.\r\n„Лебедово езеро“ с гениалната музика на П. И. Чайковски е най-значимото балетно произведение в света, символ на класическия балет. В основата на сюжета е старинна немска легенда за красивата принцеса Одета, превърната в лебед от злия магьосник Робарт. Варненската постановка запазва класическата редакция на балета, с нейното лирическо очарование, одухотвореност, в която музиката и танца са в хармония.\r\nБилетите могат да се закупят на касата на читалище „Н. Вапцаров” - Банско и в Посетителски Информационен Център, да се резервират на телефон +359 878 662 364; +359 888 745 689 или онлайн в мрежата www.eventim.bg.", "date": "2018.01.04", "title": "Благоевград: Община Банско ще бъде домакин на балетен фестивал"}
{"url": "http://www.focus-news.net/news/2018/01/04/2473424/srabskiyat-ministar-na-inovatsiite-i-tehnicheskiya-razvoy-rusko-srabskiyat-humanitaren-tsentar-v-nish-tryabva-da-poluchi-diplomaticheski-statut.html", "text": "Сръбският министър на иновациите и техническия развой Ненад Попович смята, че руско-сръбският хуманитарен център в Ниш трябва да получи дипломатически статут, пише Srbija Danas. „Как да обясним на сръбския народ, че натовските войници които бомбардираха страната разполагат с дипломатически статут, а руските хуманитарни служители, които са премахнали тези бомби не разполагат с такъв“, заяви министърът. Според Попович е време Белград да премине от политиката на подкрепяне само на ЕС или само на Русия, към политика на баланс и добри отношения и с двете страни. Съгласно неговите думи, „ние трябва да поддържаме добри отношения с Вашингтон и Брюксел и в същото време подобрим двустранните връзки с Русия и и Китай. Само по този начин ще е възможно да защитим нашите интересни“. : Цанко Цолов", "date": "2018.01.04", "title": "Сръбският министър на иновациите и техническия развой: Руско-сръбският хуманитарен център в Ниш трябва да получи дипломатически статут"}
{"url": "http://www.focus-news.net/news/2018/01/04/2473425/stolichnata-gradska-organizatsiya-na-abv-i-abv-mladezhi-organizirat-chestvaniya-posveteni-na-140-ta-godishnina-ot-osvobozhdenieto-na-sofiya.html", "text": "Столичната градска организация на АБВ и АБВ – Младежи, в сътрудничество с Национален съюз „Единение” организират чествания, посветени на 140-та годишнина от освобождението на София от османско робство, съобщиха от пресцентъра на АБВ. От 11.00 часа в черквата „Св. ап. Андрей Първозвани” в столичния квартал „Банишора” ще се проведат молебен и кратка беседа, посветена на историческите събития, свързани с освобождаването на София. \r\nОт 11.30 часа ще започне литийно шествие до Паметника на опълченците, намиращ се на ул. „Пиротска” №76 до православен храм „Св. Николай Софийски”, където в 12.00 часа ще бъдат поднесени венци и цветя. Слово ще произнесе полковник Георги Маринов – председател на Национален съюз „Единение”. \r\nМероприятието ще протече с почетен караул от членовете на Национален съюз „Единение” пред Паметника на опълченците, които ще бъдат облечени в автентични униформи и оръжия от периода на освобождението на България от османско иго. Ще бъде изложено Самарското знаме.", "date": "2018.01.04", "title": "Столичната градска организация на АБВ и АБВ – Младежи организират чествания, посветени на 140-та годишнина от освобождението на София"}
{"url": "http://www.focus-news.net/news/2018/01/04/2473426/sofiya-dva-leki-avtomobila-sa-katastrofirali-na-kragovoto-krastovishte-pri-stochna-gara.html", "text": "Два леки автомобила са катастрофирали на кръговото кръстовище при Сточна гара, предаде репортер на Агенция \"Фокус”. Няма пострадали, нанесени са само материални щети върху превозните средства. На място има полиция, а автомобилите са преместени встрани от пътното платно, за да не пречат на интензивното движение.", "date": "2018.01.04", "title": "София: Два леки автомобила са катастрофирали на кръговото кръстовище при Сточна гара"}
{"url": "http://www.focus-news.net/news/2018/01/04/2473427/plovdiv-natovareno-e-dvizhenieto-po-vsichki-osnovni-napravleniya-v-oblastta-patnite-nastilki-v-planinskite-rayoni-sa-obraboteni-sreshtu-zaledyavane.html", "text": "Натоварено е движението по всички основни направления в Пловдивска област, особено по участъка на автомагистрала „Тракия“ в областта и по пътя Пловдив-Карлово. Това съобщиха за Радио „Фокус“ – Пловдив от Областно пътно управление-Пловдив. Пътните настилки в по-голямата част на областта са сухи, по усойните и планински райони мокри и частично заледени, но обработени. Не са постъпвали сигнали за сериозни пътни инциденти в Пловдивска област през изминалата нощ. Ограничено е движението на МПС над 12 тона през прохода Троян-Кърнаре, по пътя Югово – Лъки – Здравец, в отсечката град Лъки-пътно кръстовище за хижа Момчил юнак, също по направлението Поповица-Болярци. Опасност от свлачищна активност има по пътните артерии Асеновград-Смолян, Смолян-Кричим-Стамболийски, Кричим-Девин, също в района на проходите Козница и Стражата.\r\nТрафикът на територията на град Пловдив също е изключително интензивен към този час. По-засилено движение има в централната градска част – по булевардите „Христо Ботев“ и „Цар Борис III Обединител“. Струпване на автомобили има също по всички входно-изходни артерии. Пътните настилки на територията на града са предимно сухи.\r\nТони МИХАЙЛОВ", "date": "2018.01.04", "title": "Пловдив: Натоварено е движението по всички основни направления в областта, пътните настилки в планинските райони са обработени срещу заледяване"}
{"url": "http://www.focus-news.net/news/2018/01/04/2473428/burgas-dvama-mazhe-na-64-i-69-godini-sa-s-opasnost-za-zhivota-sled-intsidenta-s-lek-avtomobil-blasnal-se-v-troleybusen-stalb.html", "text": "В 14.26 ч. на 3 януари на пътния надлез от бул. \"Иван Вазов\" в посока ул. \"Индустриална\" в Бургас, поради движение с несъобразена с пътните условия скорост /дъждовно време и мокра асфалтобетонна настилка/, в условията на ляв завой, самостоятелно катастрофира, блъскайки се в тролейбусен стълб, лек автомобил с бургаска регистрация, управляван от 64-годишния М. Я. от града, който е настанен в отделение \"Реанимация\" на УМБАЛ – Бургас с диагноза \"политравматизъм\", с опасност за живота/. Това съобщиха от ОДМВР-Бургас. Пострадал е и неговия спътник – Х. К., 69-годишен, от Бургас, който също е настанен за лечение в \"Реанимация\" в УМБАЛ – Бургас с диагноза \"политравматизъм\" и с опасност за живота.", "date": "2018.01.04", "title": "Бургас: Двама мъже на 64 и 69 години са с опасност за живота след инцидента с лек автомобил, блъснал се в тролейбусен стълб"}
{"url": "http://www.focus-news.net/news/2018/01/04/2473429/pazardzhik-mokri-sa-patnite-nastilki-na-mesta-v-planinskata-chast-na-oblastta.html", "text": "Натоварено е движението по главните пътища в областта, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи, частично мокри отсечки има в планинската част на региона. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.04", "title": "Пазарджик: Мокри са пътните настилки на места в планинската част на областта"}
{"url": "http://www.focus-news.net/news/2018/01/04/2473430/stara-zagora-do-50-metra-e-namalena-vidimostta-po-patya-kazanlak-stara-zagora-zaradi-magla.html", "text": "До 50 метра е намалена видимостта по пътя Казанлък – Стара Загора заради мъгла. Това каза за Радио „Фокус“ дежурният в Областно пътно управление – Стара Загора. Заледени участъци има на места в района на Мъглиж и Павел баня и в проходите Шипка и Хаинбоаз, времето е облачно, с добра видимост. На автомагистралите „Тракия“ и „Марица“ пътните настилки са сухи, а видимостта е добра. Температурите в област Стара Загора са от минус 4 до плюс 3 градуса.\r\nСлавяна ГАЙДАРОВА", "date": "2018.01.04", "title": "Стара Загора: До 50 метра е намалена видимостта по пътя Казанлък – Стара Загора заради мъгла"}
{"url": "http://www.focus-news.net/news/2018/01/04/2473431/kyustendil-mokri-i-hlazgavi-a-na-mesta-i-zasnezheni-sa-patnite-nastilki-v-regiona-15-mashini-obrabotvat-republikanskata-patna-mrezha.html", "text": "Мокри и хлъзгави, а на места и заснежени са пътните настилки в Кюстендилския регион. Това съобщи за Радио „Фокус” – Кюстендил дежурният в Областна дирекция на МВР – Кюстендил. На много места вали слаб сняг. Пътищата са проходими при зимни условия. В равнините части няма натрупала се снежна покривка, но във високопланинските райони снегът се задържа. Всички пътища са почистени и опесъчени. 15 машини обработват републиканската пътна мрежа в областта. \r\nНяма получени сигнали за проблемни участъци, движението по всички пътища се осъществява нормално. Към този час на деня трафикът по автомагистрала „Струма” и път Е-79 е слаб. Спокойно е движението в посока ГКПП – „Гюешево” и по пътя Кюстендил – София. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г.\r\nВенцеслав ИЛЧЕВ", "date": "2018.01.04", "title": "Кюстендил: Мокри и хлъзгави, а на места и заснежени са пътните настилки в региона, 15 машини обработват републиканската пътна мрежа"}
{"url": "http://www.focus-news.net/news/2018/01/04/2473432/veliko-tarnovo-intenziven-e-trafikat-po-osnovnite-ulitsi-i-bulevardi-v-grada.html", "text": "Интензивен е трафикът по основните улици и булеварди във Велико Търново в началото на работния ден, предаде репортер на Радио „Фокус” – Велико Търново.  Пътните настилки са сухи. Времето е облачно. Температурата на въздуха е 0 градуса. Натоварено е движението в центъра на града – на кръстовището пред Съдебната палата и пред сградата на Пощата в града, както и по  бул. „България“ и ул. „Никола Габровски“, пътен възел „Качица“ и ул. „Магистрална“ – част от главен път София – Варна. Светофарната уредба под НВУ „Васил Левски“ не работи. Движението се регулира с пътни знаци.\r\nДобри са условията за пътуване на територията на областта. Отворен за движение на всички превозни средства е Прохода на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2018.01.04", "title": "Велико Търново: Интензивен е трафикът по основните улици и булеварди в града"}
{"url": "http://www.focus-news.net/news/2018/01/04/2473433/pazardzhik-strupvane-na-avtomobili-ima-v-rayona-na-kooperativniya-pazar-v-grada.html", "text": "Интензивно е движението по централните улици и кръстовища на Пазарджик, предаде репортер на Радио „Фокус“ – Пазарджик. Струпване на автомобили има в района на Областната болница и Стоковата борса, където вече няма места за паркиране. Повече автомобили има и в района на двете кръгови кръстовища при моста на река Марица в посока Белово и Пещера, както и в района на затвора в посока АМ „Тракия“. Пътните настилки са сухи.\r\nАлбена ЖИЛЕКОВА", "date": "2018.01.04", "title": "Пазарджик: Струпване на автомобили има в района на Кооперативния пазар в града"}
{"url": "http://www.focus-news.net/news/2018/01/04/2473434/gabrovo-dvizhenieto-po-pat-gabrovo-vrah-shipka-tryabva-da-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление - Габрово. Времето е облачно. Температурата на въздуха е 1 градус. На прохода Шипка е в сила ограничение за МПС за превоз на товари с технически допустима максимална маса над 12 тона и ремаркета и полуремаркета с технически допустима максимална маса над 10 тона. До 31 март 2018 година движението по път Габрово - връх Шипка трябва да се осъществява с повишено внимание поради пропаднал участък. Поставена е необходимата сигнализация. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.01.04", "title": "Габрово: Движението по път Габрово - връх Шипка трябва да се осъществява с повишено внимание поради пропаднал участък"}
{"url": "http://www.focus-news.net/news/2018/01/04/2473435/pregled-na-osnovnite-temi-v-dobrudzhanskiya-pechat.html", "text": "„Премиерът разпореди в спешен порядък да се разреши проблема с концесията за добив на природен газ в Община Генерал Тошево“, съобщава на първа страница вестник „Нова добруджанска трибуна“. Министър председателят Бойко Борисов и кметът на Генерал Тошево са провели среща, за да бъдат обсъдени резултатите от проведения референдум в общината в края на миналия месец. Премиерът е разпоредил на министрите на околната среда и енергетиката, както и на земеделието в спешен порядък да намерят решение на проблема. Над 96% от гласувалите на референдума се обявиха срещу добива на газ в региона. „Община Балчик е със запорирани сметки заради депото“, съобщава изданието. Запорът е за 600 000 лева главницата, а общата стойност на дълга е над 800 000 лева. Община Балчик има два издадени изпълнителни листа за задължения към Община град Добрич, касаещи разходите и отчисленията за сметоизвозването на битовите отпадъци в Регионалното депо в село Стожер. Първият изпълнителен лист на стойност 205 787 лева е изцяло погасен. Вторият изпълнителен лист е на стойност 737 749 лева като по него няма плащане до настоящия момент. За рекордна кражба на лавандула съобщава всекидневникът. Неизвестен извършител е успял да задигне 70 000 стръка лавандула. Нивата, обект на кражбата, се намира в землището на град Добрич. Други 10 000 стръка са откраднати от нива в землището на с. Рогозина. \r\nТемата за поисканото от премиера спешно решаване на проблема с инвестиционното намерение на фирма за добив на газ в Община Генерал Тошево е водеща и за другия регионален вестник „Добруджанска трибуна“. Едва малко над 2% от гласоподавателите при проведеното допитване в добруджанската община са дали съгласие да има добив на газ в региона. Веднага след референдума кметът Валентин Димитров е поискал среща с премиера по темата. Вчера кметът и представител на Инициативния комитет за провеждане на референдума са провели среща и с националния омбудсман Мая Манолова. „Кметът на Добрич дари сребърна монета на първото за годината бебе“, съобщава изданието. Монетата е с лика на Ан Гедес, известна със своите творби по цял свят. В тях главно действащо лице са бебетата. Подаръкът допълва сребърна гривна. Почти 1000 са ражданията в добричката многопрофилна болница през миналата година. Новородените са 1011. 15 са двойките близнаци. На 6 януари – Йордановден, канят смелчаци да вадят кръста от морето в Каварна, съобщава изданието. За пореден път Община Каварна организира празнични събития за Йордановден. Ритуалът ще се проведе от 11,00 часа на плажа в морския град. Желаещите да скочат и да се преборят за кръста могат да заявят това при икн. Василий Селемет в храм „Успение Богородично“.", "date": "2018.01.04", "title": "Преглед на основните теми в добруджанския печат"}
{"url": "http://www.focus-news.net/news/2018/01/04/2473436/kyustendil-v-dupnitsa-shte-bade-pochetena-pametta-na-zaginalite-pri-bombardirovkite-nad-grada-prez-1944-godina.html", "text": "В града ще бъде почетена паметта на загиналите при бомбардировките над града през 1944 година. Това съобщиха за Радио „Фокус” – Кюстендил от отдел „Култура, образование и младежки дейности” към Община Дупница. Почитането на паметта на загиналите жители на града ще се състои от 10.30 часа на паметната плоча пред Дома на техниката. Датата ще бъде отбелязана от представители на Общината, историческия музей, общински съветници и родолюбиви и патриотични организации. На тази дата преди 74 години, в рамките на Втората световна война, над града са пуснати над 150 бомби, загиват почете от 60 души, разрушени са множество сгради.\r\nВенцеслав ИЛЧЕВ", "date": "2018.01.04", "title": "Кюстендил: В Дупница ще бъде почетена паметта на загиналите при бомбардировките над града през 1944 година"}
{"url": "http://www.focus-news.net/news/2018/01/04/2473437/rumen-petkov-neka-ostavim-razsledvashtite-da-si-svarshat-rabotata.html", "text": "Шесторното убийство в Нови Искър е невиждано по бруталност и безчовечие. Подобно престъпление не би могло да бъде извършено от емоционално претоварен и неподготвен човек. Това каза бившият министър на вътрешните работи и член на Изпълнителното Бюро на Алтернатива за българско възраждане (АБВ) Румен Петков в предаването \"България сутрин\" по България он ер. Прибързаните анализи и разсъждения за убийството в Нови Искър няма да доведат до отговори, посочи бившият министър на вътрешните работи.\r\n\"Важно е в момента службите да бъдат оставени да си свършат работата. Очакванията на обществото са хладнокръвното убийство да бъде разкрито възможно най-бързо и да се раздаде справедливост. Но прибързаните анализи и разсъждения няма да доведат до отговори\", коментира още той.\r\nИ допълни, че ще бъде доста трудно да се определи дали то е извършено от един или повече души, тъй като през последните 50 години съдебната ни медицина няма подобен аналог.", "date": "2018.01.04", "title": "Румен Петков: Нека оставим разследващите да си свършат работата"}
{"url": "http://www.focus-news.net/news/2018/01/04/2473438/sluzhiteli-na-sdvr-shte-provedat-planirano-protivopozharno-i-evakuatsionno-uchenie-v-rayona-na-ndk.html", "text": "Служители на СДВР ще проведат планирано противопожарно и евакуационно учение след 20.00 часа в района на НДК. Това съобщиха от пресцентъра на МВР.\r\nСтоличната полиция се извинява предварително на гражданите за причиненото неудобство.", "date": "2018.01.04", "title": "Служители на СДВР ще проведат планирано противопожарно и евакуационно учение в района на НДК"}
{"url": "http://www.focus-news.net/news/2018/01/04/2473439/dobrich-patnite-nastilki-v-grada-sa-suhi-nyama-novovavedeni-ogranicheniya-na-dvizhenieto-na-avtomobili-v-oblastta.html", "text": "Пътните настилки в града са сухи, предаде кореспондент на Радио „Фокус” – Варна. Няма нововъведени ограничения на движението на автомобили в областта. Времето в Добрич е облачно, температурата е около 4 градуса към 9.00 часа, тихо е. От Автогарата в града автобусите пътуват по разписание по всички направления. \r\nЖулиета НИКОЛОВА", "date": "2018.01.04", "title": "Добрич: Пътните настилки в града са сухи, няма нововъведени ограничения на движението на автомобили в областта"}
{"url": "http://www.focus-news.net/news/2018/01/04/2473440/euractiv-bivshiyat-britanski-premier-toni-blear-prizova-britantsite-da-sprat-brekzit.html", "text": "Бившият британски премиер Тони Блеър предупреди британците, че времето в което те могат да спрат Брекзит изтича, съобщава EurActiv. Според Блеър, който бе министър-председател, избран от редиците на Лейбъристката партия в периода 1997-2007 г., страната му ще бъде по-бедна и по-слаба ако излезе от ЕС.\r\n„Правим грешка, която съвременниците не могат да разберат и която бъдещите поколения няма да ни простят“, коментира бившият премиер. Според него, „2018 г. ще бъде последният шанс да се разбере дали нов тип отношения със Съюза ще бъдат по-добри от вече съществуващите“. : Цанко Цолов", "date": "2018.01.04", "title": "EurActiv: Бившият британски премиер Тони Блеър призова британците да спрат Брекзит"}
{"url": "http://www.focus-news.net/news/2018/01/04/2473441/pregled-na-osnovnite-temi-v-shumenskiya-pechat.html", "text": "„Бягащи светлини вместо светофари вместо светофари“ е водещото заглавие във вестник „Шуменска заря“. Тази алтернатива са избрали от Община Шумен за подобряване на безопасността на пешеходците по бул. „Симеон Велики“ в Шумен. Още днес започва демонтажът на светофарната уредба до разклона за Шуменския университет. На негово място ще бъдат монтирани светлини с бягащи човечета, които ще предупреждават отдалече шофьорите, че ще пресичат пешеходна зона. „На 8 януари започва изплащането на пенсиите“ е друго заглавие от първа страница. Изплащането на пенсиите през месец януари 2018 г. от Националния осигурителен институт ще започне на 8 януари (понеделник) и ще приключи на 22 януари (понеделник). Лицата, върху чиито пенсии са наложени запори по реда на чл. 446 от Гражданско-процесуалния кодекс, ще имат промяна в размера на удръжката, продиктувана от определения нов размер на минималната работна заплата за страната, който от 1 януари 2018 г. е 510 лв. Тези лица ще получат пенсиите си след 8 януари 2018 г. в зависимост от начина на изплащането им – с пенсионен запис, ако се изплащат чрез пощенска станция, или с превод по личната сметка, ако се изплащат чрез банка. „С 14 на сто увеличават парите за библиотеките“, съобщава ежедневникът. По покана на депутата от ГЕРБ Емилия Милкова в българския парламент гостуваха директори и специалисти от регионалните библиотеки в страната, сред които бяха директорът на шуменската Регионална библиотека „Стилиян Чилингиров“ д-р Росица Добрева и главният библиотекар Марияна Дженева. „Повече училищни психолози и социални работници“, пише вестникът. Според подписания от Министерството на образованието и науката и национално представените синдикални организации Анекс към Колективния трудов договор за системата на народната просвета, с отпуснатите със Закона за държавния бюджет за 2018 г. средства за системата за предучилищно и училищно образование, трябва да се осигури увеличението на минималната работна заплата за страната, както и вноските за фонд “Пенсии” за 2018 г. „Правят енергоспестяващо осветление в село Белокопитово“, информира изданието. Експериментално с умни лампи сменят старото и амортизирано улично осветление в с. Белокопитово. Населеното място е избрано за модел, от който ще се събира информация за ефективността на новото осветление и икономиите от електрическа енергия, които ще се реализират след монтажа на LED лампи. „Ремонтират рухналата изолация на детска градина в Шумен“ е акцент от стр.3 в броя. Ремонтът на фасадата на ДГ „Конче Вихрогонче“ в Шумен започна. Фирмата, която е изпълнила санирането през 2012 г. пое ангажимент да възстанови отлепилото се парче от стиропор и мазилка. В края на миналата година парчета изолационни плоскости се отлепиха от фасадата и падна върху пешеходната зона в детската градина. Деца, родители и служители по това време е нямало, защото детското заведение беше във ваканция „Превишение на праховите частици във въздуха“, пише всекидневникът. Превишение на нормата за фини прахови частици от 1,46 пъти бе измерено от автоматичната измервателна станция за чистотата на въздуха в Шумен по Нова година за периода от 00.00 часа до 24.00 часа на 1 януари 2018 г. за 2 и 3 януари, показа сайтът на Изпълнителната агенция по околна среда.", "date": "2018.01.04", "title": "Преглед на основните теми в шуменския печат"}
{"url": "http://www.focus-news.net/news/2018/01/04/2473442/vidin-suhi-sa-patnite-nastilki-v-oblastta-trafikat-e-intenziven-po-glaven-pat-e-79.html", "text": "Сухи са пътните настилки във Видинска област. Това каза за Радио „Фокус“ – Видин дежурният служител в Областно пътно управление – Видин. Той посочи, че трафикът е интензивен по главен път Е-79 в посока от и за граничен пункт „Дунав мост 2“. Най-много автомобили се движат в участъка между Дунавци и Видин. Във Видин трафикът е интензивен в централната градска част, по бул. „Панония“ и на входно-изходните артерии на града.\r\nАнна ЛОЗАНОВА", "date": "2018.01.04", "title": "Видин: Сухи са пътните настилки в областта, трафикът е интензивен по главен път Е-79"}
{"url": "http://www.focus-news.net/news/2018/01/04/2473443/blagoevgrad-intenziven-e-trafikat-v-grada-gradskiyat-transport-se-dvizhi-po-razpisanie.html", "text": "Интензивен е трафикът в града, предаде репортер на Радио „Фокус“ – Пирин. В сутрешните часове интензивно движение се наблюдава по булевардите „Св. Димитър Солунски“, „Васил Левски“ и „Св. св. Кирил и Методий“. Спокоен е трафикът по улиците „Славянска“, „14-ти полк“ и „Владо Черноземски“. През нощта няма регистрирани тежки пътни инциденти в Благоевград. Градският транспорт се движи по разписание.\r\nЛора КАЛЧЕВА", "date": "2018.01.04", "title": "Благоевград: Интензивен е трафикът в града, градският транспорт се движи по разписание"}
{"url": "http://www.focus-news.net/news/2018/01/04/2473444/varna-namalena-e-vidimostta-na-mesta-v-oblastta-poradi-magla.html", "text": "Сухи са пътните настилки във Варна и областта, предаде репортер на Радио „Фокус“ – Варна. По високите и усойни места има мокри участъци. Времето е с разкъсана облачност, без валежи. Намалена е видимостта на места в града и областта поради мъгла. Движението по направленията за София, Добрич и Бургас се осъществява без нововъведени ограничения. По пътя Кранево - Варна при км 83+100 е ограничено движението на моторни превозни средства над 10 тона. Обходът е през участъка Кичево - Оброчище.\r\nМарияна ВАЛЕНТИНОВА", "date": "2018.01.04", "title": "Варна: Намалена е видимостта на места в областта поради мъгла"}
{"url": "http://www.focus-news.net/news/2018/01/04/2473445/mia-sporat-za-imeto-mezhdu-gartsiya-i-makedoniya-e-glavnata-tema-v-gratskite-medii.html", "text": "Спорът за името между Гърция и Македония е главната тема в гръцките медии в сряда, трети януари, съобщава Македонската информационна агенция. Медията цитира някои от заглавията в гръцките издания и телевизии, като не пропуска да отбележи, че в миналото темата е била пренебрегвана. Медиите са цитирали официалните позиции на Скопие и Атина след проведения телефонен разговор между премиерите на двете страни Зоран Заев и Алексис Ципрас, в който е взел участие и първият дипломат на Атина Никос Кодзиас. \r\n„Обсъждане на високо равнище на скопския проблем“, „Скопският премиер проведе разговор с Ципрас и Кодзиас“, „Заев: Има воля за решение“ и „Оптимизъм в спора за името“ са само някои от заглавията в гръцките медии, съобщени от македонската държавна агенция. : Цанко Цолов", "date": "2018.01.04", "title": "MIA: Спорът за името между Гърция и Македония е главната тема в гръцките медии"}
{"url": "http://www.focus-news.net/news/2018/01/04/2473446/smolyan-snyag-vali-v-grada-i-visokite-chasti-na-oblastta-patnite-nastilki-sa-mokri.html", "text": "Сняг вали в града и високите части на областта. Пътищата са проходими при зимни условия, а пътните настилки са мокри, съобщиха за Радио „Фокус“ – Смолян от Областно пътно управление – Смолян. Все още няма снежна покривка, но машините са в готовност при усилване на снеговалежа да започнат снегопочистване. Повишена е опасността от падащи камъни по всички направления в областта. През нощта не са получавани сигнали за инциденти по републиканските пътища в региона. Поради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 тона поради пропадане и стеснение на една от пътните ленти. Заради пропадане на каменна подпорна стена движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян вали сняг, пътните настилки по улиците в града са мокри. Автомобилният трафик е интензивен по централните улици и входно-изходните артерии на града.\r\nНели ГЕРГЬОВСКА", "date": "2018.01.04", "title": "Смолян: Сняг вали в града и високите части на областта, пътните настилки са мокри"}
{"url": "http://www.focus-news.net/news/2018/01/04/2473447/montana-pochisten-i-opesachen-e-patyat-prez-prohoda-petrohan.html", "text": "Почистен и опесъчен е пътят през прохода Петрохан, съобщи за Радио \"Фокус\" - Видин дежурният служител в Областно пътно управление – Монтана. Той посочи, че снеговалежът на прохода е започнал към 6.00 часа сутринта като е валял мокър сняг, в 8.00 часа снеговалежът е престанал. Дежурни коли са почистили и опесъчили пътя през прохода. Температурата на въздуха на Петрохан е минус 3 градуса, трафикът е с нормална интензивност. Остава забраната за преминаване на автомобили над 12 тона през Петрохан до 31 март, обиколният маршрут е през град Своге.\r\nАнна ЛОЗАНОВА", "date": "2018.01.04", "title": "Монтана: Почистен и опесъчен е пътят през прохода Петрохан"}
{"url": "http://www.focus-news.net/news/2018/01/04/2473448/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция \"Фокус\" от Планинската спасителна служба (ПСС) към БЧК. Превалява сняг. Облачно и мъгливо е. Температурите варират между -1 и -5 градуса. Лифтовите възвишения работят в курортите. През изминалото денонощие не са регистрирани инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.01.04", "title": "ПСС: Лоши са условията за туризъм в планините"}
{"url": "http://www.focus-news.net/news/2018/01/04/2473449/plovdiv-prirodozashtitnitsi-shte-protestirat-na-ploshtad-stefan-stambolov-v-zashtita-na-natsionalen-park-pirin.html", "text": "Природозащитници от Пловдив излизат на протест в защита на Национален парк „Пирин“. Това съобщиха за Радио „Фокус“ – Пловдив организаторите на протеста. Събитието ще започне в 18.30 часа на площад „Стефан Стамболов“ пред Общината. В социалните мрежи своето присъствие са заявили стотици жители на Пловдив.\r\nВ общо десет български града ще се проведат протести срещу решението на Министерски съвет за отваряне за строителство на 48% от територията на Национален парк „Пирин“. Те се организират от неправителствени организации и граждани. Протести ще има също в София, Варна, Бургас, Русе, Стара Загора, Велико Търново, Дупница, Свищов и Свиленград. Исканията на еколозите са за отмяна на правителственото решение за Пирин, с което бяха приети промени, разрешаващи строителство в националния парк, и за оставка на министъра на околната среда и водите Нено Димов. Според протестиращите той саботира основната функция на екоминистерството – да опазва природните богатства на България.\r\nТони МИХАЙЛОВ", "date": "2018.01.04", "title": "Пловдив: Природозащитници ще протестират на площад „Стефан Стамболов“ в защита на Национален парк „Пирин“"}
{"url": "http://www.focus-news.net/news/2018/01/04/2473450/interfaks-ruskoto-ministerstvo-na-otbranata-saobshti-che-dvama-voennosluzheshti-sa-zaginali-sled-napadenie-sreshtu-ruskata-baza-v-hmeymim-na-31-dekemvri.html", "text": "От руското министерство на отбраната съобщиха, че двама военнослужещи са загинали след като групировка, определена като бунтовническа, е извършила артилерийски обстрел срещу руската база в Хмеймим, Сирия, съобщава Интерфакс. Нападението е извършено на 31 декември, но за него се съобщава в четвъртък, четвърти януари. От министерството обаче опровергаха по-ранната информация, появила се в някои медии, според която седем бойни самолета са били унищожени. Според ведомството, руският контингент в Сирия се намира в бойна готовност и ще продължи да изпълнява поставените ѝ задачи. : Цанко Цолов", "date": "2018.01.04", "title": "Интерфакс: Руското министерство на отбраната съобщи, че двама военнослужещи са загинали след нападение срещу руската база в Хмеймим на 31 декември"}
{"url": "http://www.focus-news.net/news/2018/01/04/2473451/blagoevgrad-prohodimi-pri-zimni-usloviya-sa-patishtata-v-oblastta.html", "text": "Слаб сняг е валял тази сутрин на прохода Предел. Това съобщиха за Радио „Фокус“ – Пирин от Областно пътно управление – Благоевград. Към този час няма валежи и пътните настилки са проходими при зимни условия. През нощта обстановката е била спокойна и няма регистрирани тежки пътни инциденти. Натоварено към този час е движението по автомагистрала „Струма“ и главен път Е-79. В област Благоевград няма нововъведени ограничения за движението на моторни превозни средства. Повишена опасност от падащи камъни има в Кресненското дефиле и по второкласен път-19 Симитли – Гоце Делчев.\r\nЛора КАЛЧЕВА", "date": "2018.01.04", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/01/04/2473452/vratsa-nivoto-na-reka-dunav-se-e-povishilo-kray-oryahovo-s-23-sm-prez-izminaloto-denonoshtie.html", "text": "Нивото на река Дунав се е повишило край Оряхово с 23 см през изминалото денонощие и нивото на реката е 379 см. Това съобщиха от  местната Хидрометеорологична станция в Ново село. Нивото на Дунав се е понижило с 19 см при Ново село и водният стоеж там е 444 см. Нивото на реката при Видин е 490 см, а понижението за последното денонощие е с 11 см. Край Лом нивото е 507 см, като е регистрирано повишение от 8 см.  Температурата на водата край Ново село е 4.5 градуса, край Оряхово е 6 градуса.", "date": "2018.01.04", "title": "Враца: Нивото на река Дунав се е повишило край Оряхово с 23 см през изминалото денонощие"}
{"url": "http://www.focus-news.net/news/2018/01/04/2473453/rzi-pazardzhik-samo-edin-sluchay-na-pnevmoniya-e-registriran-v-oblastta-prez-poslednite-10-dni.html", "text": "Общо 56 са регистрираните случаи на заболели от остри респираторни заболявания в област Пазарджик за периода от 25 до 31 декември, сочи справка на сайта на РЗИ -\r\n Пазарджик. Има само един случай на заболял от пневмония, като заболеваемостта за отчетения период е под 70 персентил или около 80 на 10 000 души. Най-засегнатата възрастова група са деца и възрастни от 15 до 29 години, които са в контактна среда.", "date": "2018.01.04", "title": "РЗИ - Пазарджик: Само един случай на пневмония е регистриран в областта през последните 10 дни"}
{"url": "http://www.focus-news.net/news/2018/01/04/2473454/dobrich-obshtina-kavarna-pusna-sistema-za-videonablyudenie-v-grada.html", "text": "От днес в Каварна функционира система за видеонаблюдение на обществените места. Системата ще подпомогне осигуряването и подобряването сигурността на гражданите и гостите на града. Това съобщиха от пресцентъра на Община Каварна.\r\n„Осигурено е видеонаблюдение за входовете на Каварна, възлови градски зони, в това число паркове, централна и морска зона на града. Системата е базирана на съвременните цифрови технологии и има възможност да бъде разширена и надграждана.”, каза кметът на Каварна Нина Ставрева.\r\nСистемата за видеонаблюдение обхваща:\r\n-\tВход-изход на гр. Каварна за с. Българево (в района на бивше ДАП);\r\n-\tВход-изход на гр. Каварна за с. Варнино (в района на бившата сграда на Община Каварна);\r\n-\tЦентрална част на гр. Каварна;\r\n-\tКръстовището на улиците „България” и „Георги Кирков”;\r\n-\tПарк между улиците „Шипка” и „Еранос”;\r\n-\tПарк между улиците „ Братя Шкорпил”, „Георги Кирков” и „Дончо Ил. Стойков”;\r\n-\tГрадски прак;\r\n-\tМорска зона – паркинг и входове на прилежащите пътни артерии.\r\nНа всички изходни точки на града са монтирани камери, които разпознават регистрационните табели на преминаващите моторни превозни средства. Всяка точка е оборудвана с камери за детайлно наблюдение, което включва посоката на движение на моторните превозни средства и хора.", "date": "2018.01.04", "title": "Добрич: Община Каварна пусна система за видеонаблюдение в града"}
{"url": "http://www.focus-news.net/news/2018/01/04/2473455/pregled-na-osnovnite-temi-vav-varnenskiya-pechat.html", "text": "„Учениците масово се хранят нездравословно“ е заглавие от първа страница в днешния брой на варненския вестник „Черно море“. Учениците във Варна масово се хранят нездравословно. Това показа проверката на нашия фоторепортер вчера, извършена в близост до едно от централните варненски училища. Само за половин час около обяд той засне десетки ученици, консумиращи хамбургери, джобове, кроасани и какво ли не още. За коментар по темата потърсихме изпълнителния директор на „Ученическо и столово хранене“ във Варна д-р Божанка Георгиева. Тя сподели, че здравословното хранене не е въпрос само на семейна култура. Обществото също проявява грижа по проблема чрез съответните нормативни документи и държавни структури – Министерството на здравеопазването и Българската агенция по безопасност на храните. Истината е, че нашите деца още от 10-месечна възраст свикват с диетичното хранене в детските кухни и в техен интерес е това да продължи и занапред. „Варна приема 18 събития от председателството на Съвета на ЕС“, пише изданието. Варна ще бъде домакин на 18 от събитията по повод българското председателство на Съвета на Европейския съюз през 2018 г. 12 от тях са политически срещи, а 6 – културни прояви, стана ясно от сайта https:// eu2018bg.bg/. Начало на културната програма ще бъде поставено на 24 януари със симфоничен концерт в Театрално-музикален и продуцентски център – Варна. Част от културния афиш ще бъдат операта „Тоска“ от Джакомо Пучини, балетът от Хертел „Зле опазено момиче“, Европейският музикален фестивал и Великденски фестивал – балетът „Дон Кихот”. Всички постановки са дело на Държавна опера – Варна. През май Варна ще бъде домакин на второто издание на форума Innowave, който м.г. събра над 700 представители на IT и стартъп компании. “Innowave Pre-Summit 2018” ще се проведе на 11 и 12 май. „Бракониерите не дремят и по празниците“ е друго заглавие в броя. Общо 20 акта и 6 констативни протокола са съставени през изминалата седмица от горските стражари към Североизточно държавно предприятие. Независимо от празничните дни, служителите на горските и ловните стопанства към СИДП продължиха системните си проверки. В резултат от активната контролна дейност са задържани общо 6 куб. м незаконно добити дърва за огрев, две каруци, моторен трион. Богат календар от събития в НАОП „Николай Коперник“, допълва изданието. През 2018 г. жителите на различни региони по света ще имат възможност да наблюдават цели 5 затъмнения. Това коментира за тв „Черно море” Ева Божурова от Народната астрономическа обсерватория и планетариум във Варна. „5 наши ученически проекта са допуснати до конкурса „Посланици на здравето“ е друга тема в броя. 5 проекта на ученици от Варна и областта са допуснати до участие в националния ученически конкурс „Посланици на здравето” за учебната 2017/2018 г. Надпреварата се организира от Министерството на здравеопазването (МЗ) в партньорство с Министерството на образованието и науката, Министерството на културата, Министерството на младежта и спорта, Министерството на околната среда и водите и представителството на Европейската комисия в България. „Делфините“ осигуриха средства за микробус за хора с увреждания“, информира още вестникът. За 11-а поредна година доброволците от младежката организация “Делфините” с помощта на фондация “Деца на Балканите” постигнаха чудеса по празниците! В продължение на два месеца те ръчно са изработвали уникални картички, които продаваха на символична цена в различни локации от 16 до 23 декември. Техни партньори са известни вериги магазини и супермаркети в града. Всяка година 100% от събраната сума отива за различна социална кауза във Варна.", "date": "2018.01.04", "title": "Преглед на основните теми във варненския печат"}
{"url": "http://www.focus-news.net/news/2018/01/04/2473456/ban-publikuva-dokladite-za-aets-belene.html", "text": "Българската академия на науките публикува Междинен доклад 1 и Междинен доклад 2 по сключения с „БЕХ“ ЕАД  договор за изготвяне на Национална стратегия в областта на енергетиката (с фокус върху електроенергетиката). Докладите се публикуват със съгласието на „Български Енергиен Холдинг“ ЕАД, като е заличена информация, която представлява поверителна и / или чувствителна информация за дружествата от БЕХ група. Заличена е и поверителна и / или чувствителна информация, предоставена на изпълнителя от трети страни. В заключението на Междинен доклад 2 (дейност 5 - относно възможността за реализация на активите на АЕЦ „Белене“) се посочва, че от направените анализи и изводи относно развитието на електроенергийната система на България и тези в региона, както и резултатите от проиграванията на финансовия модел на АЕЦ „Белене”, следва: \r\nПрогнозираният недостиг на електроенергия в региона след 2030 г. предопределя необходимостта от минимум 1500 MW инсталирана базова мощност. Независимо от планираните действия за осигуряване на максимално дълъг срок за работа на централите от комплекса „Марица-Изток” , в т.ч. на маневрени в размер до 1650 MW и на базови в размер от 420 до 1670 MW. Общо за България и региона се очертава необходимост от около 2000 MW нова базова мощност.\r\nПерспективите пред развитието на националната електроенергийна система показват, че в средносрочен план , като се отчитат политиките на ЕС за изграждане предимно на нискоемисионни производства на електроенергия, каквито са централите на газ, ВЕИ, в т.ч. ВЕЦ и ядрените мощности за базовия сегмент.\r\nРазглеждайки в дългосрочен период сигурността на електроенергийните доставки за страната, следва да се отчете, че . Налице е оборудване за АЕЦ и площадка, в които са вложени над 3 млрд. лв., което поставя на дневен ред въпроса за реализиране на активите на АЕЦ „Белене”. В допълнение, извършените дейности за реализация на този проект, като лицензиране на площадката, ОВОС, изготвен проект и разрешение за строителство, го поставят в позицията на изпреварващ с 5 до 8 години проекти в начална фаза в региона.\r\nРезултатите от извършените проигравания на финансовия модел на  показват параметрите, при които проектът е реално жизнеспособен, и параметрите, при които не е. , което предпоставя заключението за държавен дял в евентуалната бъдеща проектна компания. Друго основание за участие на държавата в този проект е произтичащите от международни споразумения задължения на държавата по отношение на ядрения риск и осигуряване на финансови средства за управление на радиоактивните отпадъци и извеждане от експлоатация.\r\nРезултатите по отношение на електропотреблението в България и региона, както и резултатите от финансовия модел на АЕЦ „Белене”, показват, че е възможна реализация на проекта АЕЦ „Белене”, при условие, че бъдат постигнати параметрите,\r\nзаложени във вариантите с финансова жизнеспособност. \r\nЕто и пълните текстове на докладите:", "date": "2018.01.04", "title": "БАН публикува докладите за АЕЦ \"Белене\""}
{"url": "http://www.focus-news.net/news/2018/01/04/2473457/smolyan-snyag-vali-v-pamporovo-usloviyata-za-zimni-sportove-sa-dobri.html", "text": "Добри са условията за зимни спортове в Пампорово, съобщиха за Радио „Фокус“ – Смолян от Планинската спасителна служба към БЧК в курорта. Времето е облачно, вали сняг, а температурата на въздуха е минус 4 градуса. Заради снеговалежа днес спасителните препоръчват на туристите да избягват преходите в планината. Отворени за зимни спортове са пистите „Снежанка 1“, „Снежанка 2“, „Снежанка 4А“, „Снежанка 5А“, „Снежанка 5“, Снежанка 6“, Снежанка 11“ и „Стойките 1“. Работят всички лифтове в курорта. През вчерашния ден е имало пет инцидента – предимно скиорски травми и фрактури на крайници.\r\nНели ГЕРГЬОВСКА", "date": "2018.01.04", "title": "Смолян: Сняг вали в Пампорово, условията за зимни спортове са добри"}
{"url": "http://www.focus-news.net/news/2018/01/04/2473458/mvr-edin-chovek-e-zaginal-a-19-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 19 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 16 тежки пътнотранспортни произшествия. Двама от пострадалите са с опасност за живота. В София са регистрирани 122 леки и три тежки катастрофи, при които са пострадали 5 души.", "date": "2018.01.04", "title": "МВР: Един човек е загинал, а 19 са пострадали при катастрофи в страната през изминалото денонощие"}
{"url": "http://www.focus-news.net/news/2018/01/04/2473459/prof-albena-georgieva-etnolog-mrasnite-dni-sa-nay-tamniyat-period-na-prehoda-mezhdu-starata-i-novata-godina.html", "text": "Мръсните дни са най-тъмният период на прехода между старата и новата година. Това каза проф. д-р Албена Георгиева от Института за етнология и фолклористика с етнографски музей към Българската академия на науките, в интервю за Агенция „Фокус“ за народните вярвания и забрани в периода на Мръсните дни. „Смята се, че започват с Коледа и завършват с Водици – Йордановден, когато се освещава водата. Има райони, в които се смята, че тези дни започват на Игнажден, като това вярване е по-старото. Мръсните дни започват с коленето на свинята“, каза тя. Проф. Георгиева обясни, че тези дни са свързани  с най-много страхове и притеснения. По думите ѝ в този период се е вярвало, че по земята започват да ходят т. нар. караконджоли и краконяци. „Старите българи са смятали, че тези същества са идвали открай света. Те са били опасни за хората и затова след залез слънце не се е препоръчвало да се излиза навън. Ако се излиза навън,  човек е трябвало да носи нещо желязно в себе си или чесън, защото така са се отгонвали лошите сили. Ако хората бъдат нападнати от тези сили, не е трябвало да говорят“, коментира проф. Георгиева. Тя обясни, че старите българи са вярвали, че лошите сили са яхвали човека и са го разкарвали насам-натам и най-често са му причинявали вреда, орадисвали са го или са го парализирали. Проф. Георгиева обърна внимание, че този период  съответства на периода около лятното слънцестоене, когато е така наречената русалска неделя. „Тогава бродят русалки и самодиви,  които също са отвъдни същества“, допълни етнологът. \r\nДеница КИТАНОВА", "date": "2018.01.04", "title": "Проф. Албена Георгиева, етнолог: Мръсните дни са най-тъмният период на прехода между старата и новата година"}
{"url": "http://www.focus-news.net/news/2018/01/04/2473460/apostol-apostolov-kmet-na-simitli-kreshtyashta-e-nuzhdata-ot-izgrazhdane-na-vtori-kabinkov-lift-v-bansko-za-vsichki-zhiveeshti-i-prepitavashti-se-v-pirin.html", "text": "Крещяща е нуждата от изграждане на втори кабинков лифт в Банско за всички, живеещи и препитаващи се в Пирин. Това каза в сутрешния блок „Добро утро, България“ на Радио „Фокус“ кметът на Симитли Апостол Апостолов по повод днешния пореден протест на жители на Банско и Симитли, в подкрепа на Правителството и неговото решение в полза на икономическото развитие на региона. Апостолов обясни, че решението на Министерски съвет (МС), позволяващо изграждане на втори кабинков лифт в Банско, не касае създаването на нови хотели и леглова база, а използването на вече съществуващите такива, за които пистите и лифтовете се оказват недостатъчни. \r\n„Ние сме хората, които са родени тук. Ние сме хората, които действително обитаваме планината и които се препитаваме от планината, за разлика от тези, които протестират на жълтите павета и изобщо не са стъпвали в планината. За разлика от тях ние сме хората, които искат да има икономическо развитие в региона. Разбира се, ние сме твърдо „за“ спазването на всякакви екологични норми и за спазването на всички параметри при строителството на тези съоръжения, за да може да си запазим планината. Ако не запазим прекрасната Пирин планина, едва ли ще има туристи, които да дойдат да ни посетят“, обясни той. Апостол Апостолов изрази надежда, че решението на МС, даващо зелена светлина за изграждане на втори кабинков лифт, ще бъде изпълнено, въпреки протестите срещу него.", "date": "2018.01.04", "title": "Апостол Апостолов, кмет на Симитли: Крещяща е нуждата от изграждане на втори кабинков лифт в Банско за всички, живеещи и препитаващи се в Пирин"}
{"url": "http://www.focus-news.net/news/2018/01/04/2473461/lokalno-makedoniya-makedonskata-pravoslavna-tsarkva-deystva-za-da-drazni-srabskata-pravoslavna-tsarkva-spored-srabskiya-patriarh-iriney.html", "text": "Решението на  Македонската православна църква (МПЦ) да приеме Българската патриаршия като своя църква-майка няма нито канонична, нито историческа основа и показва незрялост, заяви сръбският патриарх Ириней в интервю за местна медия, съобщава македонското издание Локално. Според Ириней, взетото от МПЦ решение е направено напук на Сръбската православна църква. \r\n„Не искам никого да обидя, но е факт, че няма нито канонична, нито историческа основа (за взетото от МПЦ решение – бел. прев.), което показва незрялост“, отбеляза Ириней. Главата на сръбската църква заяви още, МПЦ иска „да реши един каноничен проблем като въстане“ срещу сръбската православна църква.  Ириней коментира, че съжалява македонския народ, който е „набожен и честит и заслужава решаване на проблема по най-добрия начин“. : Цанко Цолов", "date": "2018.01.04", "title": "„Локално“ (Македония): Македонската православна църква действа за да дразни Сръбската православна църква, според сръбския патриарх Ириней"}
{"url": "http://www.focus-news.net/news/2018/01/04/2473462/sofiya-179-dushi-sa-noshtuvali-v-krizisniya-tsentar-za-nastanyavane-na-bezdomni.html", "text": "179 души са нощували в Кризисния център за настаняване на бездомни в столицата. Това съобщи за Агенция „Фокус“ директорът на Кризисния център за настаняване на бездомни лица- Пепи Джуренов. Нощта в центъра е преминала нормално.", "date": "2018.01.04", "title": "София: 179 души са нощували в Кризисния център за настаняване на бездомни"}
{"url": "http://www.focus-news.net/news/2018/01/04/2473463/sport-grigor-dimitrov-sreshtu-dzhon-milman-dnes-po-obyad.html", "text": "Григор Димитров започва защитата на титлата в Бризбейн днес по обяд. Водачът в схемата излиза срещу участващия с „Уайлд кард“ австралиец Джон Милман в последния мач на централния корт „Пат Рафтър Арена“. Двубоят ще започне около 12.30 - 13.00 часа наше време.\r\nМилман е на 28 години и в момента заема №128 в световната ранглиста. През 2010 година австралиецът победи Григор Димитров с 6:3, 6:4 в първия квалификационен кръг в Нотингам на трева. На старта в Бризбейн той надделя в два сета над квалификанта Питър Полански.\r\nЗа Милман това ще бъде трети мач срещу първи поставен в родния му град. През 2013 година той отстъпи в три сета на Анди Мъри, а следващия сезон загуби по същия начин от Роджър Федерер.", "date": "2018.01.04", "title": "Спорт: Григор Димитров срещу Джон Милман днес по обяд"}
{"url": "http://www.focus-news.net/news/2018/01/04/2473464/mariyana-marinova-rimsofiya-s-reditsa-pridobivki-sled-osvobozhdenieto-sofiya-se-prevrashta-ot-pozapadnal-orientalskiya-grad-v-moderna-evropeyska-stolitsa.html", "text": "Ставайки столица на България, София за един много кратък в исторически план период тотално се преобразява – от един позападнал ориенталски град тя се превръща в модерна европейска столица само за периода от Освобождението до Балканските войни. И това е почти без еквивалент в историята по това време. Това каза Марияна Маринова – завеждащ научна, експозиционна и фондова дейност в Регионалния исторически музей в София, в интервю за Агенция „Фокус“ по повод честването на 140 години от освобождението на града по време на Руско-турската война. \r\nПо думите ѝ заслуга за това имат столичната управа и кметът Димитър Петков, който доста твърдо е отстоявал прокарването на нови улици, отчуждаването на имоти и т.н. „И освен с нова архитектура и ново градоустройство, София се сдобива с редица модерни за времето си придобивки като улично електрическо осветление и трамваен транспорт, които я поставят в развитието ѝ дори и пред много стари европейски градове, които чак по-късно се сдобиват с тези нововъведения“, обясни тя.\r\nМаринова уточни, че София не е избрана случайно за столица на България. „Тя се намира в центъра на земите, населени с българи, които са определени със Санстефанския мирен договор. Тоест, тя е ядрото на земите с преобладаващо българско население по време на Руско-турската освободителна война и годините след нея. И това е основният фактор тя да бъде избрана за столица, като предложението е на проф. Марин Дринов, което се е посрещнало с голямо въодушевление и с единодушие от Учредителното народно събрание“, каза още тя.\r\nМаринова обясни, че преди Освобождението София не е била блестящ град, какъвто е била в предишни епохи. „Градът е имал една позападнала ориенталска визия, тъй като в този период не е бил важен административен център. Това е един труден икономически период, в който в София е можело да се видят само малки схлупени къщурки, криви улици и голям брой джамии. Най-голямо впечатление на пътниците, преминаващи оттук, е правила Буюк джамия, отличаваща се с девет кубета, покрити с олово, които са се виждали отдалеч“, каза Маринова.\r\nЦветилена СИМЕОНОВА", "date": "2018.01.04", "title": "Марияна Маринова, РИМ–София: С редица придобивки след Освобождението София се превръща от позападнал ориенталския град в модерна европейска столица"}
{"url": "http://www.focus-news.net/news/2018/01/04/2473465/pregled-na-osnovnite-temi-vav-velikotarnovskiya-pechat.html", "text": "„Пазят в тайна поста на Балъков в „Етър“ е заглавие от областния всекидневник „Янтра Днес”. Красимир Балъков се завръща в „Етър”, но все още няма яснота на какъв пост. В последните дни името на бронзовия медалист от САЩ-94 е спряган ту като старши треньор, ту като спортно-технически директор. От “Етър“ отказаха да съобщят какъв ще бъде постът му, но очакванията са Балъков да има основната дума по спортно-техническата част, селекцията и подготовката на “виолетовите“. Ръководството на футболния клуб насрочи за днес пресконференция, на която ще бъдат официално обявени структурните промени. „Здравното министерство съветва как да се предпазим от грип“ е друго заглавие от ежедневника. Здравното министерство ни съветва как да се предпазим то грип, който вече се разпространява в страната. Здравната власт обяснява какво заболяване е грипът и какви са симптомите. Най-характерното за грипа е внезапното втрисане, високата температура и болките в мускулите. Заразяването става от 2 до 5 дни, основно чрез кихане и кашляне на болен. Твърди се, че ако често си мием ръцете, и проветряваме офиса, намалява възможността човек да се зарази от околните. „Най-много туристи от САЩ, Румъния и Англия са посетили музеите във В. Търново“ е заглавие от трета страница на ежедневника. „Шестима пострадаха при тежка катастрофа“ четем на страница четири в изданието. На страница пет е поместен материал със заглавие „Центърът за кариерно ориентиране минава към ОДК“. На спортната страница на вестник „Янтра Днес“ четем  “Краси Балъков се завръща в “Етър“.\r\n„Дадоха минералната вода в Ресен за 25 г. на Община Велико Търново“ е заглавие от първа страница на другия областен ежедневник “Борба“. 12 находища на минерална вода изключителна държавна собственост са предоставени за управление на общините от Министерството на околната среда и водите (МОСВ). Местната власт ще може да стопанисва изворите за срок от 25 години, като сред тях е и този в Ресен. Преди издаването на разрешителни кметът на община Велико Търново Даниел Панов трябва да възложи оценка и да предостави документите за утвърждаване на експлоатационните ресурси от находището. „Местните данъци и такса смет на великотърновци без промяна“ е друга тема от ежедневника. Без промяна остава местните данъци и таксата за битови отпадъци в Община Велико Търново. Жителите на общината вече могат да заплащат дължимите налози за 2018 г. Съобщения за дължимите суми ще бъдат изпратени в законоустановения срок, който е до началото на март. Вноските за местните данъци и таксата за битови отпадъци могат да бъдат платени на две части – до 30 юни и до 31 октомври. 5% е отстъпката, ако данъците върху сградите и върху превозните средства бъдат платени в целия им размер до 30 април, а за такса смет облекчението е 10%. “Държавата даде 16 милиона лева на военния университет за ремонти“, “Музеят във В. Търново прави мащабно обновление на залата за войните за национално освобождение“, “Център за превенция срещу изоставянето на деца заработи в Дебелец“ и  “12 гимназии в областта са заявили 16 нови професии за следващата учебна година“  са други заглавия от страниците на всекидневника. “Днес обявяват поста на Красимир Балъков в “Етър ВТ“, “Футболни таланти мъкнат с колички пръст по терените, за да има къде да играят“ и  “Наказаха рефера Петър Костадинов за допусната важна грешка в мача “Етър ВТ“ – “Славия“ са заглавията от спортната страница на изданието. На същата страница четем и интервю с Спортист N1 за 2017 година на Велико Търново Тинко Банабаков: „Отговорен съм към живота си, не обичам да избирам преките пътища“, казва той пред изданието.", "date": "2018.01.04", "title": "Преглед на основните теми във великотърновския печат"}
{"url": "http://www.focus-news.net/news/2018/01/04/2473466/kyustendil-v-grada-shte-se-provede-obshtestveno-obsazhdane-na-proekta-za-byudzheta-na-obshtinata-za-2018-godina.html", "text": "Обществено обсъждане на проекта за бюджет ще се състои в града. Това съобщи за Радио „Фокус” – Кюстендил Надя Каратова, зам.-кмет на Община Кюстендил. Общественото обсъждане е насрочено за 17.30 часа в заседателната зала на Община Кюстендил. На него са поканени да присъстват всички заинтересовани относно бюджета на Община Кюстендил за 2018 година и средносрочната бюджетна прогноза за периода 2019 - 2020 г. 34 423 875 лв. е рамката на проекта за бюджет. Собствените приходи са в размер на 13 620 600 лв. Поименният списък за капиталови разходи предвижда 1 712 800 лв.\r\nВенцеслав ИЛЧЕВ", "date": "2018.01.04", "title": "Кюстендил: В града ще се проведе обществено обсъждане на проекта за бюджета на Общината за 2018 година"}
{"url": "http://www.focus-news.net/news/2018/01/04/2473467/gencho-genchev-kmet-na-svishtov-nepoznavaneto-na-tvorchestvoto-na-aleko-konstantinov-e-prestaplenie.html", "text": "Няма как да не се гордеем с личност като Алеко Константинов, особено когато човек се запознае с творчеството и живота на писателя. Това каза пред Радио „Фокус“ кметът на Свищов Генчо Генчев по повод отбелязването на 155 г. от рождението на Алеко Константинов и започващите от 8 януари Алекови дни в града. По думите му мисията на Община Свищов е младите хора и децата да се включат във всички мероприятия, организирани за юбилея от рождението на Щастливеца. Генчо Генчев допълни, че непознаването на творчеството на Алеко Константинов е престъпление. \r\n„Нашата роля като общественици е да дадем възможноста младите хора, децата, да се поинтересуват от Алеко Константинов и неговото творчество, защото още в книгата си „Бай Ганьо“ от 1895 година той се изправя пред сложните икономически и социално-икономически въпроси на своето време. Тогава това са били пътят на България, целите на нейното развитие, мястото й сред другите страни, съдбата на националните добродетели. Това е пътят, по който ние трябва да вървим и да показваме на младото поколение“, коментира Генчо Генчев. \r\nКметът на Свищов допълни, че къщата музей на „Щастливеца“ е първата дестинация за всички туристи, които посещават Свищов, а духът на Алеко Константинов все още се усеща в града. Той допълни, че въпросите за пътя на България и целите на нейното развитие са били задавани от Щастливеца още по време на неговия живот, изпреварвайки събитията век по-късно.", "date": "2018.01.04", "title": "Генчо Генчев, кмет на Свищов: Непознаването на творчеството на Алеко Константинов е престъпление"}
{"url": "http://www.focus-news.net/news/2018/01/04/2473468/ekathimerini-turski-banker-be-priznat-za-vinoven-po-vreme-na-protses-v-sasht.html", "text": "Турски банкер бе признат за виновен от американски съд в сряда вечерта по обвинение, че е помогнал на Иран да заобиколи американски икономически санкции, съобщава гръцкото електронно издание Ekathimerini, като припомня, че делото срещу Мехмет Хакан Атила предизвика разрив в отношенията между Вашингтон и Анкара. Според решението на съда, Атила, който е заемал един от ръководните постове в държавната турска банка „Халкбанк“ е виновен по пет от общо шест обвинения, включително банкови измами и конспирации. Банкерът е признат за невинен по обвинението в пране на пари. Според прокурорите, Атила е организирал план заедно с ирански жители и висшестоящи, който е помогнал на техеранското правителство да избегне част от американските санкции. От „Халкбанк“ все още не са коментирали случая, докато от турското външно министерство определиха присъдата като „несправедлива“. \r\nНе е дадена информация какво наказание постановява присъдата. : Цанко Цолов", "date": "2018.01.04", "title": "Ekathimerini: Турски банкер бе признат за виновен по време на процес в САЩ"}
{"url": "http://www.focus-news.net/news/2018/01/04/2473469/burgas-patnite-nastilki-v-oblastta-sa-suhi-na-mesta-ima-mokri-uchastatsi-poradi-padnala-magla.html", "text": "Пътните настилки в Бургас и региона са преобладаващо сухи, на места мокри поради паднала мъгла рано сутринта, съобщи за Радио „Фокус“ - Бургас дежурният в Областно пътно управление. Условията за пътуване са добри. Видимостта не е намалена. Движението се извършва с нормална интензивност. По-натоварено е то по централните улици и булеварди в града. Временно е въведено ограничение за движение на МПС над 10 тона по пътя Черница – Сунгурларе – Чубра поради намален габарит на пътното платно. Срокът е до 10 януари 2018 г.\r\nМария РУСЕВА", "date": "2018.01.04", "title": "Бургас: Пътните настилки в областта са сухи, на места има мокри участъци поради паднала мъгла"}
{"url": "http://www.focus-news.net/news/2018/01/04/2473470/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Най-малко седем руски самолета са били унищожени след артилерийски обстрел срещу руската база в Хмеймим в новогодишната нощ, пише в четвъртък вестник Daily Sabah, като се позовава на информация, публикувана късно в сряда в някои руски издания. Съгласно информацията десет военни са пострадали по време на атаката от страна на военна групировка, определена като бунтовническа. \r\nНай-малко четири бомбардировача Su-24, два изтребителя S-35S и транспортен самолет An-72 са били унищожени вследствие на обстрела. Руското министерство на отбраната не е коментирало информацията, съобщена пред руския вестник „Коммерсант“ от „военнодипломатически източници“. \r\nПо-рано в сряда бе потвърдено, че заради техническа неизправност хеликоптер Mi-24 се е разбил в Сирия, като двамата намиращи се на борда пилоти са загинали в инцидента. \r\n*** Сръбският министър на иновациите и техническия развой Ненад Попович смята, че руско-сръбският хуманитарен център в Ниш трябва да получи дипломатически статут, пише Srbija Danas. „Как да обясним на сръбския народ, че натовските войници които бомбардираха страната разполагат с дипломатически статут, а руските хуманитарни служители, които са премахнали тези бомби не разполагат с такъв“, заяви министърът. Според Попович е време Белград да премине от политиката на подкрепяне само на ЕС или само на Русия, към политика на баланс и добри отношения и с двете страни. Съгласно неговите думи, „ние трябва да поддържаме добри отношения с Вашингтон и Брюксел и в същото време подобрим двустранните връзки с Русия и и Китай. Само по този начин ще е възможно да защитим нашите интересни“. \r\n*** Решението на  Македонската православна църква (МПЦ) да приеме Българската патриаршия като своя църква-майка няма нито канонична, нито историческа основа и показва незрялост, заяви сръбският патриарх Ириней в интервю за местна медия, съобщава македонското издание Локално. Според Ириней, взетото от МПЦ решение е направено напук на Сръбската православна църква. \r\n„Не искам никого да обидя, но е факт, че няма нито канонична, нито историческа основа (за взетото от МПЦ решение – бел. прев.), което показва незрялост“, отбеляза Ириней. Главата на сръбската църква заяви още, МПЦ иска „да реши един каноничен проблем като въстане“ срещу сръбската православна църква.  Ириней коментира, че съжалява македонския народ, който е „набожен и честит и заслужава решаване на проблема по най-добрия начин“. \r\n*** Турски банкер бе признат за виновен от американски съд в сряда вечерта по обвинение, че е помогнал на Иран да заобиколи американски икономически санкции, съобщава гръцкото електронно издание Ekathimerini, като припомня, че делото срещу Мехмет Хакан Атила предизвика разрив в отношенията между Вашингтон и Анкара. Според решението на съда, Атила, който е заемал един от ръководните постове в държавната турска банка „Халкбанк“ е виновен по пет от общо шест обвинения, включително банкови измами и конспирации. Банкерът е признат за невинен по обвинението в пране на пари. Според прокурорите, Атила е организирал план заедно с ирански жители и висшестоящи, който е помогнал на техеранското правителство да избегне част от американските санкции. От „Халкбанк“ все още не са коментирали случая, докато от турското външно министерство определиха присъдата като „несправедлива“. \r\n***", "date": "2018.01.04", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/01/04/2473471/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Правителството дава рамо на новия завод в Пещера“. Министерският съвет одобри проект на Меморандум за разбирателство между правителството и „Биовет“ АД за изпълнение на инвестиционен проект. Той предвижда изграждането на завод за производство на лекарствени вещества за хуманната медицина и фуражни добавки върху терен на инвеститора. Общият размер на инвестицията e 293 374 000 лева. Очаква се производството да започне през март 2020 г. Над 90% от произвежданите продукти ще се реализират на световните пазари. С осъществяването на проекта ще бъдат създадени и 100 нови работни места. „Мъчи ни грип, но не търсим лекар“, пише на втора страница на изданието. В Пазарджик грип все още няма, а заболеваемостта като цяло е незначителна, доста по-ниска от обичайното за сезона. Това гласи официалната информация и от РЗИ, и от медицински заведения в града. В същото време обаче всеки от нас може да посочи поне по няколко свои близки, паднали изведнъж на легло с характерните за тежката вирусна инфекция треска, главоболие, отпадналост, болки в ставите. За пореден път въпреки реалната опасност от усложнения народът предпочита да се справя сам вкъщи. „Септември си взема минералната вода от Варвара“, информира от трета страница вестникът. Находището на минерална вода „Варвара“ в община Септември е в списъка на одобрените от министъра на околната среда и водите Нено Димов общо 12 извора, чието управление ще бъде предоставено на съответните общини за срок от 25 години. След тази добра вест председателят на ОбС -\r\n Септември Кирил Тодорин свика извънредна сесия, на която съветниците делегираха на кмета правото да започне процедура за предоставяне на находището от държавата към Общината.", "date": "2018.01.04", "title": "Преглед на основните теми в пазарджишкия печат"}
{"url": "http://www.focus-news.net/news/2018/01/04/2473472/plovdiv-s-shestvie-ritualno-hvarlyane-na-krasta-v-reka-chaya-i-kontsert-v-asenovgrad-shte-bade-otbelyazano-bogoyavlenie.html", "text": "С шествие, ритуално хвърляне на кръста в река Чая и концерт в Асеновград ще бъде отбелязано Богоявление. Това съобщиха за Радио „Фокус“ – Пловдив от отдел „Връзки с обществеността“ на Общината. Програмата за Йордановден започва в 08.30 часа на 6 януари с литийно шествие от храмовете на града до пешеходния мост. В 09.00 часа ще се отслужи Велик Богоявленски водосвет, а 20 минути по-късно ще се извърши ритуално хвърляне на кръста в река Чая. Тържественото освещаване на бойните знамена на Военно формирование 24490 ще започне от 09.30 часа на пл. „Акад. Николай Хайтов“. Програмата за Богоявление ще завърши на площада с концерт с народна музика с участието на Ваня Вълкова и приятели. Организатори на празничната програма са Община Асеновград, Архиерейско наместничество и Военно формирование 24490.\r\nТони МИХАЙЛОВ", "date": "2018.01.04", "title": "Пловдив: С шествие, ритуално хвърляне на кръста в река Чая и концерт в Асеновград ще бъде отбелязано Богоявление"}
{"url": "http://www.focus-news.net/news/2018/01/04/2473473/veliko-tarnovo-v-grada-shte-se-sastoi-obshtestveno-obsazhdane-na-proekta-za-byudzhet-na-obshtinata-za-2018-g.html", "text": "В града ще се състои обществено обсъждане на проекта за бюджет на Общината за 2018 г. Това съобщиха от пресцентъра на Общината. Дискусията ще започне в 10.30 часа. Съгласно изготвената тригодишна бюджетна прогноза местните данъци и таксата за битови отпадъци остават без промяна. Съобщения за дължимите суми ще бъдат изпратени в законоустановения срок, който е до началото на март. Вноските за местните данъци и таксата за битови отпадъци (ТБО) могат да бъдат платени на две части – до 30 юни и до 31 октомври. 5% е отстъпката, ако данъците върху сградите и върху превозните средства бъдат платени в целия им размер до 30 април. За такса „Смет“ облекчението е 10%. Без промяна остават местата, където жителите на Велико Търново и населените места могат да заплатят местните си данъци и такси: централен офис на Общинска данъчна служба, който се намира на ул. „Христо Караминков №19; изнесен център в Мол Велико Търново – ул. „Оборище №18; изнесен офис в кв. „Чолаковци” – СОУ „Владимир Комаров”, ул. „Бяла Бона №9. Плащания се приемат също на касите на „Изипей” и Банка ДСК, чрез пощенски запис и по банков път. Информация за банковите сметки може да бъде намерена на сайта на Община Велико Търново.", "date": "2018.01.04", "title": "Велико Търново: В града ще се състои обществено обсъждане на проекта за бюджет на Общината за 2018 г."}
{"url": "http://www.focus-news.net/news/2018/01/04/2473474/prof-albena-georgieva-etnolog-v-minaloto-horata-sa-vyarvali-che-detsata-rodeni-v-perioda-na-t-nar-mrasni-dni-stavat-otvadni-sashtestva-kato-zmeyove-i-karakondzhuli.html", "text": "Хората са вярвали, че децата, родени по време на Мръсните дни - между Коледа и Богоявление, стават отвъдни същества като змейове и караконджули. Това каза проф. д-р Албена Георгиева от Института за етнология и фолклористика с етнографски музей към Българската академия на науките, в интервю за Агенция „Фокус“ за народните вярвания и забрани в периода на Мръсните дни. „Лошо е било, ако през Мръсните дни се роди дете. Ако все пак това се случи, са се правили специални обреди, за да бъде новороденото спасено и отвоювано за човешкия свят. Хората са вярвали, че децата, родени по това време, стават отвъдни същества като змейове и караконджули. Имало е практика да се изпреде, изплете или изтъче дрешка за една нощ.  След това на покрива на къщата детето се е провирало през нея. Хората са вярвали, че по този начин го спасяват от злите сили“, коментира проф. Георгиева. По думите ѝ всички обичаи в периода на Мръсните дни са свързани с предпазване. „Този период е свързан с редица маскарадни обреди. В Западна България са ходили така наречените сурвакари. Те олицетворяват злите духове, не говорят, не влизат в нормален контакт с хората. Могат да издават само животински звуци. Не бива да бъдат разпознавани под маските, тъй като това е опасно за тях,  понеже са в отвъдния свят. В Петричко са ходили русалии. Те не са се маскирали, но ролята им е била да спазват обредно мълчание. Русалиите са тип военизирана група и са се движили по двойки. Единственият, който е можел да говори е балтаджията, тъй като той ги е предвождал. Смята се, че русалиите са групи, които лекуват“, обясни проф. Георгиева. Тя допълни, че процесът на лечение е бил аспект от сложен обред на трансформация, преминаване и преход. По думите ѝ русалиите са можели да  преобразуват болестта, да изгонват зли духове, нападнали хората. Тя обърна внимание, че в миналото болестите също са били олицетворявани и се е смятало, че те се причиняват от свръхестествени същества. \r\nДеница КИТАНОВА", "date": "2018.01.04", "title": "Проф. Албена Георгиева, етнолог: В миналото хората са вярвали, че децата, родени в периода на т. нар. Мръсни дни, стават отвъдни същества като змейове и караконджули"}
{"url": "http://www.focus-news.net/news/2018/01/04/2473475/burgas-mirno-shestvie-v-podkrepa-na-natsionalen-park-pirin-shte-se-provede-v-grada.html", "text": "Мирно шествие в подкрепа за Пирин ще се проведе в Бургас, съобщиха от Българска фондация „Биоразнообразие“. Хората ще се съберат пред Часовника на главната улица „Богороди“ в 18.30 часа, след което ще се отправят към пл. „Тройката“. Основните исканията са преразглеждане на решението на Министерски съвет от 28 декември 2017 година за промяна Плана за управление на Национален парк „Пирин“ от 2004 г., с което се отваря за строителство 48% от територията на парк „Пирин“ и оставка на министъра на околната среда  и водите.", "date": "2018.01.04", "title": "Бургас: Мирно шествие в подкрепа на Национален парк „Пирин“ ще се проведе в града"}
{"url": "http://www.focus-news.net/news/2018/01/04/2473476/tass-deset-dushi-sa-zaginali-pri-pozhar-v-sklad-v-novosibirsk.html", "text": "Десет души са загинали при пожар в склад в руския град Новосибирск, съобщава ТАСС. Всички те  са били служители на съоръжението, според разпространено от властите съобщение. Пожарът към момента заема около две хиляди квадратни метра като тече работа по неговото потушаваме. В хангара са били складирани материали, използвани за производство на обувки, като и вече готови продукти, поради което над мястото се издига токсичен дим. : Цанко Цолов", "date": "2018.01.04", "title": "ТАСС: Десет души са загинали при пожар в склад в Новосибирск"}
{"url": "http://www.focus-news.net/news/2018/01/04/2473477/aa-osazhdaneto-na-turskiya-banker-hakan-atila-ot-amerikanski-sad-e-namesa-v-turskite-vatreshni-dela.html", "text": "Турското външно министерство осъди в четвъртък решението на махнатънския съд да признае за виновен турския банкер Хакан Атила, съобщава Анадолската агенция.\r\nСъгласно разпространената информация, решението е „безпрецедентна“ намеса в турските вътрешни работи. Анкара също така очаква решението да бъде коригирано, се казва още в съобщението. \r\nМехмет Хакан Атила бе осъден от 12-членно жури по обвинение, че е оказал съдействие на Иран да избегне някои от американските санкции. Други от обвиненията включват също така банкови измами. Бившият заместник-изпълнителен директор и действащ служител на банката бе признат за невинен само по едно то шестте обвинения – пране на пари.  : Цанко Цолов", "date": "2018.01.04", "title": "AA: Осъждането на турския банкер Хакан Атила от американски съд е намеса в турските вътрешни дела"}
{"url": "http://www.focus-news.net/news/2018/01/04/2473478/razgrad-dva-leki-avtomobila-na-gorski-strazhari-sa-podpaleni-v-isperih.html", "text": "Два автомобила, собственост на горски стражари, са подпалени тази нощ в Исперих. Това съобщиха от ОДМВР - Разград. Сигналът за пожара е подаден на тел.112 в 00.50 часа на 4 януари. „Опел Корса“ на 35-годишен мъж с инициали А. А. и „Фолксваген Пасат“ на 37-годишен с инициали Ю. Ю. изгорели на паркинг пред блока в жк. „Васил Априлов“, където горските служители живеят. Причините за пожара и нанесените щети са в процес на изясняване. По случая е образувано досъдебно производство за престъпление по чл.330, ал.1 от НК.", "date": "2018.01.04", "title": "Разград: Два леки автомобила на горски стражари са подпалени в Исперих"}
{"url": "http://www.focus-news.net/news/2018/01/04/2473479/patriarh-neofit-otsluzhi-blagodarstven-moleben-po-povod-140-godini-ot-osvobozhdenieto-na-sofiya-ot-osmansko-vladichestvo.html", "text": "Негово светейшество Българският патриарх и Софийски митрополит Неофит отслужи Благодарствен молебен по повод 140 години от Освобождението на София от османско владичество, предаде репортер на Агенция \"Фокус\". В момента Патриарх Неофит произнася своето празнично слово. От 10.30 часа от храма ще тръгне Литийно шествие до аметниците на Генерал Гурко, Цар Освободител и Българския опълченец, където ще бъдат поднесени цветя и венци в памет на загиналите в битките за освобождение. Всички храмове, покрай които преминава литията, ще огласят Столицата с празничен звън на камбаните си. Пред трите паметника ще бъде отслужена заупокойна молитва за загиналите за свободата на Отечеството ни в Руско-турската освободителна война.", "date": "2018.01.04", "title": "Патриарх Неофит отслужи Благодарствен молебен по повод 140 години от Освобождението на София от османско владичество"}
{"url": "http://www.focus-news.net/news/2018/01/04/2473480/sofiya-vremenno-dvizhenieto-se-osashtestvyava-v-edna-lenta-po-pat-ii-17-okolovrasten-pat-na-botevgrad-v-posoka-sofiya-poradi-avariral-tezhkotovaren-avtomobil.html", "text": "Временно движението се осъществява в една лента по път II-17 Околовръстен път на Ботевград, в посока София, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\".", "date": "2018.01.04", "title": "София: Временно движението се осъществява в една лента по път II-17 Околовръстен път на Ботевград, в посока София, поради аварирал тежкотоварен автомобил"}
{"url": "http://www.focus-news.net/news/2018/01/04/2473481/veliko-tarnovo-programa-po-povod-bogoyavlenie-i-izvarshvaneto-na-vodosvet-na-boynite-znamena-na-balgarskata-armiya-shte-se-provede-v-grada-na-6-yanuari.html", "text": "Програма по повод Богоявление и извършването на водосвет на бойните знамена на Българската армия ще се проведе във Велико Търново на 6 януари 2018 г. Това съобщиха от пресцентъра на Община Велико Търново. От 09.00 ч. в Катедрален храм „Рождество на Пресвета Богородица“ ще бъдат отслужени празнична света литургия и богоявленски водосвет. От 10.30 ч. от храма ще тръгне литийно шествие до площад „Цар Асен I”, където от 10.45 ч. ще се проведе ритуал за благославяне и водосвет на бойните знамена на Национален военен университет „Васил Левски“, знамената на Областния и Общинския съвет на Съюза на офицерите и сержантите от запаса и резерва. За 11.00 ч. е предвидено шествие от площада до Владишкия мост в квартал „Асенов“, където от 11.15 ч. ще се състои ритуал по спускане и изваждане на Богоявленския кръст от р. Янтра.\r\nОрганизатори на събитията са Национален военен университет „Васил Левски“, Община Велико Търново и Великотърновската света митрополия.", "date": "2018.01.04", "title": "Велико Търново: Програма по повод Богоявление и извършването на водосвет на бойните знамена на Българската армия ще се проведе в града на 6 януари"}
{"url": "http://www.focus-news.net/news/2018/01/04/2473482/patriarh-neofit-chestita-i-ot-boga-blagoslovena-godishnina-ot-osvobozhdenieto-na-obichniya-ni-stolichen-grad.html", "text": "Всяка година, в първите дни на Новолетието, нашата красива столица и престолен град София отбелязва едно от най-паметните събития в своята хилядолетна и изпълнена с превратности история - освобождението си от вековното иноверно иго и полагане началото на своя нов, обновен и свободен живот. Това каза в словото си Негово светейшество Българският патриарх и Софийски митрополит Неофит, който оглави Благодарствен молебен в митрополитския храм „Света Вмца Неделя” по повод 140 г. от Освобождението на София от османско владичество, предаде репортер на Агенция „Фокус“. По думите на патриарх Неофит Освобождението на София е органична част от голямата победа на руската армия, започнала още с Плевенската епопея от декември 1877 г. и достигнала своето увенчаване на 3 март 1878 г. с победния край на войната за Освобождението на цяла България. „Ето защо в този паметен ден не само софиянци, но и всички православни българи отново свеждаме чела пред подвига на стотиците и хиляди свидни жертви: руски, български, финландски, румънски, беларуски, украински и други воини,  дали живота си за свободата, на която продължаваме да се радваме и днес“, добави патриарх Неофит. „Прекланяме се пред тяхната вечна памет и молитстваме за тях пред Всеподателя, засвидетелствайки така нашата дълбока благодарност и признателност, братската ни в Христа любов и продължаващите във времето вековни духовни връзки, завещани нам от нашите предци, които и днес продължават да укрепват духовно Православните ни църкви и народи“, допълни той и добави, че с тези мисли и чувства в душите и сърцата си и тази година в празничния ден на Освобождението на София, с духовна радост е бил извършен благодарствения молебен, отслужен за първи път тук, в митрополитския катедрален храм преди точно 140 години. „В деня, когато според църковното предание в спомен за това събитие, заедно със свободата ни, в храма е донесена от Русия и поставена за поклонение и светата икона на Божията майка „Всех скорбящих радост”. Драгоценен молитвен дар от освободителите ни и свидетел на изгрялата преди 140 години в нашия град свобода. Вечна и блажена да бъде паметта на героите на българското Освобождение. Да пребъде даруваната ни от Бога, но и извоювана с толкова много пролята кръв, българска свобода. Да пребъде и още повече да се задълбочава духовното единство между Православните църкви и народи. Божието благословение, Неговата всепобеждаваща любов и великата Му милост да бъдат с всички нас. Честита и от Бога благословена годишнина от Освобождението на обичния ни столичен град“, пожела още патриарх Неофит. \r\nЛюба АЛЕКСИЕВА", "date": "2018.01.04", "title": "Патриарх Неофит: Честита и от Бога благословена годишнина от Освобождението на обичния ни столичен град"}
{"url": "http://www.focus-news.net/news/2018/01/04/2473483/sofiya-vazstanoveno-e-dvizhenieto-po-sofiyski-okolovrasten-pat-v-uchastaka-mezhdu-bul-slivnitsa-i-bul-tsaritsa-yoanna-v-posoka-pernik.html", "text": "Възстановено е движението по път II-18 Софийски околовръстен път, в участъка между бул. „Сливница“ и бул. „Царица Йоанна“, в посока Перник. Това съобщиха от пресцентъра на Агенция \"Пътна инфраструктура\".", "date": "2018.01.04", "title": "София: Възстановено е движението по Софийски околовръстен път, в участъка между бул. „Сливница“ и бул. „Царица Йоанна“, в посока Перник"}
{"url": "http://www.focus-news.net/news/2018/01/04/2473484/targovishte-77-godishna-zhena-ot-grada-e-stanala-zhertva-na-telefonna-izmama-s-1600-leva.html", "text": "На 3 януари 2018 г. около 17 ч в Районно управление на МВР-Търговише е получен сигнал, че на същия ден за времето от 15.00 до 16.00 часа, след проведен разговор на стационарния й телефон, неизвестен извършител е въвел в заблуждение 77-годишна самотноживееща жена от гр. Търговище и под предлог за необходимост да окаже съдействие на полицейски служители, провеждащи операция по задържане на извършители на телефонни измами, й е отнел сумата от 1600 лв. Това съобщиха от ОДМВР-Търговише. Обаждащият се, представил се за полковник от полицията, й  дал указания на да събере пари и да ги хвърли през терасата на апартамента си, като е обещал впоследствие парите да й бъдат върнати. По случая е образувано досъдебно производство.", "date": "2018.01.04", "title": "Търговище: 77-годишна жена от града е станала жертва на телефонна измама с 1600 лева"}
{"url": "http://www.focus-news.net/news/2018/01/04/2473485/smolyan-57-godishna-zhena-e-osadena-za-postavyane-na-notarialni-zaverki-s-neverni-obstoyatelstva-kato-kmetski-namestnik-na-selo-v-obshtinata.html", "text": "57-годишна жена, кметски наместник на село в община Смолян, е осъдена за поставяне на нотариални заверки с неверни обстоятелства и изявления, съобщиха от пресцентъра на Апелативна прокуратура – Пловдив. По споразумение на Районна прокуратура - Смолян е осъдена Катя Л., на 57 г., за това, че за времето от 17 юни 2015 г. до 15 февруари 2016 г., включително, в с. С., общ. Смолян, при условията на продължавано престъпление със седемнадесет деяния, в качеството си на длъжностно лице - кметски наместник и кмет на с. С., общ. Смолян, в кръга на службата си е съставила 17 броя официални документи – нотариални заверки, в които нотариални заверки извършила нотариално удостоверяване на подписи на лица в заявления за участие в универсален пенсионен фонд до Пенсионно осигурително дружество, в които документи удостоверила неверни обстоятелства, а именно, че подписите, положени в заявленията на местата за заявител, са положени от лицата заявители и като се е уверила в тяхната самоличност, с цел да бъдат използвани тези документи като доказателство за тия обстоятелства.\r\nСъдът е наложил на подсъдимата Катя Л. наказание „пробация“ с пробационните мерки „задължителна регистрация по настоящ адрес” за срок от 18 месеца, при периодичност на явяване и подписване пред пробационен служител два пъти седмично; „задължителни периодични срещи с пробационен служител” за срок от 18 месеца; „безвъзмезден труд в полза на обществото в размер на 100 часа”, който да се положи в рамките на една година.\r\nСпоразумението, одобрено от Районен съд - Смолян, е влязло в сила и не подлежи на протест и обжалване.", "date": "2018.01.04", "title": "Смолян: 57-годишна жена е осъдена за поставяне на нотариални заверки с неверни обстоятелства като кметски наместник на село в общината"}
{"url": "http://www.focus-news.net/news/2018/01/04/2473486/kyustendil-zapochna-zapisvaneto-za-uchastie-v-rituala-po-izvazhdane-na-bogoyavlenskiya-krast-v-grada.html", "text": "Започна записването за участие в ритуала по изваждане на богоявленския кръст в Кюстендил. Това съобщиха за Радио „Фокус” – Кюстендил от архиерейското наместничество. Всеки желаещ може да се запише предварително или на място в самия ден – 6 януари. На Йордановден ще бъде организирано литийно шествие от катедралния храм „Свето Успение Богородично” до моста над река Банщица между улиците „Раковски” и „Дондуков”. Богоявленският кръст ще бъде хвърлен във водите на реката, след като на брега ѝ бъде отслужен водосвет.\r\nВенцеслав ИЛЧЕВ", "date": "2018.01.04", "title": "Кюстендил: Започна записването за участие в ритуала по изваждане на богоявленския кръст в града"}
{"url": "http://www.focus-news.net/news/2018/01/04/2473488/vidin-v-shest-naseleni-mesta-ot-oblastta-shte-bade-narusheno-vodopodavaneto-zaradi-avarii.html", "text": "В шест населени места във Видинска област ще бъде нарушено водоподаването заради аварии, съобщиха от водоснабдителното дружество, обслужващо областта. Частично спиране на водоподаването до 12.00 часа ще има за село Бойница, където се отстранява авария на уличен водопровод. Отново заради аварии на водопроводи ще бъде спряно подаването на питейна вода до 13.00 часа в селата Киреево и Бело поле. В селата Раковица, Дълго поле и Гара Орешец водоподаването ще бъде спряно до 14.00 часа.", "date": "2018.01.04", "title": "Видин: В шест населени места от областта ще бъде нарушено водоподаването заради аварии"}
{"url": "http://www.focus-news.net/news/2018/01/04/2473489/interfaks-zigmar-gabriel-i-pavlo-klimkin-otmeniha-planiranata-vizita-do-razgranichitelnata-liniya-pri-donbas.html", "text": "Министърът на външните работи Германия, който е на посещение в Украйна, и първият дипломат на Киев Павло Климкин отмениха планираната визита до околностите на Донбас, предава Интерфакс, като се позовава на съобщение, направено от Климкин в една от социалните мрежи. \r\n„Лошите условия не ни позволиха да посетим разграничителната линия, но не попречиха на продуктивните разговори с външния министър на Германия Зигмар Габриел“, се казва в съобщението на първия украински дипломат. : Цанко Цолов", "date": "2018.01.04", "title": "Интерфакс: Зигмар Габриел и Павло Климкин отмениха планираната визита до разграничителната линия при Донбас"}
{"url": "http://www.focus-news.net/news/2018/01/04/2473490/nyama-uvelichenie-v-otsastvashtite-detsa-i-mladezhi-ot-uchebni-zanyatiya-v-oblastite-shumen-i-silistra.html", "text": "Няма увеличение в отсъстващите деца и младежи от учебни занятия в областите Шумен и Силистра. Това показа проверка на Радио „Фокус“ - Шумен в съответните Регионални управления на образованието. Средната посещаемост е нормална. От директорите на училища и в двете области не са постъпвали и данни за завишена заболеваемост сред учащите и се провежда нормален учебен процес. „Към момента няма предпоставки за изискване на такава информация с оглед както на  атмосферните условия, времето е меко и няма усложнена обстановка, така и по отношение на епидемиологичната обстановка“, коментираха от Регионалното управление по образование в Шумен.\r\nИвелина ИВАНОВА", "date": "2018.01.04", "title": "Няма увеличение в отсъстващите деца и младежи от учебни занятия в областите Шумен и Силистра"}
{"url": "http://www.focus-news.net/news/2018/01/04/2473491/dimitar-margaritov-kzp-pri-predsrochno-pogasyavane-na-zaem-se-dalzhat-lihvite-samo-za-perioda-na-polzvaneto-mu.html", "text": "При предсрочно погасяване на заем кредитодателят няма право да изисква от клиента си лихвата за целия период на договора. Това коментира председателят на Комисията за защита на потребителите (КЗП) Димитър Маргаритов по Bloomberg TV Bulgaria след регистрирания повишен интерес към бързите кредити по празниците, съобщиха от пресцентъра на КЗП.   \r\n„Лихвата е възнаграждението на кредитора за това, че неговите пари са престояли при получателя за определен период от време. Когато този период е съкратен, то очевидно и това възнаграждение трябва да бъде съкратено”, коментира Маргаритов. И добави, че за останалия период на договора потребителят следва да дължи само главницата.  \r\nПредседателят на КЗП предупреди, че в случаите, в които потребителят изпадне в забава, кредиторът има право да обяви заема за предсрочно изискуем и да получи обезщетения за оставащия период на договора в размер основния лихвен процент плюс десет пункта. Други такси или плащания обаче не могат да бъдат изисквани. \r\nЗа да не се стига до усложняване на отношенията кредитор-потребител, Маргаритов препоръча тегленето на заеми да не бъде „моментен импулс”, а да се планира. „Дори и да има остра необходимост от „бързи пари”, да се направи внимателна преценка какво точно се взима и какво трябва да се върне. Винаги да си даваме сметка дали, ако сега сме в затруднение и много желаем да вземем кредит, то това няма да ни въвлече в затруднение за по-дълъг период от време”, акцентира той и добави, че този подход стои в основата на възможността впоследствие потребителят да изплаща регулярно вноските си по кредита.\r\nПреди теглене на кредит Маргаритов посъветва да се преглеждат повече от една оферти и напомни, че на пазара в момента оперират над 50 регистрирани в БНБ финансови институции за отпускане на заеми на потребители. „Има вече и възможност за използването на кредитни консултанти. Съществува стандартен европейски формуляр, който може да бъде изтеглен от интернет страницата на КЗП. Той е задължителен реквизит в преддоговорните отношения и в него трябва да се съдържат всички съществени елементи по отношение размера на кредита, допълнителните такси, лихвеният процент и т.н.”, допълни председателят. \r\nСлед като в първите години на по-интензивно ползване на бързи кредити изискването за подписване на запис на заповед при сключване на договор за заем е засегнало много потребители, законът е въвел ограничение това да не може да става без съгласието на потребителя, посочи Маргаритов. „Тези действия са много затормозяващи, защото представляват безусловно волеизявление за поемане на финансов ангажимент и то в целия размер на кредита и дори в по-голям”, изтъкна той. И посъветва хората да внимават при отпускането на кредита наред с договора да не им бъде представен недобросъвестно и менителничен ефект, защото при подписването му ще бъдат обвързани.   \r\nВ студиото на „Бизнес старт” Маргаритов обобщи, че през последните две години КЗП е прегледала общите условия на всички небанкови финансови институции, които отпускат кредити на потребители. В много от случаите при откриване на неравноправни клаузи търговците доброволно са ги отстранявали. „Ако не сме обхванали всички, със сигурност и нововъзникналите ще бъдат прегледани, когато бъдат регистрирани в БНБ. \r\nПо думите на председателя пстъпващите в Комисията жалби от граждани най-вече са свързани с изискването на допълнителни нерегламентирани такси. на финала той настоя при възникването на проблеми във връзка с изпълнението на договора, потребителите да търсят съдействието на институциите. Най-наред трябва да се обърнат към предоставилата кредита финансова институция и кредитните консултанти, а на следващ етап – към КЗП като контролен орган и към Помирителната комисия за платежни спорове за намиране на удовлетворително решение и за двете страни.", "date": "2018.01.04", "title": "Димитър Маргаритов, КЗП: При предсрочно погасяване на заем се дължат лихвите само за периода на ползването му"}
{"url": "http://www.focus-news.net/news/2018/01/04/2473492/tass-potushen-e-pozharat-v-novosibirsk-pri-koyto-zaginaha-10-dushi.html", "text": "Пожарът, избухнал по-рано в четвъртък в склад в руския град Новосибирск е потушен, съобщиха от пожарните служби, предава ТАСС. Вследствие на инцидента 10 души от персонала на съоръжението загинаха, а голяма част от намиращите се в хангара материали за производство на обувки и готова продукция са изгорели, което е довело до издигането на токсичен дим над района. Властите обаче заяви, че пушекът не представлява опасност за живеещите в региона. Изяснява се причината за избухването на пожара. : Цанко Цолов", "date": "2018.01.04", "title": "ТАСС: Потушен е пожарът в Новосибирск, при който загинаха 10 души"}
{"url": "http://www.focus-news.net/news/2018/01/04/2473493/the-local-italiya-registrira-rekordni-prihodi-ot-iznosa-na-vino.html", "text": "Италия съобщава за рекордните шест милиарда евро приходи от износа на вино през 2017 г., пише местната редакция на The Local. Регистрирано е осемпроцентно увеличение на продажбите във Великобритания, шест на сто увеличение в САЩ и три процента в Германия. Най-високи обаче е износът за Русия, където през последните 12 месеца италианските вина са регистрирали ръст на продажбите от 47%. Китай също се нарежда сред големите пазари за Италия, където е регистрирано 25% увеличение. Най-големите приходи идват от пенливите вина, като те са донесли доходи от почти 1,1 млрд. евро. : Цанко Цолов", "date": "2018.01.04", "title": "The Local: Италия регистрира рекордни приходи от износа на вино"}
{"url": "http://www.focus-news.net/news/2018/01/04/2473494/razgrad-18-godishen-shofyor-pod-vazdeystvie-na-alkohol-i-amfetamin-se-e-blasnal-v-darvo-v-rayona-na-oblastnata-bolnitsa.html", "text": "18-годишен шофьор под въздействие на алкохол и амфетамин се е блъснал в дърво в района на кръговото движение пред Разградската болница. Това съобщиха от ОДМВР - Разград. Инцидентът е станал около 18.00 часа на 3 януари. Автомобил „Рено“, управляван с несъобразена скорост от 18-годишен мъж с инициали К.Д. от Разград, се удря в дървото. Водачът слиза, маха регистрационните табели от колата и ги хвърля в близките храсти. След пристигането на патрулния екип продължил да оказва съпротива и да отправя обиди към полицейските служители. При тестването му с дрегер уредът отчел 1.85 промила алкохол. Тестът с „Drug check“ се оказал положителен на амфетамин. Двете регистрационни табели, открити при огледа, били издадени за друго МПС. К.Д. е задържан в Районното управление. По случая е образувано досъдебно производство.", "date": "2018.01.04", "title": "Разград: 18-годишен шофьор под въздействие на алкохол и амфетамин се е блъснал в дърво в района на областната болница"}
{"url": "http://www.focus-news.net/news/2018/01/04/2473495/yordanka-fandakova-kmet-na-sofiya-predi-140-godini-nashiyat-grad-e-bil-osvoboden-ot-smeli-hora-sega-ostava-nie-da-pazim-svobodata-i-razvivame-grada.html", "text": "Преди 140 години нашият град е бил освободен от смели хора, които заедно с нашите съграждани са воювали за свободата, сега остава ние да я пазим и развиваме града. Това каза столичният кмет Йорданка Фандъкова пред журналисти по повод 140-годишнината от освобождението на София от турско робство, предаде репортер на Агенция \"Фокус\". \"Честит празник на всички софиянци! Преди 140 години нашият град е бил освободен от смели хора, който заедно с нашите съграждани са воювали за свободата. Благодаря на предвожданата от ген. Гурко руска армия, на воините, които са участвали - руси, украинци, белоруси, румънци. Благодаря на западните посланици, благодарение на които градът ни се е запазил и не е бил опожарен, както и на всички наши предци, които са бленували този ден и тази свобода. Сега остава ние да я пазим и развиваме града\", каза столичният кмет.\r\n\"Благодаря на патриарх Неофит за прекрасната служба. Българският патриарх Неофит винаги се моли за нашия град и съм изключително благодарна за това, което прави, както и на всички духовници от града\", добави Йорданка Фандъкова.\r\nКметът отбеляза, че годишнината от освобождението на столицата ще бъде отбелязана с много инициативи и събития, посветени на празника. \r\nЛюба АЛЕКСИЕВА", "date": "2018.01.04", "title": "Йорданка Фандъкова, кмет на София: Преди 140 години нашият град е бил освободен от смели хора, сега остава ние да пазим свободата и развиваме града"}
{"url": "http://www.focus-news.net/news/2018/01/04/2473496/blagoevgrad-narusheno-e-vodopodavaneto-v-nyakolko-rayona-na-grada-zaradi-planov-remont.html", "text": "Нарушено е водоподаването на улиците „Св. Иван Рилски“, „Иларион Макриополски“, „Захари Стоянов“ и „Христо Силянов“. Това съобщи за Радио „Фокус“ – Пирин Зоя Драгова, технически секретар във водоснабдителното дружество, обслужващо областта. Причината е планов ремонт, който ще продължи до 14.00 часа днес. „Препоръчваме на потребителите, които ще бъдат засегнати от нарушаване на водоподаването, да се запасят с необходимото им количество вода за питейно-битови нужди. Извиняваме се за причиненото временно неудобство“, каза още Драгова.\r\nЛора КАЛЧЕВА", "date": "2018.01.04", "title": "Благоевград: Нарушено е водоподаването в няколко района на града заради планов ремонт"}
{"url": "http://www.focus-news.net/news/2018/01/04/2473497/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Най-малко седем руски самолета са били унищожени след артилерийски обстрел срещу руската база в Хмеймим в новогодишната нощ, пише в четвъртък вестник Daily Sabah, като се позовава на информация, публикувана късно в сряда в някои руски издания. Съгласно информацията десет военни са пострадали по време на атаката от страна на военна групировка, определена като бунтовническа. \r\nНай-малко четири бомбардировача Su-24, два изтребителя S-35S и транспортен самолет An-72 са били унищожени вследствие на обстрела. Руското министерство на отбраната не е коментирало информацията, съобщена пред руския вестник „Коммерсант“ от „военнодипломатически източници“. \r\nПо-рано в сряда бе потвърдено, че заради техническа неизправност хеликоптер Mi-24 се е разбил в Сирия, като двамата намиращи се на борда пилоти са загинали в инцидента. \r\n*** 62-годишен австралиец, плаващ в безмоторна лодка от Панама към Австралия е бил спасен край бреговете на Хавай след близо 100 дни прекарани в морето. Това са съобщили от местната брегова охрана в четвъртък, пише британският вестник Guardian. Неидентифицираният мъж е изглеждал дезориентиран като според данни на властите лошото време го е отклонило от пътя му и накарало да стигне хаваите. \r\nЕдин от офицерите от бреговата охрана е отбелязал, че „да си объркал посоката в морето, когато се намираш на лодка неразполагаща с радиокомуникации може да бъде смъртоносно“ \r\nНа мъжа най-вероятно ще му бъде разрешено да продължи пътя си след подробен разпит. \r\n*** Турски банкер бе признат за виновен от американски съд в сряда вечерта по обвинение, че е помогнал на Иран да заобиколи американски икономически санкции, съобщава гръцкото електронно издание Ekathimerini, като припомня, че делото срещу Мехмет Хакан Атила предизвика разрив в отношенията между Вашингтон и Анкара. Според решението на съда, Атила, който е заемал един от ръководните постове в държавната турска банка „Халкбанк“ е виновен по пет от общо шест обвинения, включително банкови измами и конспирации. Банкерът е признат за невинен по обвинението в пране на пари. Според прокурорите, Атила е организирал план заедно с ирански жители и висшестоящи, който е помогнал на техеранското правителство да избегне част от американските санкции. От „Халкбанк“ все още не са коментирали случая, докато от турското външно министерство определиха присъдата като „несправедлива“. \r\nНе е дадена информация какво наказание постановява присъдата. \r\n*** Италия съобщава за рекордните шест милиарда евро приходи от износа на вино през 2017 г., пише местната редакция на The Local. Регистрирано е осемпроцентно увеличение на продажбите във Великобритания, шест на сто увеличение в САЩ и три процента в Германия. Най-високи обаче е износът за Русия, където през последните 12 месеца италианските вина са регистрирали ръст на продажбите от 47%. Китай също се нарежда сред големите пазари за Италия, където е регистрирано 25% увеличение. Най-големите приходи идват от пенливите вина, като те са донесли доходи от почти 1,1 млрд. евро. \r\n***", "date": "2018.01.04", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/01/04/2473498/montana-271-kg-tyutyun-bez-banderol-e-otkrit-ot-politsiyata-v-chasten-dom-v-grad-lom.html", "text": "На 3 януари 2018 г., около 20,00 ч., след получен сигнал служители на група \"Противодействие на икономическата престъпност\" в Районно управление на МВР-Лом са извършили проверка в частен дом в град Лом, ползван от Г. Т. /26 г./, живеещ на адреса. Това съобщиха от ОДМВР-Монтана. При извършените процесуално-следствени действия по претърсване и изземване в избено помещение в двора на имота е установено, че Г. Т. държи 271 кг тютюн, без български акцизен бандерол - 25 полиетиленови чувала, съдържащи ситно нарязан тютюн и 2 бали тютюн с тегло 59 кг. \r\nПо случая е образувано досъдебно производство.", "date": "2018.01.04", "title": "Монтана: 271 кг тютюн без бандерол е открит от полицията в частен дом в град Лом"}
{"url": "http://www.focus-news.net/news/2018/01/04/2473499/kyustendil-nablyudava-se-spad-v-poseshtavaneto-na-detski-gradini-i-uchilishta-v-obshtinata-prez-zimniya-sezon.html", "text": "През зимния сезон се наблюдава лек спад в посещаването на детски градини и училища в Кюстендил. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. По думите ѝ това е обичайно, защото в този сезон има повече заболели ученици. Някои от родителите на деца в детските градини също спират за определен период от време децата си, с цел те да не се заразят с вируси или грип. „Това е напълно нормално за зимния сезон, но намалението не е драстично. Всеки ден се правят справки и се подава информация за броя на децата и учениците”, каза Нели Петкова. По думите ѝ през зимния сезон класните стаи и помещенията в детските градини са много добре отоплени. За децата и учениците от селата е осигурен транспорт с училищни автобуси.\r\nВенцеслав ИЛЧЕВ", "date": "2018.01.04", "title": "Кюстендил: Наблюдава се спад в посещаването на детски градини и училища в общината през зимния сезон"}
{"url": "http://www.focus-news.net/news/2018/01/04/2473500/sport-andi-mari-propuska-australian-open.html", "text": "Бившият №1 в световната ранглиста Анди Мъри няма да участва на Откритото първенство на Австралия, което започва на 15-и януари. Шотландецът все още се възстановява от контузия в хълбока и ще пропусне турнира в Мелбърн. Мъри трябваше да се завърне на корта тази седмица в Бризбейн, където беше поставен под № 2 в схемата. В последния момент обаче той оттегли участието си в надпреварата като заяви, че все още не е в състояние да се конкурира на високо ниво. За последно Мъри игра на Уимбълдън, където беше спрян на четвъртфиналите от Сам Куери. \r\nОт участие на Australian Open се отказа и Кей Нишикори.\r\nВенцислав ДРАГОМАНОВ", "date": "2018.01.04", "title": "Спорт: Анди Мъри пропуска Australian Open"}
{"url": "http://www.focus-news.net/news/2018/01/04/2473501/sofiya-zhena-e-blasnata-ot-avtomobil-na-ul-industrialna-v-kv-orlandovtsi.html", "text": "Жена е блъсната от автомобил на ул. „Индустриална“ в кв. „Орландовци“. Това съобщиха за Агенция „Фокус“ от пресцентъра на СДВР. Инцидентът е станал около 6.45 часа. Пострадалата е транспортирана в лечебно заведение.\r\nБиляна ИВАНОВА", "date": "2018.01.04", "title": "София: Жена е блъсната от автомобил на ул. „Индустриална“ в кв. „Орландовци“"}
{"url": "http://www.focus-news.net/news/2018/01/04/2473502/shumen-rayonniyat-sad-e-opredelil-myarka-za-neotklonenie-zadarzhane-pod-strazha-za-obvinyaemiya-za-bludstvo-s-s-19-godishno-momiche.html", "text": "Районният съд в Шумен е определил мярка за неотклонение „Задържане под стража“ спрямо 41-годишния Христо С. Той е обвиняем за извършени блудствени действия с 19-годишно момиче – престъпление по член 150, ал. 3 от НК, като случаят е особено тежък. Това съобщиха от Апелативна прокуратура-Варна. До произнасяне на определението на Шуменския районен съд, с което е била взета най-тежката мярка за процесуална принуда, обвиняемият е бил задържан за срок до 72 часа с постановление на наблюдаващия делото прокурор в Районната прокуратура. \r\nХристо С. е извършил престъплението на 24 декември 2017 г. В квартирата на момичето той отишъл под предлог, че ще й помогне за спешен ремонт.  Обвиняемият е осъждан два пъти за блудствени действия до момента. Изтърпял е ефективно наказание и бил освободен от затвора през 2014 г. И в трите случая на сексуално насилие над жертвите си 41-годишният мъж действал тяхното доверие, като заявявал готовност да им помогне. След това се възползвал от тях.", "date": "2018.01.04", "title": "Шумен: Районният съд е определил мярка за неотклонение „Задържане под стража“ за обвиняемия за блудство с с 19-годишно момиче"}
{"url": "http://www.focus-news.net/news/2018/01/04/2473503/kyustendil-regionalnata-zdravna-inspektsiya-otchita-spad-v-broya-na-sluchaite-na-ostri-respiratorni-zabolyavaniya-i-grip.html", "text": "Регионалната здравна инспекция в Кюстендил отчита спад в броя на случаите на остри респираторни заболявания и грип. Това съобщи за Радио „Фокус” – Кюстендил д-р Красимира Панчева, главен инспектор в Дирекция „Надзор на заразните болести” към Регионална здравна инспекция – Кюстендил. По данните, сбрани от лични лекари и болнични заведения в областта, седмичната заболяемост от грип и остри респираторни заболявания е 49.16 на десет хиляди души, спрямо 103.24 през предходната седмица. Отчетени са и по-малко на брой заразни заболявания. Случаите на варицела са 3 спрямо 12 за предходната седмица. Установен е един случай на дизентерия и 3 случая на ентероколит.\r\nВенцеслав ИЛЧЕВ", "date": "2018.01.04", "title": "Кюстендил: Регионалната здравна инспекция отчита спад в броя на случаите на остри респираторни заболявания и грип"}
{"url": "http://www.focus-news.net/news/2018/01/04/2473504/reuters-turskata-halkbank-zayavi-che-neyniya-sluzhitel-mehmet-hakan-atila-ima-pravo-da-obzhalva-reshenieto-na-sada.html", "text": "Турската „Халкбанк“ заяви, че осъденият в сряда висш неин служител Мехмет Хакан Атила има право да обжалва решението на съда, който го призна за виновен по пет от общо шест обвинения, сред които банкови измами и оказана на Иран помощ в заобикаляне на американските санкции, съобщава агенция Reuters.  \r\nAтила бе осъден от 12-членно жури в Манхатън. От турското външно министерство коментираха, че присъдата е несправедлива и представлява намеса във вътрешните дела на страната, като призоваха за корекция на решението. По-рано процесът предизвика критиките на Турция и най-вече на президента Реджеп Тайип Ердоган, според който в съдебното дело са замесени \"гюленисти\". : Цанко Цолов", "date": "2018.01.04", "title": "Reuters: Турската „Халкбанк“ заяви, че нейния служител Мехмет Хакан Атила има право да обжалва решението на съда"}
{"url": "http://www.focus-news.net/news/2018/01/04/2473505/targovishte-okrazhnata-prokuratura-zadarzha-za-72-chasa-mlada-zhena-opitala-da-predade-heroin-na-obvinyaem-v-aresta.html", "text": "19-годишна жена с инициали Деница Н. е задържана за срок до 72 часа с постановление на прокурор от Окръжната прокуратура в Търговище за държане с цел разпространение на хероин, като престъплението е извършено като продължавано деяние. Това съобщиха от пресцентъра на Апелативна прокуратура - Варна. Предстои прокуратурата да внесе искане в Търговищкия окръжен съд за определяне мярка за неотклонение „Задържане под стража“. \r\nНа 29 декември 2017 г. около 16.40 часа Деница отишла в следствения арест, за да занесе хранителни продукти на задържания за пласиране на фалшиви евробанкноти и държане на хероин и оръжие Деян Т. При задължителната проверка на пратката в кофичка от айран била открита бяла бучка с тегло 7.334 г, увита в найлонче и поставена в презерватив. Направеният тест за наркотици показал, че това е хероин. След случая 19-годишната Деница била задържана за 24 часа по Закона за МВР и освободена.\r\nНа 2 януари 2018 г. около 15.55 часа обвиняемата отново пробвала да достави хероин на задържания мъж, за когото обяснила, че е неин приятел. При проверката на хранителната пратка за Деян Т. отново бил намерен наркотик, който също реагирал на хероин. Този път веществото с тегло 3.39 грама било укрито в пакет с козуначени кифли.  Така се стигнало до задържането на Деница за срок до 72 часа и обединяването на двете досъдебни производства за държане с цел разпространение на високорискови наркотични вещества. Общата стойност на намерените и иззети количества хероин е за близо 1300 лева.", "date": "2018.01.04", "title": "Търговище: Окръжната прокуратура задържа за 72 часа млада жена, опитала да предаде хероин на обвиняем в ареста"}
{"url": "http://www.focus-news.net/news/2018/01/04/2473506/blagoevgrad-zhitelite-na-bansko-otnovo-shte-blokirat-glaven-pat-e-79-v-podkrepa-na-izgrazhdaneto-na-vtori-kabinkov-lift.html", "text": "Жителите на Банско отново ще блокират първокласен път Е-79. Това каза за Радио „Фокус“- Пирин Димитър Руксов, представител на Сдружение „Бъдеще за Община Банско“. Отново протестиращите ще се съберат на моста на главен път Е-79 в Симитли. Блокадата на пътя ще започне в 18.30 часа, като се очаква жителите на Банско да бъдат подкрепени от жители на съседни общини. „Ще блокираме първокласен път Е-79, за да подкрепим решението на Министерски съвет и да се опълчим на „зелената мафия“. Опасяваме се, че протестите  на зелените могат да обърнат решението на Министерски съвет. Също така изразяваме нашата позиция, тъй като те ще протестират в София против това решение. Ние ще блокираме Е-79, за да подкрепим Правителството и по-скоро да подкрепим тяхното решение в посока изграждане на втора кабинка“, каза още Русков. Той подчерта, че те ще изразят своята позиция. „Не искаме да стане така, че ето има вече решение и всички се покриха. Ние искаме да си отстояваме позицията докрай“, каза Русков. По думите му твърденията на зелените са лъжа. „Първото е, че ще бъдат изрязани над 40% от територията на парка, а това не е истина. Става въпрос за 2% от територията на парка, която е в ски зона Банско и за 0,6% ма територията на Добринище. Това е най-голямата лъжа. Втората им лъжа е, че ще бъдат изсечени голям брой вековни дървета. При положение, че имаме идеен проект, който показва, че голяма част от новата кабина ще мине успоредно до старата. Това е най-добре измисления вариант, който да щади природата и най-щадящия дърветата. Въпреки всичко, новият проект, който ще бъде проектират един ден ще мине през всички екологични експертизи и оценки, така че да бъде избран най- оптимални вариант за кабинковата линия“, каза още Русков.„Фокус“ припомня, че на 13 декември жителите на Банско, водени от кмета Георги Икономов, както и кметовете на общините Разлог – Красимир Герчев, Симитли – Апостол Апостолов, Петрич – Димитър Бръчков, Сандански – Кирил Котев, Якоруда –  Нуредин Кафелов и Струмяни – Емил Илиев, затвориха главен път Е-79 край Симитли. Движението към и от Гърция беше спряно за няколко минути от протестиращите, които бяха стотици. Протестът бе в отговор на исканията на природозащитниците да не се развива ски зона Банско и да не се изграждат нови съоръжения в концесионната зона. Протестиращите бяха подкрепени също от кметовете на Гоце Делчев, Белица и Гърмен, които бяха възпрепятствани да присъстват, но заявиха своята съпричастност. На място бяха и народните представители от Благоевградска област – Александър Мацурев и Атанас Стоянов. С плакати и скандирания „Народът на Банско срещу зеления рекет”, „Българите срещу зелената мафия” и „Искаме бъдеще за децата си”, протестиращите заявиха своята категоричност „ЗА” развитието на Банско и „Против” псевдо-еколозите, които се намесват в регионалното развитие, без да успеят да извадят нито един екологичен довод.\r\nНа 28 декември протестиращи жители на Банско и околните населени места отново блокираха главния път Е-79 край Симитли. Най-малко 200 души се събраха при входа на Симитли, за да настояват отново за изграждането на втори кабинков лифт в Банско. Събралите се носеха плакати, на които пишеше: „Народът на Банско срещу зеления рекет”, „Искаме бъдеще за децата си”, „Българите срещу зелената мафия” и др.\r\nНа протеста присъства и кметът на Банско Георги Икономов, кметът на Симитли Апостол Апостолов и кметът на Добринище Китан Галчев. Те очакваха решението на Министерски съвет, с което да стане ясно ще има или не втори лифт в курорта. Като изключително несъстоятелни и лъжливи Икономов определи твърденията на природозащитниците, които протестираха пред сградата на Министерски съвет в столицата срещу изграждане на въпросното съоръжение. Протестиращите край Симитли бяха придружени от кукерска група. В крайна сметка още същия ден Министерски съвет подкрепи изграждането на втора кабинка.\r\nЛора КАЛЧЕВА", "date": "2018.01.04", "title": "Благоевград: Жителите на Банско отново ще блокират главен път Е-79 в подкрепа на изграждането на втори кабинков лифт"}
{"url": "http://www.focus-news.net/news/2018/01/04/2473507/zam-kmetat-na-sofiya-todor-chobanov-osvobozhdenieto-na-sofiya-e-izklyuchitelno-voenno-chudo-gradat-ne-go-zastiga-sadbata-koyato-sa-mu-planirali-da-bade-opustoshen.html", "text": "Днес е един от най светлите дни в историята на нашия град. София живее в деветото си хилядолетие и в нейната наистина изключително дълга и богата история има няколко особено светли мига. Това е този миг – на Свободата след V века чужда власт след много страдания и тежки моменти в нейната история. Това каза пред журналисти заместник-кметът на София д-р Тодор Чобанов по повод 140-годишнината от освобождението на София от турско робство, предаде репортер на Агенция \"Фокус\". „Точно преди Рождество, на 23 декември по стар стил, на 4 януари нов стил, преди 140 години, нашият град е освободен. Като по чудо не го застига съдбата, която са му планирали – да бъде опустошен и опожарен. Софийските първенци, които са били арестувани, не са били депортирани. Днес празнуваме тази свобода и този дар, който градът ни е получил. За да бъде достоен за него, приготвили сме много богата програма, която включва както традиционно шествие, започващо от мястото, където преди 140 години е отслужен този благодарствен молебен“, разказа Чобанов. Той посочи, че денят ще бъде отпразнуван още с откриване в Столична Община на изложба, посветена на Руско-турската война и Освобождението на България. В различни райони на София ще има и други събития. „Посрещаме 140-годишният юбилей по един достоен начин“, подчерта Чобанов. По думите Освобождението на София е изключително военно чудо. „Тогава е било много по-студено време от днешния ден – минус 20 и повече градуса. Руските войски, с много активната помощ на стотици български доброволци, успяват да преминат старопланинските проходи. Именно това изненадва турската власт, която е готвила голяма отбрана на София. Малко софиянци знаят, че тук и до днес са съхранени доста сериозни турски укрепления, които са били подготвяни да защитават града“, посочи той и припомни, че в София е имало е опити да се концентрира голяма войска, която да даде сериозен отпор. „Тоест София, като Плевен, да бъде едно мащабно бойно поле, където да бъдат задържани настъпващите сили. Благодарение на този чудодеен преход през Балкана, който струва цената на стотици животи, руските войски успяват, под много вещото ръководство на ген. Гурко, да изненадат бранителите на града и след две кратки, но кръвопролитни сражения при Горни Богров и Враждебна, градът е освободен без да може да бъде превърнат в крепост, където месеци наред да се водят кръвопролитни сражения. Роля за чудодейното избавление на София имат и трима западни дипломати – консулите на Италия, Австро-Унгария и Франция, чиито имена и днес почитаме като имена на знакови софийски улици. Благодарение на тях не е опожарен градът, а арестуваните видни граждани на София са депортирани. Така че днес е наистина щастлив ден за нашата София преди 140 години“, разказа още Тодор Чобанов. \r\nЛюба АЛЕКСИЕВА", "date": "2018.01.04", "title": "Зам.-кметът на София Тодор Чобанов: Освобождението на София е изключително военно чудо, градът не го застига съдбата, която са му планирали – да бъде опустошен"}
{"url": "http://www.focus-news.net/news/2018/01/04/2473508/veliko-tarnovo-s-11-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 11 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 375 см. Температурата на водата e 4.8  градуса. Днес ще преобладава облачно време и главно в Западния и Централен участък ще има превалявания от дъжд. Значителни валежи не се очакват. Ще духа до умерен северозападен вятър. Максимални температури между 4° и 9°.", "date": "2018.01.04", "title": "Велико Търново: С 11 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2018/01/04/2473509/blagoevgrad-52-godishen-mazh-ot-grada-e-v-bolnitsa-s-porezna-rana-izvarshitelyat-e-zadarzhan.html", "text": "Служители на 02 Районно управление на МВР-Благоевград са задържали за срок до 24 часа Н. А. /67 г./ от Благоевград. Това съобщиха от ОДМВР-Благоевград. Около 18:00 часа на 3 януари 2018 г. в жилище в града, след възникнал спор между него и 52-годишен мъж от Благоевград, той е нанесъл удар с остър предмет в областта на корема на другия мъж. Пострадалият е настанен за лечение в МБАЛ-Благоевград с порезна рана в областта на корема и без опасност за живота. Уведомена е Районна прокуратура-Благоевград. Работата по случая продължава.", "date": "2018.01.04", "title": "Благоевград: 52-годишен мъж от града е в болница с порезна рана, извършителят е задържан"}
{"url": "http://www.focus-news.net/news/2018/01/04/2473510/plovdiv-riosv-i-mestnata-vlast-sledyat-za-nezakonno-izgaryane-na-otpadatsi.html", "text": "Регионалната инспекция по околната среда и водите (РИОСВ) в Пловдив и местната власт следят за незаконно изгаряне на отпадъци. Това съобщиха за Радио „Фокус“ – Пловдив от екоинспекцията. От институцията напомнят, че за нерегламентирано изгаряне на отпадъци през зимния сезон и използване на печки на твърди горива се предвиждат сериозни санкции, както за юридически, така и за физически лица. Глобата за физически лица е от 2 000 до 5 000 лв., а за юридически лица и еднолични търговци – от 1 400 до 4 000 лв. При изгаряне на опасни отпадъци, сред които отработени масла, филтри, абсорбенти, замърсени с опасни вещества и други, санкцията за нарушителите е в размер от 10 000 до 50 000 лв.\r\nПреди месец и половина РИОСВ и Пловдивският общински инспекторат провериха нерегламентирано изгаряне на отпадъци в района около „Кукленско шосе“, където бе забелязан дим. На място бе констатирано, че в двора на общежитие има тлеещи отпадъци от разнороден характер – опаковки от алкидни бои, силикон, балатум, части от стари мебели и пластмасови бутилки. На фирмата бе съставен акт за извършеното нарушение. При подобни случаи глобата съгласно Закона за управление на отпадъците е в размер от 1400 лв. до 4 000 лв.\r\nТони МИХАЙЛОВ", "date": "2018.01.04", "title": "Пловдив: РИОСВ и местната власт следят за незаконно изгаряне на отпадъци"}
{"url": "http://www.focus-news.net/news/2018/01/04/2473511/mkd-prekalen-optimizam-predi-noviya-krag-ot-pregovorite-za-imeto.html", "text": "На 18 и 19 януари в Ню Йорк ще се проведе новият кръг от „преговорите за името“ между представителя на Македония Васко Наумовски и на Гърция Адамантиос Василакис и с посредничеството на ООН в лицето на Матю Нимиц, и ако се следят коментарите на полиците, човек би решил, че двете държави стоят на прага на решаването на проблема, обелязва македонското електронно издание МКД. \r\nПремиерът Зоран Заев често повтаря, че т.нар. „спор за името“ може да се реши през първата половина на 2018 г., оптимист е и гръцкият министър-председател Алексис Ципрас. Изданието обаче задава въпроса: „Каква е реалността?“ В гръцкия парламент например има разделение по въпроса. В Скопие пък все още не са отстъпили своите позиции относно езика на страната и македонската идентичност. Междувременно в Гърция вече има спекулации относно какво може да бъде новото име на Македония, като повечето от хората смятат, че републиката първо ще смени името си, а чак след това ще започнат преговори относно проблемите около езика и идентичността. Очакване, което не отговаря на реалността, пише още изданието. \r\nОт друга страна Македония все още е далече от постигането на единна позиция. Премиерът т оптимист, министърът на външните работи Никола Димитров е по-сдържан, а опозиционната партия ВМРО-ДМПНЕ още няма ясна позиция. : Цанко Цолов", "date": "2018.01.04", "title": "МКД: Прекален оптимизъм преди новия кръг от „преговорите за името“"}
{"url": "http://www.focus-news.net/news/2018/01/04/2473512/haskovo-bezplatno-uchilishte-za-roditeli-shte-se-provede-ot-20-yanuari-v-grada.html", "text": "Безплатно училище за родители, чието начало ще бъде поставено от 10:00 часа на 20 януари в Регионална библиотека „Христо Смирненски“, ще се проведе в Хасково.  Това съобщиха от Община Хасково. Лекциите ще бъдат провеждани веднъж месечно и ще са на различни теми.  \r\nИнициативата се организира от списание, което провежда безплатни училища за родители от 14 години в 9 български градове, като Хасково ще бъде десетият град с училище за родители, организирано от медията.", "date": "2018.01.04", "title": "Хасково: Безплатно училище за родители ще се проведе от 20 януари в града"}
{"url": "http://www.focus-news.net/news/2018/01/04/2473513/targovishte-chastichni-izbori-za-kmet-na-kmetstvo-kestenovo-sa-nasrocheni-za-18-fevruari.html", "text": "Частични избори за кмет на кметство Кестеново, община Омуртаг, са насрочени за 18 февруари с указ №267 на президента на Република България. За Радио „Фокус“- Шумен секретарят на Общинска избирателна комисия - Омуртаг Алберт Бутрев посочи, че с решение № 341 на ОИК от 4 декември 2017 година, на основание чл. 42, ал. 4 във връзка с чл. 42, ал. 1, т. 4 от ЗМСМА, са прекратени предсрочно пълномощията на кмета на кметство Кестеново Фикрет Мустафов Расимов. Причината е влязла в сила присъда. Към датата на прекратяване на пълномощията на кмета – 4 декември 2017 година, броят на лицата с постоянен адрес в кметство Кестеново е 380 души. „Днес проведохме среща с общинската администрация в Омуртаг, на която уточнихме техническите детайли и от 8 януари 2018 г. Общинската избирателна комисия започва работа по подготовката на частичния кметски избор в Кестеново“, каза Алберт Бутрев.\r\nИвелина ИВАНОВА", "date": "2018.01.04", "title": "Търговище: Частични избори за кмет на кметство Кестеново са насрочени за 18 февруари"}
{"url": "http://www.focus-news.net/news/2018/01/04/2473514/sofiya-vazstanoveno-e-dvizhenieto-po-okolovrastniya-pat-na-botevgrad-v-posoka-sofiya.html", "text": "Възстановено е движението по път II-17 (Околовръстен път на Ботевград), в посока София. Това съобщиха от пресцентъра на Агенция \"Пътна инфраструктура\".", "date": "2018.01.04", "title": "София: Възстановено е движението по Околовръстния път на Ботевград, в посока София"}
{"url": "http://www.focus-news.net/news/2018/01/04/2473515/ekathimerini-gratskata-politsiya-izdirva-trima-dushi-zaradi-byagstvo-ot-aresta.html", "text": "Гръцката полиция разкри в четвъртък, че издирва трима мъже, които са успели да избягат от един от полицейските арести в столицата малко след полунощ, пише гръцкото електронно издание Ekathimerini. Двама от издирваните са били задържани за трафик на наркотици, докато третият е извършил убийство. Тримата са албански граждани. С тях се е опитал да избяга и грузинец, който обаче е бил заловен. Бегълците са прерязали решетките на прозореца в ареста и са излезли на улицата, макар от органите на реда да не съобщават какви технически средства са използвали тримата за да преодолеят решетките. : Цанко Цолов", "date": "2018.01.04", "title": "Ekathimerini: Гръцката полиция издирва трима души заради бягство от ареста"}
{"url": "http://www.focus-news.net/news/2018/01/04/2473516/d-r-kuzman-gelov-rzok-smolyan-zaradi-nedostiga-na-spetsialisti-v-detsko-otdelenie-na-bolnitsata-v-smolyan-otpadnaha-pet-klinichni-pateki.html", "text": "Вследствие на проблемите с недостига на специалисти в Детско отделение в Смолянската болница отпаднаха пит клинични пътеки. Това каза за Радио „Фокус“ – Смолян д-р Кузман Гелов, директор на Районната здравноосигурителна каса – Смолян. По думите му клиничните пътеки са с много малко отчитане от 5 до 30 човека, така че няма да се отразят на пациентите. \"За да се работи по пътеките, трябва да има хора на основни трудови договори, а в момента в отделението има само двама специалисти на щат, останалите са лекари от болницата и джипита, които са на граждански договори, с цел осигуряване на дежурствата\", обясни д-р Гелов. „Всички възможни ситуации са проиграни и за януари няма да има проблем с лекари в отделението. Опитали сме всички връзки и контакти, но за съжаление засега няма желаещи да започнат работа там. Сега е особен период на годината. Може би като се сключват новите договори през април може да се осигури специалист. Лекарите от Смолян влизат в положение и помагат на колегите си от Детското отделение, за да се осигури медицинска грижа за пациентите“, каза още д-р Гелов.„Фокус“ припомня, че заради излизане на двама лекари в продължителен болничен и един в майчинство през декември, от януари в Детското отделение на болницата в Смолян работят само двама специалисти на основен трудов договор. Недостигът на специалисти накара лекари от други отделения в болницата и джипита от поликлиниката да поемат дежурства, за да се осигури нужната грижа за малките пациенти.\r\nНели ГЕРГЬОВСКА", "date": "2018.01.04", "title": "Д-р Кузман Гелов, РЗОК – Смолян: Заради недостига на специалисти в Детско отделение на болницата в Смолян отпаднаха пет клинични пътеки"}
{"url": "http://www.focus-news.net/news/2018/01/04/2473517/dimitar-ruskov-sdruzhenie-badeshte-za-obshtina-bansko-za-poredna-godina-turistite-otnovo-chakat-dalgo-vreme-za-da-polzvat-lifta-na-bansko.html", "text": "За поредна година туристите отново чакат дълго време, за да ползват лифта на Банско. Това каза за Радио „Фокус“- Пирин Димитър Русков, представител на Сдружение „Бъдеще за Община Банско“. По думите му по време на коледните и новогодишните празници е имало отново опашки от туристи на лифта. „Всеки може да погледне онлайн на камерите и да види какво е положението. Най-големият бизнес в Банско е да имаш бус и да караш туристи към пистите, защото опашките са огромни дори и днес“, каза Русков. По думите му такава ще бъде ситуацията до края на февруари. „Всичко това е очевадно и ние нямаме друг вариант. Всеки ден се качват 100 или 200 буса и то по няколко пъти“, каза Русков.\r\nЛора КАЛЧЕВА", "date": "2018.01.04", "title": "Димитър Русков, Сдружение „Бъдеще за Община Банско“: За поредна година туристите отново чакат дълго време, за да ползват лифта на Банско"}
{"url": "http://www.focus-news.net/news/2018/01/04/2473518/kyustendil-kmetat-na-obshtina-dupnitsa-inzh-metodi-chimev-podnese-venets-pred-pametnata-plocha-na-zaginalite-ot-bombardirovkite-nad-grada-prez-1944-godina.html", "text": "Кметът на Община Дупница поднесе венец пред паметната плоча, в памет на загиналите от бомбардировките над града през 1944 година. Това съобщи за Радио „Фокус” – Кюстендил Христо Апостолов, експерт към Община Дупница. По думите му с поднасяне на венци пред паметната плоча на загиналите в бомбардировката над Дупница е почетен най-черният ден в историята на града. На събитието са присъствали кметът на Общината инж. Методи Чимев, зам.-кметът Красимир Георгиев, общественици и граждани. Пред присъстващите е изнесено слово от директора на историческия музей Анелия Геренска, в което се посочва, че в резултат от бомбардировките са загинали 60 мъже, жени и деца, ранени са над 40 души. Цели семейства са затрупани в къщите си и намират смъртта си. Голяма част от обществените сгради в града са разрушени.\r\nВенцеслав ИЛЧЕВ", "date": "2018.01.04", "title": "Кюстендил: Кметът на Община Дупница инж. Методи Чимев поднесе венец пред паметната плоча на загиналите от бомбардировките над града през 1944 година"}
{"url": "http://www.focus-news.net/news/2018/01/04/2473519/tass-iran-obvini-sasht-v-podstrekavane-na-protestite-v-stranata-chrez-zhalba-v-oon.html", "text": "Иранският постоянен представител в ООН е внесъл официална жалба срещу САЩ, в която е заявено, че Вашингтон подстрекава протестите в страната, съобщава ТАСС, като се позовава на информация от местни медии. \r\n„Властите в САЩ продължават да нарушават всички принципи на международното право, регулиращи междудържавните отношения“, се казва в текста на документа. Освен това, „американската администрация, оглавявана от Доналд Тръмп се меси безсрамно във вътрешните дела на Иран, което вмешателство се изразява в поддръжка на протестните акции, които ескалираха във вандализъм“. \r\nСпоред иранския дипломат, изявленията на американския президент и неговия заместник са подтикнали иранците към подривни и провокативни действия. : Цанко Цолов", "date": "2018.01.04", "title": "ТАСС: Иран обвини САЩ в подстрекаване на протестите в страната чрез жалба в ООН"}
{"url": "http://www.focus-news.net/news/2018/01/04/2473520/kmetat-na-sofiya-yordanka-fandakova-predostavihme-na-stolichniya-kat-7-gazanalizatora-za-proverka-na-zamarsyavaneto-ot-avtomobilite-na-stoynost-okolo-70-hil-leva.html", "text": "Със СДВР стигнахме до извода, че КАТ могат да извършват контрол, ако имат достатъчно уреди. Столична Община пое ангажимента и закупихме 7 газанализатори, които предоставихме на „Пътна полиция“, за да може да не се допускат автомобили, които не отговарят на изискванията на замърсяването на въздуха. Това каза кметът на София Йорданка Фандъкова в Отдел „Пътна полиция“ на СДВР, където нови уреди бяха представени, предаде репортер на Агенция „Фокус“. „Стойността на газомерите е около 70 хил. лева, средства от бюджета на СО“, посочи тя. „Анализите посочват, че около 60% от замърсяването на въздуха идва от движението на автомобили. Около 40% от битовото горене“, обясни кметът и изтъкна, че строгият контрол е изключително важен. „Измерване през септември показа, че само около 6,5% от автомобилите в София замърсяват над допустимите норми. Те пък допринасят за ¼ от замърсяването“, каза още Йорданка Фандъкова.\r\nБиляна ИВАНОВА", "date": "2018.01.04", "title": "Кметът на София Йорданка Фандъкова: Предоставихме на столичния КАТ 7 газанализатора за проверка на замърсяването от автомобилите на стойност около 70 хил. лева"}
{"url": "http://www.focus-news.net/news/2018/01/04/2473521/d-r-monika-troyancheva-rzi-plovdiv-zabolelite-ot-grip-v-oblastta-sa-osnovno-na-vazrast-ot-30-do-64-godini.html", "text": "Заболелите от грип в Пловдив и областта са най-вече във възрастовата група от 30 до 64 години. Това съобщи за Радио „Фокус”- Пловдив д-р Моника Троянчева, от РЗИ - Пловдив. По думите ѝ засега нивото на заболеваемостта се задържа ниско и няма видимо нарастване на заболелите. Не може да се твърди, че болните са в ученическа възраст, поради което не се налага грипна ваканция. „Действително има доста болни от респираторни инфекции в областта, но не става дума за епидемии”, каза д-р Троянчева. Тя каза още, че картината се следи ежедневно, тъй като е бързо променяща се. Според нея по отношение на хепатита продължават единичните случаи на заболели, но няма лавинообразно увеличение на случаите.\r\nЦветана ТОНЧЕВА", "date": "2018.01.04", "title": "Д-р Моника Троянчева, РЗИ - Пловдив: Заболелите от грип в областта са основно на възраст от 30 до 64 години"}
{"url": "http://www.focus-news.net/news/2018/01/04/2473522/varna-24-detsa-zavarshiha-uspeshno-kurs-po-elektronika-mikrokontroleri-i-robotika-za-nachinaeshti.html", "text": "Курсовете по електроника, микроконтролери и роботика за начинаещи продължават и през новата година. Това съобщиха организаторите от Младежка академия електроника, микроконтролери и роботика. Курсът започва на 20 януари и има за цел да обучи деца от 6 до 12 клас на основни познания в програмирането и използването на микроконтролери в роботиката. \r\n„Младежка академия електроника, микроконтролери и роботика“ се реализира с финансовата подкрепа на Община Варна по Програма ,,Варна – Европейска младежка столица 2017”. През изминалата година курсът беше успешно завършен от 24 деца, които в края на обучението създадоха свои собствени устройства. Придобитите знания и умения по време на курса подготвят младежите за професиите на бъдещето.\r\nКурсът по електроника, микроконтролери и роботика за начинаещи се състои от 12 занятия, всяко по 120 минути, провеждани събота и неделя. Учебният материал се поднася по лесен и приятен начин, съобразен с възрастта на участниците. Всяко учебно занятие  включва теория и практика, като се набляга на практическите занимания. Всеки участник има на разположение персонален компютър, микроконтролерна система (Arduino Uno R3), набор от сензори и възможността да сглоби сам свое собствено устройство.", "date": "2018.01.04", "title": "Варна: 24 деца завършиха успешно курс по електроника, микроконтролери и роботика за начинаещи"}
{"url": "http://www.focus-news.net/news/2018/01/04/2473523/kmetat-na-sofiya-yordanka-fandakova-v-ramkite-na-1-mesets-stolichniyat-kat-shte-dade-vazmozhnost-na-shofyorite-da-proveryat-nivata-na-zamarsyavane-ot-avtomobilite-si.html", "text": "Вчера предложих и Тенчо Тенев се съгласи в рамките на 1 месец КАТ да даде възможност на шофьори, които искат да си проверят нивата на замърсяване от автомобилите. Това каза кметът на София Йорданка Фандъкова в Отдел „Пътна полиция“ на СДВР, предаде репортер на Агенция „Фокус“. „Целта е не да санкционираме, а да призовем всички да не допускаме замърсяване над нормите“, заяви тя. „Изпълняваме цялостна програма за подобряване на чистотата на въздуха в София. Обявихме, че това е нашият стратегически приоритет. С министъра на околната среда и водите работим заедно като един екип“, обясни Йорданка Фандъкова. „Очакваме по-строг контрол и при техническите прегледи, така че да можем да имаме разбирането, че чистотата на въздуха зависи от всички нас“, каза още тя.\r\nБиляна ИВАНОВА", "date": "2018.01.04", "title": "Кметът на София Йорданка Фандъкова: В рамките на 1 месец столичният КАТ ще даде възможност на шофьорите да проверят нивата на замърсяване от автомобилите си"}
{"url": "http://www.focus-news.net/news/2018/01/04/2473524/varna-meditsinski-universitet-specheli-konkursa-na-obshtinata-za-nay-krasiva-koledna-ukrasa.html", "text": "Медицински университет – Варна спечели с 650 гласа в надпреварата за най-красива коледна украса в град Варна. Конкурсът „Да украсим Варна за Коледа“, в който университетът се включва за първи път, се организира от Община Варна за втора поредна година. Това съобщиха от пресцентъра на Медицински университет – Варна. Първото място е спечелено на база най-много гласове, събрани на фейсбук страницата на инициативата. Въпреки че се включи само 10 дни преди финала, МУ - Варна успя да изпревари всички свои конкуренти в конкурса. На второ място се класира учебен център „Bell Education“ с 276 гласа, а на трето – Икономически университет – Варна с 271 гласа.\r\nВсяка година ръководството  на университета се грижи да бъде създадена уютна и красива коледна атмосфера за своите студенти и служители, както и за жителите на град Варна. Доказателство за това са хилядите минувачи, които всекидневно се спират, за да погледат украсата на фасадата и да се снимат с нея. В надпреварата участваха освен институции, университети, езикови и бизнес центрове и много варненски семейства, които показаха празнично украсените си домове.\r\nОрганизаторите на инициативата заявиха, че благодарение на активното участие на жителите на града конкурсът за най-красива външна коледна украса на жилищна или обществена сграда във Варна ще се проведе и през 2018 година.", "date": "2018.01.04", "title": "Варна: Медицински университет спечели конкурса на Общината за най-красива коледна украса"}
{"url": "http://www.focus-news.net/news/2018/01/04/2473525/afp-predstaviteli-na-kitay-i-yuzhna-koreya-shte-obsadyat-severnokoreyskata-kriza.html", "text": "Представители на Китай и Южна Корея ще обсъдят кризата около ядрената и ракетна програма на Пхенян, съобщава AFP, като се позовава на официални данни. Заместник министърът на външните работи на Китай ще проведе разговори в петък и събота със специалния представител на Сеул относно въпросите, засягащи Северна Корея. Срещите ще се проведат в южнокорейската столица. \r\nИнформацията е съобщена на фона на подготовките за разговори на високо равнище между Сеул и Пхенян, които имат за цел да обсъдят „въпроси от общ интерес“. : Цанко Цолов", "date": "2018.01.04", "title": "AFP: Представители на Китай и Южна Корея ще обсъдят севернокорейската криза"}
{"url": "http://www.focus-news.net/news/2018/01/04/2473526/blagoevgrad-v-grada-shte-se-provede-obshtestveno-obsazhdane-na-proektobyudzheta-na-obshtinata-za-2018-g.html", "text": "Днес от 17.00 часа в зала 5 на Общината ще се състои обществено обсъждане на проектобюджета за 2018 г. Това съобщиха от пресцентъра на Общината. Проектът е публикуван на сайта на Общината. По време на обсъждането на Бюджета всеки може да вземе отношение. Отчетът за изпълнение на бюджета за 2017 г. ще е готов към 15 януари. Окончателната рамка на бюджета на Благоевград за 2018 г. ще определят общинските съветници.", "date": "2018.01.04", "title": "Благоевград: В града ще се проведе обществено обсъждане на проектобюджета на Общината за 2018 г."}
{"url": "http://www.focus-news.net/news/2018/01/04/2473527/ivan-kaburov-zemedelets-80-ot-stoynostta-na-vaucherite-za-gorivo-na-zemedelskite-stopani-sa-prevedeni-ot-fond-zemedelie.html", "text": "Земеделските производители получиха в края на декември 2017 година субсидиите си по схемата за единно плащане на площ, които са в размер на 19.60 лв. за декар. Това съобщи за Радио „Фокус“ – Пазарджик Иван Карубов, земеделец от Пазарджик. По думите му в края на 2017 година са преведени и 80% от ваучерите за гориво от Фонд „Земеделие“, с които се подпомагат селските стопани, като се очаква останалите 20% да бъдат изплатени до края на януари. „Ваучерът за горива е на стойност от 0.40 лв. за литър, като са допустими до 7 литра гориво за разход на 1 декар обработвана площ. Цената е различна за отделните видове култури. Ако земеделските стопанин са направили по-малък разход за гориво от предвидения, се изплаща само изгореното гориво“, уточни Кабуров. Той каза още, че се очаква субсидиите по т. нар. „зелени плащания“ също да бъдат преведени скоро. Земеделският производител напомни, че стопаните трябва до края на този месец да декларират в НАП разходите си през изминалата стопанска гориво, като отчитането става с фактури.\r\nАлбена ЖИЛЕКОВА", "date": "2018.01.04", "title": "Иван Кабуров, земеделец: 80% от стойността на ваучерите за гориво на земеделските стопани са преведени от Фонд „Земеделие“"}
{"url": "http://www.focus-news.net/news/2018/01/04/2473528/ministar-neno-dimov-shte-pregovaryam-da-se-nameri-finansirane-za-zakupuvane-na-gazanalizatori-vav-vsichki-oblasti-v-stranata.html", "text": "Има 28 пункта в страната. По ОП „Околна среда“ в момента не е допустим подобен тип дейност. Ще преговарям с комисията и ще се опитам да намеря финансиране, така че и в останалите пунктове да могат да бъдат закупени такива газанализатори. Това каза министърът на околната среда и водите Нено Димов в Отдел „Пътна полиция“ на СДВР, предаде репортер на Агенция „Фокус“. „Ще преговарям МВР да може бъде бенефициент по оперативната програма и да се отпуснат средства за закупуване от държавата за газанализатори за всички останали области в страната“, обясни той. „Надявам се до края на тази и началото на следващата инициативата да бъде реализирана и в цялата страна“, коментира Нено Димов. „София е добър старт, но ако не го направим в цялата страна няма да има необходимия ефект“, посочи министърът. „Това е добра първа стъпка и трябва да има и следващи за пунктовете за технически преглед, контрол върху сервизите и по пътищата, така че да можем да се преборим с един от двата най-големи замърсители на въздуха“, поясни Нено Димов. „Пътният трафик е единият източник, а битовото отопление е другият. Успоредно трябва да работим и с двете“, допълни още той.\r\nБиляна ИВАНОВА", "date": "2018.01.04", "title": "Министър Нено Димов: Ще преговарям да се намери финансиране за закупуване на газанализатори във всички области в страната"}
{"url": "http://www.focus-news.net/news/2018/01/04/2473529/gyunay-hyusmen-oblasten-upravitel-na-razgrad-izrazyavam-palnata-si-podkrepa-kam-dvamata-gorski-strazhari-chiito-avtomobili-byaha-podpaleni-v-isperih.html", "text": "Областния управител на Разград Гюной Хюсмен излезе със становище във връзка с палеж на личните автомобили на служители в ДГС “Сеслав“ - Кубрат. Това съобщиха от пресцентъра на областната администрация. „Изразявам пълната си подкрепа към двамата горски стражари и техните колеги, които защитават интересите на държавата в горския сектор.Само през последния месец Ахмед Ахмед и Юксел Юмер са конфискували 5 автомобила на извършители на незаконна сеч в горите в Лудогорието, за което са получавали заплахи от нарушители. Палежът на автомобилите им е извършен снощи на паркинг пред жилищния блок в Исперих, където живеят, докато двамата горски стражари отново са били на акция. Намирам за недопустими действията на извършителите на престъплението, по този начин те се опитват да ни върнат в 90-те години на миналия век, когато държавните служители бяха наплашени и имаха затруднения при изпълняване на задълженията си“, се посочва в становището на Гюнай Хюсмен. „Не се съмнявам в бързото разкриване на извършителите, но и категорично подкрепям предложението на Окръжния прокурор Тихомир Тодоров и препоръчвам на Общинската администрация и Общинския съвет в Исперих да въведат система за видеонаблюдение, която да подпомага разкриването на престъпления на територията на общинския център. Обръщам се и към ръководството на Северноцентрално държавно предприятие - Габрово да намери вариант двамата служители да бъдат компенсирани за нанесените щети по имуществото им, като по този начин се покаже на нарушителите, че държавата подкрепя своите съвестни служители, защитава техните интереси, а посегателството над държавни служители или тяхно имущество няма да доведе до намаляване на тяхната бдителност при изпълнение на задълженията им“, се посочва още в становището на областния управител на Разград. През ноември 2017 г. Областна администрация - Разград изрази пълната си подкрепа за предприемане на засилени мерки за контрол в горите, обявена на съвместна среща с ръководствата на Окръжна прокуратура - Разград, ОДМВР - Разград и ДЛС “Воден - Ири Хисар“. „Убеден съм, че общите усилия на държавните институции ще спрат незаконните бракониерски набези в горите на територията на Област Разград“, заявява Гюнай Хюсмен.", "date": "2018.01.04", "title": "Гюнай Хюсмен, областен управител на Разград: Изразявам пълната си подкрепа към двамата горски стражари, чиито автомобили бяха подпалени в Исперих"}
{"url": "http://www.focus-news.net/news/2018/01/04/2473530/plovdiv-boynoto-zname-na-61-va-stryamska-mehanizirana-brigada-shte-bade-osveteno-v-karlovo-na-6-yanuari.html", "text": "По традиция на Богоявление ще бъдат осветени бойното знаме на 61-ва Стрямска механизирана бригада в Карлово и знамената на военно-патриотични организации. Това съобщиха за Радио „Фокус“ – Пловдив от отдел „Връзки с обществеността“ на Общината. В 08.00 часа на Йордановден ще се отслужи Празнична Света литургия в църквите „Св. Николай” и „Св. Богородица” в Карлово, а от 09.30 часа – Велик Богоявленски водосвет на Желязков мост. Тогава ще се извърши освещаването на знамената, както и ритуал по хвърляне на Богоявленския кръст.\r\nТони МИХАЙЛОВ", "date": "2018.01.04", "title": "Пловдив: Бойното знаме на 61-ва Стрямска механизирана бригада ще бъде осветено в Карлово на 6 януари"}
{"url": "http://www.focus-news.net/news/2018/01/04/2473531/ministar-neno-dimov-po-kasno-dnes-mi-predstoi-sreshta-s-investitori-za-vtoriya-lift-na-bansko.html", "text": "Предстои среща с инвеститори, извикал съм ги днес по-късно. Това каза министърът на околната среда и водите Нено Димов в Отдел „Пътна полиция“ на СДВР във връзка с инвестиционните намерения за втори лифт на Банско, предаде репортер на Агенция „Фокус“. „Разбирам, че ще има протести довечера и на Е-79 и в София. Протестите са нормална форма и част от демокрацията“, посочи той.\r\nВ отговор на въпрос какви са възможните решения за добива на природен газ в Генерал Тошево министърът обясни: „Приоритет на правителството е запазването на здравето и живота на хората. Ще търсим решение в тази посока. Имахме работна среща вчера с министъра на енергетиката и на земеделието. Продължаваме проверките и на информацията, получена вчера“. „Докато не съберем информация по всички подадени сигнали няма да процедираме с ОВОС. Изпратили сме до 8 институции становища и чакаме отговорите“, уточни той. „Инвеститорът е прав, че референдумът не е задължителен при ОВОС, но сигналите, които сме получили и становищата, които очакваме ще бъдат взети предвид в процедурата по приемането на доклада“, поясни Нено Димов. „Експертният съвет може да излезе с 4 решения. Първото да не одобри инвестиционното намерение. Второто- да го върне за преработване. Третото да го върне за доработване и четвъртото е да го одобри“, каза още той. \r\nБиляна ИВАНОВА", "date": "2018.01.04", "title": "Министър Нено Димов: По-късно днес ми предстои среща с инвеститори за втория лифт на Банско"}
{"url": "http://www.focus-news.net/news/2018/01/04/2473532/el-pais-zapochna-sadebnoto-izslushvane-na-bivshiya-vitsepredsedatel-na-katalunskiya-zheneralitet.html", "text": "Около обяд местно време в Мадрид започна изслушването на Ориол Хункерес, бившият вицепредседател на каталунския Женералитет, пише местното издание El Pais. Съдът трябва да изслуша обвиненията и защитата на Хункерес и реши дали да го остави в ареста. Хункерес бе задържан след опита на Каталуния да се отдели от Испания, направен в края на октомври. Действията на местните власти доведоха до намесата на правителството в Мадрид, което преустанови автономните права на областта, разпусна парламента и свика предсрочни избори, които се проведоха на 21 декември. : Цанко Цолов", "date": "2018.01.04", "title": "El Pais: Започна съдебното изслушване на бившия вицепредседател на каталунския Женералитет"}
{"url": "http://www.focus-news.net/news/2018/01/04/2473533/aneliya-gerenska-istoricheski-muzey-dupnitsa-bombardirovkite-ot-1944-godina-nanasyat-izklyuchitelno-mnogo-porazheniya-na-grada.html", "text": "Бомбардировките от 1944 година над Дупница нанасят изключително много поражения на града. Това каза пред Радио „Фокус” – Кюстендил Анелия Геренска, директор на Общински исторически музей – Дупница. По думите ѝ 4 януари 1944 година е един изключително тревожен ден, в който преминаващите бомбардировачи изсипват голямо количество бомби върху Дупница. „Населението не е подготвено за това в този момент. Разрушенията са много – училища, банка, частни домове. Загинали са повече от 60 души, много са и ранените”, каза Анелия Геренска. По думите ѝ разрушена е и инфраструктурата на града. Тогава кмет на града е бил Давидко Янев, който е положил изключително много усилия за облагородяване на града, но бомбардировките разрушават всичко, сътворено от него. „В един момент всичко това е почти унищожено. Самият той няколко месеца след това, виждайки невъзможността да го възстанови, подава оставка като кмет на града”, каза Анелия Геренска.\r\nВенцеслав ИЛЧЕВ", "date": "2018.01.04", "title": "Анелия Геренска, Исторически музей – Дупница: Бомбардировките от 1944 година нанасят изключително много поражения на града"}
{"url": "http://www.focus-news.net/news/2018/01/04/2473534/st-komisar-anton-zlatanov-sdvr-s-izpolzvaneto-na-gazanalizatorite-nyama-da-badat-registrirani-mps-ta-koito-ne-otgovaryat-na-iziskvaniyata-za-chistota-na-vazduha.html", "text": "Газанализаторите ще бъдат използвани в каналите за регистрация, където се измерват газовете. МПС, което не отговаря на изискванията, няма да може да бъде регистрирано. Това каза в Отдел „Пътна полиция“ зам.-директорът на СДВР старши комисар Антон Златанов, предаде репортер на Агенция „Фокус“. Попитан колко са кражбите на катализатори за последната година той коментира: „През годините кражбите на катализатори намаляват. Преди 4-5 години имаше много голям бум на свалянето на катализатори, особено през нощта от паркирани коли. В момента са в пъти по-малко“. В отговор на въпрос очаква ли се след мерките с газанализаторите кражбите да се увеличат ст. комисар Златанов обясни: „Успоредно с това предприемаме и мерки всички патрули през нощта да обръщат внимание на паркингите, особено в първите месеци на стартирането на инициативата“. „След стартирането на работата на газанализаторите ще се спазва нормативната база, която и към момента съществува. С тях всички коли, които минат за първоначална регистрация ще бъдат проверявани“, каза още той.\r\nБиляна ИВАНОВА", "date": "2018.01.04", "title": "Ст. комисар Антон Златанов, СДВР: С използването на газанализаторите няма да бъдат регистрирани МПС-та, които не отговарят на изискванията за чистота на въздуха"}
{"url": "http://www.focus-news.net/news/2018/01/04/2473535/aktsenti-v-predavaneto-ekologichen-rezonans-na-radio-fokus.html", "text": "Всяка седмица в предаването Екологичен резонанс\" на Радио \"Фокус\" ще ви запознаваме с актуални събития и коментари през погледа на ресорните институции и необходимостта от прилагането на последователна политика в областта на опазването на околната среда и водите. \r\nВ днешното първо издание на предаването ще ви срещнем с министъра на околната среда и водите Нено Димов, с когото ще говорим за екологичната обстановка в страната, както и за добрите практики на екоминистерството и какво предстои да се случи в рамките на Оперативна програма \"Околна среда 2014-2020 г.\" през новата 2018 година.\r\nПовече подробности за оперативната програма ще научим от Цонка Дрянкова - директор на Главна дирекция \"Оперативна програма \"Околна среда\".\r\nВ рубриката \"Еко бомба\" ще ви представим най-важния екологичен проблем, който е на дневен ред.\r\nТези и още актуални теми ще коментираме в предаването \"Екологичен резонанс\" на Радио \"Фокус\" от 13:00 до 14:00 часа, с водещ Йоланда Пелова.", "date": "2018.01.04", "title": "Акценти в предаването \"Екологичен резонанс\" на Радио „Фокус“"}
{"url": "http://www.focus-news.net/news/2018/01/04/2473536/tass-rusiya-predupredi-sasht-da-ne-se-mesyat-vav-vatreshnite-dela-na-iran.html", "text": "Русия предупреди САЩ да не се месят във вътрешните дела на Иран, съобщава ТАСС, като се позовава на изказване, направено от заместник външния министър на страната Сергей Рябков. Според дипломата, САЩ имат намерение да използват ситуацията в Иран за да подкопаят основите на иранското ядрено споразумение и доведат до последващото му изменение. Рябков също така подчерта, че вътрешните процеси в Иран нямат общо с функциите на Съвета за сигурност на ООН, посочени в неговия устав. Думите му са направени след като по-рано тази седмица американският постоянен представител в ООН Ники Хейли призова Организацията да проведе извънредно заседание относно случващото се в Иран. Президентът на САЩ Доналд Тръмп изрази неколкократно подкрепата си за иранските протестиращи, факт, който Техеран определи като американска намеса във вътрешните работи на страната. : Цанко Цолов", "date": "2018.01.04", "title": "ТАСС: Русия предупреди САЩ да не се месят във вътрешните дела на Иран"}
{"url": "http://www.focus-news.net/news/2018/01/04/2473537/unishtozheni-sa-blizo-4-tona-hrani-sled-proverki-na-babh-po-vreme-na-praznichnite-dni.html", "text": "Коледните и Новогодишните празници преминаха без сериозни хранителни инциденти. Това съобщиха от пресцентъра на Българска агенция по безопасност на храните (БАБХ). Инспекторите към Българската агенция по безопасност на храните извършваха засилените проверки по време на всички празнични дни, за да могат да гарантират на потребителите безопасността на празничната трапеза. Инспекторите са направили над 2800 проверки. По време на инспекциите са установени и насочени за унищожаване близо 4 тона храни от животински произход (основно заради изтекъл срок на годност или липса на документи за произход). Един обект е спрян от експлоатация.\r\nВ резултат на констатирани нарушения са издадени 48 предписания и са съставени 44 акта за установяване на административно нарушение. Най-честите нарушения, които инспекторите на БАБХ констатираха, са нерегламентирана продажба на храни (предимно от животински произход) и липса на  документи, доказващи произход и качество, предлагане на храни с изтекъл срок на годност, неспазване на условията и сроковете на съхранение, несъответствия по сградов фонд и оборудване в обектите, както и некоректни или нередовно водени записи документиращи действията на бизнесоператорите за гарантиране на безопасността на храните.\r\nЕдновременно с тези проверки БАБХ съвместно с МВР, НАП и други институции извърши 402 проверки. Междинните резултати показват, че до този момент са връчени 11 предписания и 22 Акта за установяване на административни нарушения. Спрени от реализация и насочени за унищожаване са над 16 тона храни от животински произход.", "date": "2018.01.04", "title": "Унищожени са близо 4 тона храни след проверки на БАБХ по време на празничните дни"}
{"url": "http://www.focus-news.net/news/2018/01/04/2473538/smolyan-udalzhena-e-vakantsiyata-v-detskata-gradina-v-selo-taran-do-8-yanuari.html", "text": "Удължена е ваканцията в детската градина в смолянското село Търън до понеделник, 8 януари. Това каза за Радио „Фокус“ – Смолян Ангел Добриков, главен експерт „Образование“ в Община Смолян. \"В края на декември в Общината е постъпило писмо от директора на Детска градина „Русалка“ – село Търън, с което се уведомява, че учебният процес ще бъде прекъснат от 28 декември до 5 януари, включително. Това означава, че децата ще бъдат на градина от понеделник - 8 януари\", добави Добриков. По думите му причината не е висока заболеваемост, а по-скоро фактът, че има кой да обгрижва децата в дните след ваканцията. В детското заведение ежедневно ходят около 30 деца.\r\n\"В останалите детски градини и училища в община Смолян няма намален брой на децата в дните след ваканцията\", каза Добриков и добави, че няма данни за повишена заболеваемост от грип и учебния процес протича нормално.\r\nНели ГЕРГЬОВСКА", "date": "2018.01.04", "title": "Смолян: Удължена е ваканцията в детската градина в село Търън до 8 януари"}
{"url": "http://www.focus-news.net/news/2018/01/04/2473539/dobrich-tri-saksii-s-kanabis-sa-izzeti-pri-proverka-na-chasten-imot-v-general-toshevo.html", "text": "Три саксии с канабис са иззети при проверка на частен имот в Генерал Тошево. Това съобщиха от ОДМВР - Добрич. Растенията са открити на 3 януари около 11.00 часа. Имотът е обитаван от 27-годишен мъж с инициали М.С. от град Русе и 37-годишен мъж с инициали И. А. от град Добрич. В хода на проверката са установени три броя саксии с растения с височина съответно 21 см, 16 см и 14 см. При извършения полеви тест растенията са реагирали на наркотичното вещество канабис. По случая е образувано досъдебно производство.", "date": "2018.01.04", "title": "Добрич: Три саксии с канабис са иззети при проверка на частен имот в Генерал Тошево"}
{"url": "http://www.focus-news.net/news/2018/01/04/2473540/reuters-vissh-amerikanski-voenen-predupredi-da-ne-se-sazdava-prekalena-nadezhda-sled-novogodishnoto-izyavlenie-na-severna-koreya.html", "text": "Главнокомандващият на американските военни в Южна Корея призова да не се създава прекалена надежда след новогодишното изявление на севернокорейския лидер Ким Чен-ун, в което той призова за възстановяване на диалога между Сеул и Пхенян, съобщава Reuters. В отговор, във вторник Южна Корея предложи провеждане на среща на високо равнище а в сряда бе отворена повторно една от директните горещи линии между двете страни. \r\n„Ние трябва да държим очакванията си на уместно ниво“, заяви главнокомандващият на американските войни в Южна Корея Винсент Брукс. Според позицията на главнокомандващия е много вероятно Пхенян да се опитва да създаде пропаст в отношенията между Вашингтон и Сеул, като и в американските връзки с Япония и Китай. \r\n„Не можем да игнорираме тази реалност“, отбеляза Брукс. От щаба на американската армия обаче отказаха да коментират позицията на генерала. : Цанко Цолов", "date": "2018.01.04", "title": "Reuters: Висш американски военен предупреди да не се създава прекалена надежда след новогодишното изявление на Северна Корея"}
{"url": "http://www.focus-news.net/news/2018/01/04/2473541/komisar-tencho-tenev-sdvr-na-28-dekemvri-imame-bum-na-registriranite-avtomobili-na-teritoriyata-na-sofiya-1465.html", "text": "На 28 декември имаме бум на регистрирани автомобили на територията на София – 1465 са регистрирани. Това каза началникът на Отдел „Пътна полиция“ към СДВР комисар Тенчо Тенев, предаде репортер на Агенция „Фокус“. „Голяма част от тях са нови автомобили, друга част са преселвани от други региони. Друга част са софийски автомобили, които се пререгистрират от един собственик на друг“, обясни той. „От доста години работим изключително добре със Столична Община. Благодарение на доброто сътрудничество с Йорданка Фандъкова бяха закупени газанализаторите“, посочи комисар Тенев. „Обещаха ни и стационарни камери, които да поставим на определени места“, допълни той.\r\nБиляна ИВАНОВА", "date": "2018.01.04", "title": "Комисар Тенчо Тенев, СДВР: На 28 декември имаме бум на регистрираните автомобили на територията на София – 1465"}
{"url": "http://www.focus-news.net/news/2018/01/04/2473542/kyustendil-30-000-leva-sa-zalozheni-v-byudzheta-na-obshtinata-za-rekultivatsiya-na-zakritoto-smetishte.html", "text": "30 000 лева са заложени в бюджета на Община Кюстендил за рекултивация на закритото сметище. Това съобщиха за Радио „Фокус” – Кюстендил от Дирекция „Финансово стопански дейности и бюджет” към Общината. Средствата са отделени за проект за рекултивация на сметището в землището на село Радловци. Общината отделя и 36 000 лева за регионалното депо за неопасни отпадъци в Дупница. Средствата за изработване на работен инвестиционен проект, авторски надзор и оценка за съответствие. 300 000 лева са определени за реконструкция на водопроводната мрежа за минерална вода в града, а 48 000 лева са за цялостна реконструкция на водовземните съоръжения за минерална вода от находище „Кюстендил“. Близо 229 000 лева се отделят за основен ремонт на фасадата на сградата на Община Кюстендил. Предвидени са средства в образователната и социална инфраструктура, както и за ремонт на пътища. Тази година се отделят пари за реконструкция на зоопарка, благоустрояване на траурните паркове и внедряване на географска информационна система.\r\nВенцеслав ИЛЧЕВ", "date": "2018.01.04", "title": "Кюстендил: 30 000 лева са заложени в бюджета на Общината за рекултивация на закритото сметище"}
{"url": "http://www.focus-news.net/news/2018/01/04/2473543/tsvetlin-yovchev-polat-nyama-sotsialna-rolya.html", "text": "Полът няма социална роля. Това каза за Агенция „Фокус“  Цветлин Йовчев, бивш министър на вътрешните работи в кабинета на Пламен Орешарски, във връзка с предложението на правителството Народното събрание да ратифицира Истанбулската конвенция, която дава дефиниция на понятието \"пол\" като \"социално изградени роли, поведения, дейности и характеристики, които определено общество смята за подходящи за жените и за мъжете\".  Йовчев отбеляза, че според базовите ценности на демокрацията, които са в основата и на българската Конституция, ние сме равни по права, задължения и отговорности в обществото независимо от расата, пола, религията, физиологичните си особености или политическите си убеждения. „В основата на демокрацията е социалното равенство, правото да бъдем третирани еднакво с останалите. Това означава, че социалните роли, които получаваме в обществото трябва да бъдат резултат само и единствено от нашите способности и усилия. Никой няма право да ни ограничи да заемем определена социална роля на основата на дискриминация“, заяви той.\r\nСпоред Йовчев определянето на пола като социална роля е безумна идея, която ще доведе до сериозни обществени колизии. „Това е и сериозно посегателство срещу хората и съществуващите обществени норми което няма да остане без последици“, коментира той.  По думите му, ако приемем този текст на Истанбулската конвенция, ще започне натиск върху институциите да приемат, че всеки има право да се самоопредели като мъж или жена и ако сме приели, че полът е социална роля, а не биологична особеност, то няма да има аргументи против това. \r\n„Опитите всичко това да се представи, като защита на човешките права и възпитаване на толерантност са брутални, нагли и толкова несръчни, че е чак дразнещо.  Все пак правата на личността свършват там, където започват правата на другите“, коментира той.", "date": "2018.01.04", "title": "Цветлин Йовчев: Полът няма социална роля"}
{"url": "http://www.focus-news.net/news/2018/01/04/2473544/komisar-tencho-tenev-sdvr-dobroto-vzaimodeystvie-mezhdu-nas-i-stolichna-se-izrazyava-v-tsifri-pochti-napolovina-sa-namaleli-zaginalite-na-patya.html", "text": "Доброто взаимодействие между „Пътна полиция“ и Столична Община се изразява и в цифри. През 2015 година имаме 62-ма загинали на пътя, а в края на миналата година - 37. Намалели са почти наполовина. Това каза началникът на Отдел „Пътна полиция“ към СДВР комисар Тенчо Тенев, предаде репортер на Агенция „Фокус“. „Може би ще се окаже, че сме най-големия град в страната, а процентно с най-малко загинали на глава на населението“, коментира той. „Това е доста добре за София и означава, че имаме добро стиковане между общината и „Пътна полиция“ по отношение на организация на движението и на всичко останало, от което зависи безопасността и по-малкото катастрофи“, заяви комисар Тенев.\r\nБиляна ИВАНОВА", "date": "2018.01.04", "title": "Комисар Тенчо Тенев, СДВР: Доброто взаимодействие между нас и Столична се изразява в цифри, почти наполовина са намалели загиналите на пътя"}
{"url": "http://www.focus-news.net/news/2018/01/04/2473545/pregled-na-mezhdunarodnite-novini-do-13-chasa-agentsiya-fokus.html", "text": "Главнокомандващият на американските военни в Южна Корея призова да не се създава прекалена надежда след новогодишното изявление на севернокорейския лидер Ким Чен-ун, в което той призова за възстановяване на диалога между Сеул и Пхенян. В отговор, във вторник Южна Корея предложи провеждане на среща на високо равнище а в сряда бе отворена повторно една от директните горещи линии между двете страни. \r\n„Ние трябва да държим очакванията си на уместно ниво“, заяви главнокомандващият на американските войни в Южна Корея Винсент Брукс. Според позицията на главнокомандващия е много вероятно Пхенян да се опитва да създаде пропаст в отношенията между Вашингтон и Сеул, като и в американските връзки с Япония и Китай. \r\n„Не можем да игнорираме тази реалност“, отбеляза Брукс. От щаба на американската армия обаче отказаха да коментират позицията на генерала. \r\n*** Русия предупреди САЩ да не се месят във вътрешните дела на Иран, според заместник външния министър на страната Сергей Рябков. Според дипломата, САЩ имат намерение да използват ситуацията в Иран за да подкопаят основите на иранското ядрено споразумение и доведат до последващото му изменение. Рябков също така подчерта, че вътрешните процеси в Иран нямат общо с функциите на Съвета за сигурност на ООН, посочени в неговия устав. Думите му са направени след като по-рано тази седмица американският постоянен представител в ООН Ники Хейли призова Организацията да проведе извънредно заседание относно случващото се в Иран. Президентът на САЩ Доналд Тръмп изрази неколкократно подкрепата си за иранските протестиращи, факт, който Техеран определи като американска намеса във вътрешните работи на страната. \r\n*** Около обяд местно време в Мадрид започна изслушването на Ориол Хункерес, бившият вицепредседател на каталунския Женералитет. Съдът трябва да изслуша обвиненията и защитата на Хункерес и реши дали да го остави в ареста. Хункерес бе задържан след опита на Каталуния да се отдели от Испания, направен в края на октомври. Действията на местните власти доведоха до намесата на правителството в Мадрид, което преустанови автономните права на областта, разпусна парламента и свика предсрочни избори, които се проведоха на 21 декември. \r\n*** Иранският постоянен представител в ООН е внесъл официална жалба срещу САЩ, в която е заявено, че Вашингтон подстрекава протестите в страната, според местни медии.\r\n„Властите в САЩ продължават да нарушават всички принципи на международното право, регулиращи междудържавните отношения“, се казва в текста на документа. Освен това, „американската администрация, оглавявана от Доналд Тръмп се меси безсрамно във вътрешните дела на Иран, което вмешателство се изразява в поддръжка на протестните акции, които ескалираха във вандализъм“. \r\nСпоред иранския дипломат, изявленията на американския президент и неговия заместник са подтикнали иранците към подривни и провокативни действия. \r\n*** Турското външно министерство осъди в четвъртък решението на махнатънския съд да признае за виновен турския банкер Хакан Атила.\r\nСъгласно разпространената информация, решението е „безпрецедентна“ намеса в турските вътрешни работи. Анкара също така очаква решението да бъде коригирано, се казва още в съобщението. \r\nМехмет Хакан Атила бе осъден от 12-членно жури по обвинение, че е оказал съдействие на Иран да избегне някои от американските санкции. Други от обвиненията включват също така банкови измами. Бившият заместник-изпълнителен директор и действащ служител на банката бе признат за невинен само по едно то шестте обвинения – пране на пари.  \r\n*** От руското министерство на отбраната съобщиха, че двама военнослужещи са загинали след като групировка, определена като бунтовническа, е извършила артилерийски обстрел срещу руската база в Хмеймим, Сирия. Нападението е извършено на 31 декември, но за него се съобщава в четвъртък, четвърти януари. От министерството обаче опровергаха по-ранната информация, появила се в някои медии, според която седем бойни самолета са били унищожени. Според ведомството, руският контингент в Сирия се намира в бойна готовност и ще продължи да изпълнява поставените ѝ задачи. \r\n*** Военните на Южна Корея не регистрират признаци за подготовка в  Северна Корея на скорошни ракетни изпитания, но не изключват възможността за провокационни действия от страна на Пхенян. Така те коментираха заявлението на постоянния представител на САЩ в ООН Ники Хейли за това, че Северна Корея може в скоро време да проведе ново ракетно изпитание.\r\n„Не е регистрирана активност, на  чиято основа да може да се предполага, че Северна Корея подготвя ракетна провокация в близко време“, съобщи представителя на обединения комитет на началник-щабовете на Южна Корея Но Че-чон. Той същевременно не изключи, че „ракетните или ядрените провокации на Северна Корея, могат да се осъществят по всяко време“. \r\n„Южна Корея при взаимодействие със САЩ постоянно следи ситуацията“, допълни той.\r\n***  Върховният представител на Европейския съюз по въпросите на външните работи и политиката на сигурност Федерика Могерини заяви, че ЕС ще оцелее след излизането на Великобритания от него и ще остане силен.\r\n„Мнозина вярваха, че референдумът във Великобритания за излизането от ЕС ще бъде началото на края за Съюза“, заяви Могерини. „ЕС не само, че ще оцелее, но и ще се задълбочи“, допълни тя. \r\n„Светът се нуждае от това той да остане силен и именно това ще направим“, смята Могерини. \r\n***", "date": "2018.01.04", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/01/04/2473546/istorikat-prof-plamen-pavlov-izklyuchitelno-vazhna-za-osvobozhdenieto-na-sofiya-e-podkrepata-okazana-na-ruskite-chasti-ot-mestnoto-naselenie.html", "text": "Изключително важна за освобождението на София е подкрепата, оказана на руските части от местното население. Това коментира в дневния блок на Радио „Фокус“ историкът проф. Пламен Павлов по повод 140-та годишнина от освобождението на днешната ни столица, което отбелязваме на 4 януари.\r\n„Самият ген. Груко, както знаем, казва, че без помощта на българите, на местното население, което впряга воловете си и изнася оръдията, изнася ранени, руският успех би бил немислим. Във всеки случай, трябва да помним това, защото оценката дава самият ген. Гурко, който е много образован офицер, един обективен човек. Тук действат и доброволци, също местни - българи, организирани в чети. Така че, Руската армия успява в крайна сметка, в неимоверни условия, да преодолее Балкана и да напредне в Софийското поле“, коментира още историкът. \r\nСпоред проф. Пламен Павлов това е изключителен шок за турското командаване, което не е очаквало подобен развой на събитията.", "date": "2018.01.04", "title": "Историкът проф. Пламен Павлов: Изключително важна за освобождението на София е подкрепата, оказана на руските части от местното население"}
{"url": "http://www.focus-news.net/news/2018/01/04/2473547/georgi-ikonomov-kmet-na-obshtina-bansko-nastoyavam-za-zabrana-na-avtomobilite-v-natsionalen-park-pirin-oshte-ot-2013-godina.html", "text": "Кметът на Банско настоява за забрана на автомобилите в Национален парк „Пирин” още от 2013 година. Това съобщиха от пресцентъра на Община Банско. Във връзка със заявената позиция от министъра на околната среда и водите Нено Димов по време на директния брифинг във фейсбук страницата на МОСВ, както и в отговор на обвиненията на някои екологични организации в България, кметът на Банско Георги Икономов направи следното заявление:\r\n„Винаги съм твърдял, че основен замърсител на околната среда в Национален парк „Пирин“ са автомобилите, чийто достъп в планината е свободен. През всичките тези години, в които казусът за промяна на Плана за управление на парка се обсъждаше, моята теза винаги е била и е, че този достъп трябва да бъде ограничен. Това е правилното решение, това е истинският екологичен подход, а не измислените съображения на група хора, нарекли сами себе си „еколози“. Затова не мога да не бъда удовлетворен, че министър Нено Димов също застава зад тази моя идея. Защото, повтарям, истинските замърсители на околната среда са автомобилите! Факт, който услужливо се пренебрегва, за да излизат на преден план лъжите и инсинуациите на тъй наречените „спасители“ на парк „Пирин“. Предприемането на стъпки в тази посока са наложителни и те трябва да бъдат направени!\r\nТериторията на Пирин е изключително държавна собственост и правомощията на местната власт да регулира и ограничава присъствието на автомобили в планината, са минимални. Още от 2013 година настоявам и търся начини това да се случи. Много са посоките, в които може да се работи, но изграждането на паралелна инфраструктура, какъвто е кабинковия лифт, е задължително. Това ще даде възможност за достъп до планината по един алтернативен и щадящ начин. За втора година се опитваме да ограничаваме движението на автомобилите в парк “Пирин” през летните ваканционни месеци. Предстои монтирането на камера, оборудвана с брояч на преминаващите МПС. Устройството ще даде възможност да придобием реална представа за размера на замърсяването от отделяните автомобилни газове”.", "date": "2018.01.04", "title": "Георги Икономов, кмет на Община Банско: Настоявам за забрана на автомобилите в Национален парк „Пирин” още от 2013 година"}
{"url": "http://www.focus-news.net/news/2018/01/04/2473548/komisar-tencho-tenev-sdvr-pri-konstatirane-na-stoynosti-na-zamarsyavane-nad-dopustimite-starite-avtomobili-shte-badat-spirani-ot-dvizhenie.html", "text": "Целенасочено ще спираме стари автомобили, които се движат по улиците на София. Ще правим техническа проверка. Това каза началникът на Отдел „Пътна полиция“ към СДВР комисар Тенчо Тенев, предаде репортер на Агенция „Фокус“. „Когато се констатират стойности над допустимите, ще бъде съставен акт на водача и автомобилът се спира от движение, докато не оправи автомобила, няма да бъде пускан“, посочи той. „На първо време газанализаторите са 7, в КАТ имаме 10 канала. 1 газанализатор ще обслужва 2 канала, а другите два са мобилни и ще се поставят в патрулни автомобили“, обясни комисар Тенев.\r\nБиляна ИВАНОВА", "date": "2018.01.04", "title": "Комисар Тенчо Тенев, СДВР: При констатиране на стойности на замърсяване над допустимите старите автомобили ще бъдат спирани от движение"}
{"url": "http://www.focus-news.net/news/2018/01/04/2473549/ruskiyat-poslanik-anatoliy-makarov-neka-vechno-zhivee-rusko-balgarskoto-priyatelstvo.html", "text": "Нека вечно живее руско-българското приятелство. Това каза в приветственото си слово извънредният и пълномощен посланик на Руската Федерация в България Н. пр. Анатолий Макаров по повод 140-годишнината от Освобождението на София от турско робство, предаде репортер на Агенция „Фокус“. „За мен е голяма чест да представям Русия на днешните тържества, посветени на 140-годишнината от Освобождението на град София от османското иго. Събитията от преди 140 години не са били подарък, а заслуга – резултат от дълга и кръвопролитна борба за свобода, за правото на България сама да определя своята съдба. Тази борба не би била възможна както без българските будители и опълченци, така и без самоотвержените руски войни, поставили на карта най-скъпото си – живота си заради бъдещето на братския български народ“, заяви Макаров. По думите му днес понякога може да се чуе, че не бива да се живее с миналото, че е крайно време да се зареже благодарността към руските освободители и да се премине към новите идеали. „Но какво би представлявала съвременна България, ако не бяха решителните действия на император Александър II? Нали въпреки масовите настроения в полза на поробените славянски народи, ходили из Европа през 17-те години на 19 век, само руската империя намира смелостта да провъзгласи открита война срещу Османската империя. Тази война е била благородна и съзидателна, а победата в нея е станала наша обща“, допълни той. Според него да помним подвига на нашите предци не означава да живеем с миналото. „Това означава да бъдем благодарни потомци, достойни за свободата и щастието, извоювани с цената на многохилядни жертви. Нека да бъдем грижливи към нашата обща история, скъпи приятели. Нека всяка година пред този монумент се събират хора, за да почетат паметта на загиналите войници. Нека вечно живее руско-българското приятелство“, каза още Анатолий Макаров.\r\nЛюба АЛЕКСИЕВА", "date": "2018.01.04", "title": "Руският посланик Анатолий Макаров: Нека вечно живее руско-българското приятелство"}
{"url": "http://www.focus-news.net/news/2018/01/04/2473550/burgas-rayonna-prokuratura-vnese-v-sada-iskane-za-zadarzhane-pod-strazha-na-mazh-udaril-politsay-v-litseto-s-keremida.html", "text": "Районна прокуратура – Бургас внесе в съда искане за определяне на мярка за неотклонение „задържане под стража“ спрямо Митко Ш. на (29 г., от Бургас). Той е обвинен за това, че на 25 декември 2017 г., около 15.30 ч. в кв. „Горно Езерово“ в града, на обществено място, извършил непристойни действия, грубо нарушаващи обществения ред и изразяващи явно неуважение към обществото, които по своето съдържание се отличават с изключителен цинизъм и дързост и са съпроводени със съпротива срещу орган на власт – полицейски служители, изпълняващи задълженията си  по опазване на обществения ред като се държал агресивно, крещял, отправял обидни думи и изрази, блъскал, хвърлял камъни , дървета, парчета тухли и керемиди срещу полицаите, като деянието е извършено  при условията на опасен рецидив. Това съобщиха от Апелативна прокуратура-Бургасургас. Митко Ш. е обвинен и за това че на същата дата и час  в двора на къща, в кв. Горно Езерово, при условията на съвкупност с горепосоченото деяние, е причинил лека телесна повреда, изразяваща се във фрактура на носни костици, на полицейски служител, по време на изпълнение на службата му, чрез нанасяне на удар в лицето му с керемида.\r\nМитко Ш. е обвинен и за това, че на същата дата, място и време, при условията на съвкупност с предходните деяния, повредил чужди движими вещи -  полицейски лек автомобил „Опел“, чрез хвърляне на керемиди и камъни по него и нанесъл щети на обща стойност 550 лв. – престъпление по чл.216, ал.1, вр. чл.23, ал.1 от НК.\r\nРайонен съд – Бургас е насрочил заседанието си за 04.01.2018г. от 15.00 ч.", "date": "2018.01.04", "title": "Бургас: Районна прокуратура внесе в съда искане за задържане под стража на мъж, ударил полицай в лицето с керемида"}
{"url": "http://www.focus-news.net/news/2018/01/04/2473551/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус” - Пловдив днес ще почетем фамилия Ботеви, по повод 170 години от рождението на българския революционер, поет и публицист Христо Ботев. Ще говорим за неговото семейство и братята му, както и за възгледите му и посланията, които ни е оставил. За всичко това ще ни разкаже Ася Николова, директор на Националния музей „Христо Ботев” в Калофер.\r\nВсяка година на 6 януари – Богоявление, Православната църква благославя Българската армия и отслужва водосвет на бойните ѝ знамена. Традицията „Водосвет на бойните знамена“ отново е възстановена у нас през 1993 г. след настъпилите демократични промени. Кога за първи път е бил отслужен водосвет на български бойни знамена ще ни разкаже военният историк доц. д-р Петър Ненков.\r\nВ края на предаването ще ви разкажем как в Пловдив днес почетоха военните кореспонденти, които са отразявали събитията от Руско-турската освободителна  война. Преди повече от година в града бе поставен паметен знак на военните кореспонденти, където днес се извърши поклонението.\r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Водещ на предаването е Цветана Тончева.", "date": "2018.01.04", "title": "Акценти в предаването „Със славната 2-ра Тракийска дивизия – За честта на България“ по Радио „Фокус”- Пловдив"}
{"url": "http://www.focus-news.net/news/2018/01/04/2473552/vsichki-patsienti-nastaneni-vav-vma-sled-katastrofite-kray-s-mikre-veche-sa-bez-opasnost-za-zhivota.html", "text": "Всички пациенти, настанени за лечение във Военномедицинска академия (ВМА) след пътно-транспортните произшествия, станали край с. Микре в края на миналата година, вече са без опасност за живота. Това съобщиха от пресцентъра на ВМА. \r\nОбщо четирима души – трима, пострадали тежко при инцидента на 17 ноември 2017 г. край с. Микре, и една жена - пострадала в катастрофа на следващия ден в близост до с. Сопот, бяха транспортирани във ВМА от болницата в Ловеч.\r\nОт вчера най-тежко пострадалата жена (66 г.) вече диша самостоятелно и на практика вече няма опасност за живота й. Тя постъпва в болницата с много тежки травми – на лицевия череп и на таза, претърпява няколко операции, като в момента състоянието й е стабилно. Предстои следващата седмица да бъде изведена от реанимация и преместена в Клиниката по травматология, където да продължи рехабилитацията й.\r\nВ Клиниката по травматология е и друга от пострадалите – 56-годишна жена, за която също се грижат рехабилитаторите. 74-годишният мъж, който бе приет с фрактура на таза, вече е изписан. \r\n40-годишната жена, пострадала в катастрофа на 18 ноември 2017 г. край с. Сопот, също вече е без опасност за живота. Те беше транспортирана във ВМА с много тежка съчетана травма - черепно-мозъчна травма, травма на таза, фрактура на черепа, фрактура на мандибулата, много тежка гръдна травма. Преминава през редица операции, състоянието й е стабилно и в момента е настанена в Клиниката по травматология.", "date": "2018.01.04", "title": "Всички пациенти, настанени във ВМА след катастрофите край с. Микре, вече са без опасност за живота"}
{"url": "http://www.focus-news.net/news/2018/01/04/2473553/pazardzhik-ritualat-po-izvazhdane-na-bogoyavlenskiya-krast-v-peshtera-shte-se-provede-v-ezeroto-na-gradskiya-park-na-6-yanuari.html", "text": "В града традиционният Богоявленски водосвет с хвърляне на Божия кръст във водите ще се извърши от 11.30 часа на езерото в градския парк. Това съобщиха за Радио „Фокус“ – Пазарджик от Община Пещера. На Йордановден в града ще бъдат отбелязани и 170 години от рождението на Христо Ботев. По този повод Общината организира поднасяне на венци и цветя на паметника на Ботев от 11.00 часа.", "date": "2018.01.04", "title": "Пазарджик: Ритуалът по изваждане на Богоявленския кръст в Пещера ще се проведе в езерото на градския парк на 6 януари"}
{"url": "http://www.focus-news.net/news/2018/01/04/2473554/pernik-deputatat-ot-gerb-d-r-aleksandar-aleksandrov-organizira-priemen-den-v-obshtina-breznik.html", "text": "Народният представител от ГЕРБ-Перник д-р Александър Александров организира приемен ден за жителите на Брезник и населените места в общината. Това съобщиха от пресцентъра на партията. Приемната ще се проведе от 12.30 ч. на 9 януари (вторник) в читалище „Просвещение 1870“-гр. Брезник.\r\nЗаписвания и информация – на телефон 0884 800 530.", "date": "2018.01.04", "title": "Перник: Депутатът от ГЕРБ д-р Александър Александров организира приемен ден в община Брезник"}
{"url": "http://www.focus-news.net/news/2018/01/04/2473555/mariyana-marinova-rimsofiya-za-chuzhdite-turisti-koito-ne-sa-zhiveli-po-vreme-na-sotsializma-nay-golyam-interes-predstavlyava-sotsialisticheskata-arhitektura-v-sofiya.html", "text": "За чуждите туристи, които не са живели по време на социализма, най-голям интерес представлява социалистическата архитектура в София. Това каза Марияна Маринова – завеждащ научна, експозиционна и фондова дейност в Регионалния исторически музей в София, в интервю за Агенция „Фокус“ по повод честването на 140 години от освобождението на града по време на Руско-турската война и най-предпочитаните от туристите места.\r\n„Това са най-вече хора, които живеят на запад и не са минали през този етап от развитието на човечеството, и за тях центъра на София като архитектура представлява голям интерес. Иначе възможностите пред туристите в София са много и разнообразни – има стари сгради, които са паметници на културата и които будят възхищение у всички, разхождащи се по софийските улици. Това са и обществени, и частни постройки. А разходката особено в центъра на града – с неговото сърце, винаги е много приятна“, каза още тя.\r\nМаринова уточни, че изборът на маршрути може да бъде разнообразен. „Това, което привлича всички любители на археологията, са останките от подземното ниво на базиликата „Св. София“, както и новооткритите останки от римската епоха и по-късни периоди – срещу днешния ЦУМ и Ларгото. Това станаха едни прекрасни пространства, които се използват не само за преминаване на хората, но станаха и център на културни събития. В София има много музеи и аз бих препоръчала и нашия – музея за история на града, който е най-новият и за наша радост се ползва с голяма популярност. Един от възможните маршрути е да се посети и планината Витоша, за да видят София от високо“, каза тя и коментира, че според своите предпочитания хората могат да се ориентират в различни посоки. \r\nТя разказа, че на днешния ден преди 140 години руските войски стъпват в София по днешната ул. „Московска“, която носи името си поради факта, че навлизайки в града от изток, те минават по нея и достигат до тогавашния най-голям храм – „Св. Неделя“. „Това е една от първите наименувани улици в столицата след Освобождението. А как е изглеждал градът? Преди Освобождението София вече е един не така блестящ град, какъвто е бил в предишни епохи. Имало е централна улица с чаршия, където са били разположени занаятчийските дюкяни, които едновременно са били и магазини. Като различните видови дейности са били разположени на различните улици и са давали имената или на чаршията, или на квартала. Така че София не е бил особено бляскав град“, обясни Маринова.\r\nЦветилена СИМЕОНОВА", "date": "2018.01.04", "title": "Марияна Маринова, РИМ–София: За чуждите туристи, които не са живели по време на социализма, най-голям интерес представлява социалистическата архитектура в София"}
{"url": "http://www.focus-news.net/news/2018/01/04/2473556/veliko-tarnovo-nad-65-mln-leva-e-byudzhetnata-ramka-na-obshtinata-za-2018-godina.html", "text": "65 403 836 лева е бюджетната рамка на Община Велико Търново за 2018 година. Това съобщи Снежана Данева – Иванова, зам.-кмет на Община Велико Търново, по време на общественото обсъждане на бюджета за тази година, предаде репортер на Радио „Фокус“ – Велико Търново. Тя посочи, че делегираните от държавата дейности са в размер на 36 774 051 лева, а местните дофинансирани дейности – 28 629 785 лева. Взаимоотношенията с централния бюджет са в размер на 40 438 446 лева, като в това число освен общата допълваща субсидия от 36 731 346 лева, влизат трансферите за местни дейности от 2 112 400 лева и целевата субсидия за капиталови разходи от 1 594 700 лева. Снежана Данева – Иванова подчерта, че проектът за бюджет е разработен в съответствие с бюджетната прогноза, която е приета с решение на Великотърновски общински съвет  през септември месец 2017 година, и с решенията на МС за оформяне на натуралните показатели. „С тези нормативни документи са осигурени средства за заплати, минимално кадрово осигуряване на всички функции, които са оформени в бюджета. В разходната част за бюджет 2018 година е предвидено това увеличение, което влиза в сила с решение на Министерски съвет за определяне на нов размер за минималната работна заплата от 460 на 510 лева. Направени са разчети за компенсиране на работещите, които са на такава заплата. Относно местните и дофинансирани разходи сме се старали да залагаме намаляване на неразплатените разходи, тъй като това е показател, който се наблюдава от Министерство на финансите. С цел спазване на закона за публични финанси в предстоящата бюджетна година не се предвижда увеличение на новите поети ангажименти за разходи, както и намаляването на поети такива с изпреварващи темпове“, посочи Снежана Данева – Иванова.\r\nНадежда КРЪСТЕВА", "date": "2018.01.04", "title": "Велико Търново: Над 65 млн. лева е бюджетната рамка на Общината за 2018 година"}
{"url": "http://www.focus-news.net/news/2018/01/04/2473557/washington-post-turtsiya-nareche-amerikanskiya-sadeben-protses-sreshtu-mehmet-atila-yuridicheski-pozor.html", "text": "Анкара разкритикува присъдата на турския банкер Мехмет Хакан Атила, който бе признат за виновен по обвинение в оказване на помощ за заобикаляне на американските санкции от страна на Иран, пише американското издание Washington Post. Ден след като в сряда манхатънски съд издаде присъдата, вицепремиерът на Турция Бекир Боздаг написа в социалната мрежа „Туитър“, че процесът е бил „политическа конспирация“ и „няма юридическа стойност за Турция“. Процесът срещу Атила, който включваше предположения за корупция на високо официално равнище в Турция, помрачи отношенията между Анкара и Вашингтон, пише вестника. Според Боздаг, „Турция е напълно суверенна и независима страна“ и „друга държава няма право да съди турските институции“. \r\nСред обвиненията срещу Атила могат да се видят конспирация и измами, извършени главно по време на неговите визита в САЩ. Той бе признат за виновен по общо пет от шест обвинения, като съдът свали обвинението за пране на пари. \r\nТурското външно министерство също осъди решението на съда, като определени като фалшиви събраните срещу Атила доказателства. Присъдата бе издадена главно след самопризнанията на друг обвиняем по същото дело – Раза Зараб, търговец на злато, който е разкрил, че е организирал схема, позволяваща на Иран да продава нефт и газ срещу злато, което в разрез с наложените срещу страната санкции. Според самопризнанията на Зараб, той е платил над 50 милиона долара като подкупи на турския финансов министър през 2012 г. за да помогне в осъществяването на плана. Съгласно дадената от търговеца информация, президентът на страната Реджеп Тайип Ердоган е бил уведомен за схемата. От своя страна държавният глава на Турция определи процеса като конспирация срещу страната му.   : Цанко Цолов", "date": "2018.01.04", "title": "Washington Post: Турция нарече американския съдебен процес срещу Мехмет Атила „юридически позор“"}
{"url": "http://www.focus-news.net/news/2018/01/04/2473558/kyustendil-s-vodosvet-rituali-s-kukeri-i-spasyavane-na-bogoyavlenskiya-krast-v-dupnitsa-shte-bade-otbelyazan-yordanovden-na-6-yanuari.html", "text": "За поредна година Община Дупница и сдружение „Патриоти” организират ритуала по спасяването на Богоявленския кръст на 6 януари. Това каза пред Радио „Фокус” – Кюстендил отец Георги Паликарски, архиерейски наместник на Дупнишка духовна околия. По думите му това вече е традиция. На 6 януари от 9.30 часа на Наков мост ще започне програмата, включваща водосвет, ритуали с кукери, гайдари и фолклорни състави. За четвърта поредна година събраните парични средства от Йордановден ще бъдат дадени за благотворителност. Това е поредната инициатива на младежите от „Патриоти - Дупница“. Този път, средствата ще бъдат за Йоана Ковачева от село Сапарево. Момичето учи в Гимназия „Христо Ботев“ в Дупница и е бивш състезател в белите спортове. То се нуждае от средства за рехабилитация.\r\nВенцеслав ИЛЧЕВ", "date": "2018.01.04", "title": "Кюстендил: С водосвет, ритуали с кукери и спасяване на Богоявленския кръст в Дупница ще бъде отбелязан Йордановден на 6 януари"}
{"url": "http://www.focus-news.net/news/2018/01/04/2473559/aa-istoricheska-balgarska-tsarkva-v-istanbul-shte-otvori-otnovo-vrati-v-nedelya.html", "text": "120-годишна българска църква в Истанбул ще отвори отново врати в неделя, седми януари, след приключването на работите по ремонта на сградата, съобщава Анадолската агенция. Православната църква „Св. Стефан“ е разположена в истанбулския квартал Балат, като на церемонията по откриването ѝ ще присъстват турският президент Реджеп Тайип Ердоган и българският премиер Бойко Борисов. \r\nХрамът бе обект на продължила седем години реставрация, финансирана от българските власти и истанбулската община. \r\nЦърквата е построена от желязо през 1898 г. след като по-ранната дървена сграда изгаря при пожар.  : Цанко Цолов", "date": "2018.01.04", "title": "АА: Историческа българска църква в Истанбул ще отвори отново врати в неделя"}
{"url": "http://www.focus-news.net/news/2018/01/04/2473560/georgi-ikonomov-kmet-na-obshtina-bansko-nay-golemiyat-ni-uspeh-prez-2017-g-e-reshenieto-na-pravitelstvoto-za-promyana-na-plana-za-upravlenie-na-natsionalen-park-pirin.html", "text": "Най-големият ни успех през 2017 г. е решението на правителството от последните дни на годината за промяна на Плана за управление на Национален парк „Пирин“. Това каза за Радио „Фокус“ - Пирин кметът на Община Банско Георги Икономов. По думите му това ще даде възможност за развитие на ски зоната в близките две - три години занапред. „Това е и първата стъпка, с която правителството казва, че зимният туризъм е приоритет за цяла България. Това е едно изключително важно събитие, което се случи за общината, след близо осем години, през които заявяваме нашето желание това нещо да бъде факт“, каза Икономов. Той подчерта, че другото изключително важно за 2017 година е Водният цикъл, който е бил изключително труден на територията на града, но вече е приключил. „Вече имаме Акт 16 и пречиствателната станция също работи от няколко месеца. Улиците са възстановени, един тежък проект вече е зад гърба ни. Това са двете важни неща, а останалите неща са просто рутинни, които се случват постоянно“, каза Икономов.\r\nЛора КАЛЧЕВА", "date": "2018.01.04", "title": "Георги Икономов, кмет на Община Банско: Най-големият ни успех през 2017 г. е решението на правителството за промяна на Плана за управление на Национален парк „Пирин“"}
{"url": "http://www.focus-news.net/news/2018/01/04/2473561/emsc-zemetresenie-s-magnitud-ot-5-po-skalata-na-rihter-e-registrirano-v-cherna-gora.html", "text": "Земетресение с магнитуд от 5 по скалата на Рихтер е регистрирано в Черна Гора малко преди 11:00 часа местно време, съобщава Европейският средиземноморски сеизмологичен център. Епицентърът му се е намирал на около 60 километра от столицата Подгорица и недалеч от границата с Косово, където трусът също е бил усетен, според данни на очевидци. Към момента няма данни за загинали или нанесени щети. : Цанко Цолов", "date": "2018.01.04", "title": "EMSC: Земетресение с магнитуд от 5 по скалата на Рихтер е регистрирано в Черна Гора"}
{"url": "http://www.focus-news.net/news/2018/01/04/2473562/sofiya-izdirva-se-shofyorat-ubil-55-godishna-zhena-na-okolovrastniya-pat-v-rayona-na-zhk-lyulin.html", "text": "Предприети са действия за установяване на участник в пътен инцидент, при който е била ударена и на място е загинала жена. Това съобщиха от пресцентъра на МВР. Сигнал за случилото се на околовръстния път към ж.к. „Люлин“ е получен в столичната полиция към 5.40 часа. Към мястото на инцидента е насочен патрул, който открил между мантинелите тялото на 55-годишна жена. На мястото е извършен оглед, установява се пътното превозно средство, издирва се шофиралия го водач.", "date": "2018.01.04", "title": "София: Издирва се шофьорът, убил 55-годишна жена на околовръстния път в района на ж.к. \"Люлин\""}
{"url": "http://www.focus-news.net/news/2018/01/04/2473563/varna-obshtina-beloslav-organizira-ritual-za-vadene-na-bogoyavlenskiya-krast-za-yordanovden.html", "text": "Община Белослав организира ритуал за вадене на Богоявленския кръст за Йордановден. Това съобщиха за Радио „Фокус“ – Варна от Общината. По традиция празникът ще започне с литургия в храм „Св. вмчк Димитър Солунски“ в Белослав от 8.30 часа на 6 януари. От 10.30 часа от храма ще тръгне литийно шествие до пристана на южен бряг на ферибот „Д. Ватев“, където в 11.00 часа ще се осъществи Великия Богоявленски водосвет и изваждането на кръста. Православните християни, които желаят да участват при изваждането на Богоявленския кръст след водосвета, трябва да заявят своето участие в храма най-късно до 5 януари. Организаторите са предвидили награди и топли напитки за участниците. \r\nМарияна ВАЛЕНТИНОВА", "date": "2018.01.04", "title": "Варна: Община Белослав организира ритуал за вадене на Богоявленския кръст за Йордановден"}
{"url": "http://www.focus-news.net/news/2018/01/04/2473564/sofiya-peshehodkata-postradala-v-kv-orlandovtsi-e-blasnata-ot-taksimetrov-shofyor-izbyagal-ot-myastoto-na-proizshestvieto.html", "text": "При инцидент, станал около 06.45 часа в индустриалната част на кв. „Орландовци“ в София, шофьор на таксиметров автомобил е блъснал пешеходка и е напуснал мястото на произшествието. Това съобщиха от пресцентъра на МВР. На пострадалата, която е с фрактура, е оказана медицинска помощ. След сигнала за случая, автомобилът е установен, предприети са действия за изясняване на случая, образувано е досъдебно производство.", "date": "2018.01.04", "title": "София: Пешеходката, пострадала в кв. „Орландовци“, е блъсната от  таксиметров шофьор, избягал от мястото на произшествието"}
{"url": "http://www.focus-news.net/news/2018/01/04/2473565/zam-kmetat-na-sofiya-todor-chobanov-nashata-sofiya-balgarskata-stolitsa-raste-no-ne-staree.html", "text": "Нашата София – българската столица расте, но не старее. Това каза в приветственото си слово зам.-кметът на София д-р Тодор Чобанов по повод 140-годишнината от Освобождението на София от турско робство, предаде репортер на Агенция „Фокус“. „Преживяла е своите възходи и падения, съхранявайки неотклонно завета на мъдростта, помнейки и пренасяйки във времето своята славна история, своите вечни ценности, мечтите и въжделенията на своите хора. На днешната дата историята е отредила да отбелязваме един от най-прекрасните моменти – денят на свободата на София. 5 века София прекара в оковите на чуждата власт „под игото“, както го нарече Вазов, но то беше мрачно иго, което въпреки гъстия си нрав не достигаше душата на града, защото не е възможно да оковеш духа на мъдростта“, заяви Чобанов. По думите му през зимата на 1877 г. османските отряди отстъпват в безпорядък, активно подпомагани от стотици българи, частите на западния отряд на ген. Гурко успяват да преминат проходите на Стара планина в условията на невероятно тежка зима. „Както казва той: „Вероятно нямаше да преминем Балкана, ако не бяха тези мълчаливи и силни българи, донесли ни хляб и топла храна. Запрегнаха своите волове към оръдията и така тръгнаха първи да прокарат пътя през преспите и чудовищния студ“. Цената на този героизъм е висока. Освободителите са посрещнати с огромен ентусиазъм по древната ни традиция с хляб и сол“, заяви зам.-кметът на столицата. „София прегръща свободата, мъдростта хвърля бремето на оковите, днес вече 140 години е ден, в който София свежда дълбоко глава пред героите, извоювали с кръвта си нейната свобода с цената на своите страдания и саможертва. Свежда глава пред знайните и незнайни руски, белоруски, украински, грузински, финландски, румънски войни и славните български опълченци. Устремена към своето бъдеще, подредила се с другите европейски народи, както учеше Апостола, София помни. Да пребъде свободата, да живее България“, каза още д-р Тодор Чобанов.\r\nЛюба АЛЕКСИЕВА", "date": "2018.01.04", "title": "Зам.-кметът на София Тодор Чобанов: Нашата София – българската столица расте, но не старее"}
{"url": "http://www.focus-news.net/news/2018/01/04/2473566/aa-govoritelyat-na-turskiya-prezident-opredeli-sluchaya-na-osadeniya-v-sasht-turski-banker-kato-skandalen.html", "text": "Говорителят на турския президент Ибрахим Калин също разкритикува решението на американски съд да признае за виновен турски банкер по обвинение, че е оказал помощ за заобикаляне на американските санкции от страната на Иран, съобщава Анадолската агенция. Калин заяви, че това е „скандално решение по скандален случай“. Освен това е „ясно, че този случай е конспирация, имаща за цел усложняване на турските вътрешни работи и намеса във вътрешната политика“ на Турция. \r\nВ сряда 12-членно жури на съд в нюйоркския квартал Манхатън определи за виновен турският банкер Хакан Атила по общо пет от шест обвинение, сред които конспирация и измама. Атила бе признат за невинен по обвинението за пране на пари. Присъдата му предизвика остра реакция от страна на Турция. : Цанко Цолов", "date": "2018.01.04", "title": "AA: Говорителят на турския президент определи случая на осъдения в САЩ турски банкер като „скандален“"}
{"url": "http://www.focus-news.net/news/2018/01/04/2473567/s-do-112-ot-sredstvata-zalozheni-v-zakona-za-byudzheta-na-nzok-za-2018-g-prez-yanuari-2018-g-shte-badat-zaplateni-otlozhenite-plashtaniya-za-aptekite-ot-predhodnata-godina.html", "text": "С до 1/12 от средствата, заложени в Закона за бюджета на Националната здравноосигурителна каса (НЗОК) за 2018 г., през м. януари т.г. ще бъдат  заплатени отложените плащания за аптеките от предходната година. Това уточняват от пресцентъра на НЗОК във връзка с публикувана на 3 януари на интернет страницата на институцията информация, озаглавена: „Осигурени са здравноосигурителните плащания за началото на 2018 г.“", "date": "2018.01.04", "title": "С до 1/12 от средствата, заложени в Закона за бюджета на НЗОК за 2018 г., през януари 2018 г. ще бъдат  заплатени отложените плащания за аптеките от предходната година"}
{"url": "http://www.focus-news.net/news/2018/01/04/2473568/veliko-tarnovo-s-16-poveche-sa-sredstvata-za-obrazovanie-v-byudzheta-na-obshtinata-za-2018-g.html", "text": "С 16% повече са средствата за образование, заложени в бюджета на Общината за 2018 г. спрямо миналата година. Това съобщи Снежана Данева – Иванова, зам.-кмет на Община Велико Търново, по време на общественото обсъждане на Бюджета за тази година, предаде репортер на Радио „Фокус“ – Велико Търново. Тя посочи, че заложената сума във функция „образование“ тази година е 22 835 948 лева. Направени са съществени промени в начина на разпределени на средствата за издръжка на дейностите по възпитание и обучение на децата и учениците, като са въведени нови компоненти. „Досега стандартът следваше ученика, но от тази година освен брой ученици, се въвежда и компонентите брой институция – училище и детска градина, и брой паралелка или група в детската градина. Въвеждането на тези два нови компонента към стандарта за издръжка за паралелки и за институция ще намали значително зависимостта единствено от броя на учениците в съответното учебно заведение. По този начин ще се даде шанс за развитие на ученици и паралелки, където имаме по-малка пълняемост на паралелките. С това вероятно ще се намалят диспропорциите във финансирането между т. нар. градски и селски училища. Допълнителните компоненти според обективните демографски, географски, инфраструктурни характеристики в съответното населено място, водещи до различие в разходите, са необходими за осигуряване на равен достъп до образование“, посочи Снежана Данева – Иванова. Тя добави, че разпределението на първостепенните разпоредители с бюджет ще се извършва въз основа на формула, в която също има изменение. Средствата, получени по стандартите за финансиране на институциите, също ще се влияят от определени групи, в които са разпределени общините и допълнително ще се индексира с коефициент всеки един от тези компоненти. „Община Велико Търново попада в трета група от това деление и коефициентът, с който ще се завишават стойностните показатели за институция, паралелка и ученик е 0,034. Запазва се възможността част от допълнителните компоненти за резерв за нерегулярни разходи. Досега той беше 3%,  а към настоящата година се намалява на 2%. Предвижда се и компонент за покриване на отрицателните разходи, който също дава възможност за смяна на модела за финансиране. Тоест ако на едно училище със същия брой ученици, както през предходната година, по новата формула му се изчисли по-малък бюджет, той не може да получи по-малък от предходната година. Дава се една компонента за покриване на тези отрицателни разлики. Така че уважаеми директори и отговорни лица в тази функция, искрено се надявам през тази година образованието да претърпи стойностни промени в посока по-добро образование“, каза още Снежана Данева – Иванова.\r\nНадежда КРЪСТЕВА", "date": "2018.01.04", "title": "Велико Търново: С 16% повече са средствата за образование в бюджета на Общината за 2018 г."}
{"url": "http://www.focus-news.net/news/2018/01/04/2473569/stoyan-markov-zam-kmet-na-sliven-novi-27-avtobusa-shte-obsluzhvat-liniite-na-gradskiya-transport-v-sliven-ot-proletta.html", "text": "Нови 27 автобуса ще обслужват линиите на градския транспорт в Сливен от пролетта. Това съобщи заместник-кметът Стоян Марков, предаде репортер на Радио „Фокус“ – Сливен. 21 от тях са с минимум 40 места, а 6 са с минимум 60. Автобусите ще са оборудвани с всички удобства на пътниците. Доставчик на автобусите е  чешката фирма „Сор“. Новите превозни средства трябва да пристигнат в Сливен до месец май тази година. Те са закупени по проекта за интегриран градски транспорт „Проектът върви с нормално темпо и няма закъснение в изпълнението му“, коментира Марков. Той съобщи, че процедурите по проекта са преминали.\r\nСъгласно проекта в превозвача „Пътнически превози“ в Сливен ще бъдат изградени ремонтен и логистичен център, както и нова автомивка. Веча са сключени договори за изработката на информационните системи, билетната система и системата за следене на автобусите в реално време. По проекта ще бъдат модернизирани 143 спирки,поставени 40 нови спиркови навеса и изградени 16 нови спирки в кварталите „Комлука“, „Клуцохор“ и „Звездите“ и в част от Промишлената зона. До един месец работата по обновяването на спирките ще започне. На шест централни спирки ще бъдат поставени електронни табла за разписанието и движението на автобусите. Същата информация ще може да се получава и чрез мобилно приложение. В 11 нови пункта ще се продават карти и билети. В рамките на проекта ще бъдат изградени 10 км нови велоалеи.\r\nПроектът се финансира от Оперативна програма „Региони в растеж“ и е част Инвестиционната програма на Община Сливен. Безвъзмездната финансова помощ по проекта за интегриран градски транспорт е в размер на 14.525 млн. лева. От тях 9 млн. лева са за нови автобуси.", "date": "2018.01.04", "title": "Стоян Марков, зам.-кмет на Сливен: Нови 27 автобуса ще обслужват линиите на градския транспорт в Сливен от пролетта"}
{"url": "http://www.focus-news.net/news/2018/01/04/2473570/donald-tramp-pregovorite-mezhdu-severna-i-yuzhna-koreya-sa-neshto-dobro.html", "text": "Американският президент Доналд Тръмп заяви в четвъртък, че насрочените за следващата седмица разговори на високо равнище между Северна и Южна Корея са „нещо добро“, съобщава AFP. Агенцията отбелязва, че според държавния глава срещата ще бъде проведена малко или много заради неговите усилия. \r\n„След опитите на всички експерти, дали някой вярва, че щеше да има каквито и да е преговори между Северна и Южна Корея в момента, ако не стоят твърдо, готов да използвам цялата мощ на САЩ срещу Пхенян“, написа Тръмп в социалната мрежа „Туитър“, като добави, че \"все пак преговорите са нещо добро“. : Цанко Цолов", "date": "2018.01.04", "title": "Доналд Тръмп: Преговорите между Северна и Южна Корея са нещо добро"}
{"url": "http://www.focus-news.net/news/2018/01/04/2473571/georgi-ikonomov-kmet-na-obshtina-bansko-pochti-vsichki-kmetove-ot-oblast-blagoevgrad-shte-podkrepyat-protesta-v-podkrepa-na-reshenieto-na-ministerski-savet-za-vtori-kabinkov-lift.html", "text": "Почти всички кметове от област Благоевград ще подкрепят протеста в подкрепа на решението на Министерски съвет. Това каза за Радио „Фокус“ - Пирин кметът на Община Банско Георги Икономов. „Това е контрапротест срещу лъжите и безочието на зелените, които със своите мрежи и финансиране ангажират хора не само от София, а от всякакви региони на страната, да протестират срещу това решение, което е абсолютно законно и логично, както и нужно на местната общност и на благоевградския регион. То е важно не само на благоевградския регион, а е изключително важно за цялата страна, защото както много често съм казвал Банско винаги се дава за пример по отношение на развитие на зимния туризъм и то не само в България“, каза още Икономов. Той подчерта, че в Банско се правят световни купи по ски и сноуборд, а в същото време зелените са един прът в развитието на курорта. „Това е един контрапротест срещу тяхното безочие и техните лъжи, които продължават и днес. Тези лъжи са, че ще се застроява 48% от парка, което е пълна глупост. Много добре го обясни министър Нено Димов, че 2,2 % представляват ски зоната в Банско, а 0,6 % в Добринище, за която даже не говорим в момента за развитие. Другите 45,2% , от които те смятат тази сума 48, представляват зони, в които Плана за управление разрешава водохващанията. Те са разрешени и според член 21 от Закона за защитените територии, така че няма нищо вярно в това, което те твърдят. Такива 48% застрояване няма и крайно време е всеки да го разбере. Другите безочливи лъжи на Тома Белев са, че сме щели още 1 330 декара да урбанизираме, да правим още 40 000 нови легла, което също така няма нищо вярно. Това са едни територии, които вече са построени вече там“, каза Икономов. Той каза още, че в момента се прави улична регулация на вече усвоени територии и точно в тях са и хотелите, като в момента в Банско има 20 000 леглова база. „Нищо ново не се предвижда и няма да има усвояване на нови територии, а най-малко на 40 000 нови легла в Банско. Политиката и изказванията на зелените се основават само на лъжи и манипулации, които те поставят безочливо всеки ден. Няма нищо вярно в техните твърдения. Другата причина, поради която ние ще застанем днес на пътя на Симитли, за да изразим подкрепа към решението на Министерски съвет, защото то е правилно, разумно, икономически обосновано и търсим решение на местните общности. Нашият митинг е в подкрепа на решението правителството и против безочливите лъжи на зелените“, каза Икономов.\r\nЛора КАЛЧЕВА", "date": "2018.01.04", "title": "Георги Икономов, кмет на Община Банско: Почти всички кметове от област Благоевград ще подкрепят протеста в подкрепа на решението на Министерски съвет за втори кабинков лифт"}
{"url": "http://www.focus-news.net/news/2018/01/04/2473572/damtn-e-izvarshila-prez-2017-g-1047-proverki-na-obekti-razprostranyavashti-techni-goriva-i-e-nalozhila-sanktsii-za-nad-1-mln-lv.html", "text": "За изминалата година Държавната агенция за метрологичен и технически надзор (ДАМТН) е извършила 1047 проверки на обекти разпространяващи течни горива и е наложила санкции за над 1 млн. лв. Това каза Васил Ненчев, главен директор на Главна дирекция „Контрол на качеството на течните горива“, който бе гост в рубриката „На твоя страната“ на Нова телевизия, съобщиха от пресцентъра на агенцията. Васил Ненчев допълни, че от агенцията са взети 1274 проби от територията на цялата страна, като 724 от тях са били от дизелово гориво, 539 от автомобилен бензин и 11 от други течни горива. \r\n„Проверките са установили 71 несъответствия при качеството на горива и 14 отклонения за съдържание на био компонент в тях“, каза още Ненчев. По думите му за периода на миналата година са спрени от разпространение на пазара общо 300 хил. литра некачествено течно гориво - 100 хил. автомобилен бензин и 200 хил.  гориво за дизелови двигатели.  Васил Ненчев припомни, че основните показатели за които следи агенцията са плътност, октаново и цетаново число, дестилационни характеристики, пламна температура, гранична температура на филтруемост, както и за съдържанието на сяра и вода в разпространяваните течни горива. \r\nЗа миналата година ДАМТН е наложила 134 принудителни административни мерки, съставила е и връчила общо 142 броя актове за установяване на административни нарушения, както и 115 наказателни постановления на неизрядните търговците на обща стойност над 1 000 000 лв. „Най-честите отклонения, които откриваме са по показател пламна температура при дизела, а при бензина показател  дестилационни характеристики“, заяви главният директор. От думите му стана ясно, че през последните години не е установено наличие на вода в дизеловото гориво.\r\nВасил Ненчев съобщи, че за 2017 г. подадените сигнали от граждани към ДАМТН са били 27, като всеки един от тях е бил проверен. Резултатите са показали, че само при две от пробите са открити несъответствия и апелира всички граждани да сигнализират агенцията при съмнение за некачествени течни горива.", "date": "2018.01.04", "title": "ДАМТН е извършила през 2017 г. 1047 проверки на обекти, разпространяващи течни горива, и е наложила санкции за над 1 млн. лв."}
{"url": "http://www.focus-news.net/news/2018/01/04/2473573/veliko-tarnovo-obshtinata-predvizhda-da-vzeme-dalgosrochen-dalg-v-razmer-na-805-000-leva-prez-2018-godina.html", "text": "Общината предвижда да вземе дългосрочен дълг в размер на 805 000 лева през 2018 година. Това съобщи Снежана Данева – Иванова, зам.-кмет на Община Велико Търново, по време на общественото обсъждане на Бюджета за тази година, предаде репортер на Радио „Фокус“ – Велико Търново. Според нея средствата ще бъдат изтеглени от фонд ФЛАГ и ще се изплащат 5 години. По думите ѝ с тях ще се покрие финансовото самоучастие на Община Велико Търново в реализацията на проект „Развитие на модерна, образователна инфраструктура в град Велико Търново“. Инвестиционното намерение предвижда обновяването на три училища и три детски градини, като по ОП „Региони в растеж“ са осигурени над 8 милиона лева. Снежана Данева – Иванова посочи, че поемането на дългосрочен кредит ще бъде подложено на допълнително обществено обсъждане. Той ще бъде предложен за одобрение и в Общински съвет – Велико Търново. Зам.-кметът посочи, че се предвижда тегленето и на краткосрочен заем в размер на 3 млн. лева през 2018 година. „Това е револвиращият кредит, който всяка година ние вземаме. Той се погасява от постъпващите обратно от Управляващия орган средства при изпълнение на проектите или от собствени такива“, добави Снежана Данева – Иванова.\r\nНадежда КРЪСТЕВА", "date": "2018.01.04", "title": "Велико Търново: Общината предвижда да вземе дългосрочен дълг в размер на 805 000 лева през 2018 година"}
{"url": "http://www.focus-news.net/news/2018/01/04/2473574/sofiya-vremenno-se-zatvarya-za-dvizhenie-uchastak-ot-bul-bryuksel.html", "text": "От 00.00 часа на 5 януари до 24.00 часа на 7 януари се забранява влизането на пътни превозни средства двупосочно в участък от 400 метра по бул. „Брюксел“ в София. Това съобщиха от пресцентъра на Столична община. Движението на пътни превозни средства ще се извършва двупосочно по новоизградената пътна връзка от източната страна на бул. „Брюксел“ в същия участък.", "date": "2018.01.04", "title": "София: Временно се затваря за движение участък от бул. „Брюксел“"}
{"url": "http://www.focus-news.net/news/2018/01/04/2473575/german-germanov-tpp-dobrich-po-golyamata-chast-ot-biznes-nachinaniyata-v-regiona-razchitat-na-evropeysko-finansirane.html", "text": "По-голямата част от бизнес начинанията в региона разчитат на европейско финансиране. Това заяви в интервю за Радио „Фокус“ Герман Германов, секретар на Търговско-промишлената плата (ТПП) в Добрич. Тази тенденция се запазва, защото по думите на специалиста за радост през миналата година този тип финансиране е отново активирано. Герман Германов определи изминалата година по отношение на бизнеса като сравнително спокойна, без особени сътресения, като последиците от икономическата криза все повече избледняват. В предходни години липсата на евросредства е дало своето отражение както на обществения, така и на частния сектор. „Но през 2017-та тръгнаха доста от програмите. Това е все пак един свеж финансов ресурс, който дава отражение както на частния сектор, така и на обществения. Така че можем да кажем, че на макроикономическо ниво за 2017-та се отчита растеж на брутния вътрешен продукт. Отчитаме много голямо намаление на безработицата. Това от една страна е добре, но от друга е и проблем, тъй като статистиката показва, че в по-голяма част, най-вече от градовете на страната нивото е около 6%. Това вече е проблем за пазара на труда. Това е под санитарния минимум, ако можем така да кажем. Това са неща, върху които трябва да се замислим и да работим, защото те ще създават все повече проблеми“, отбеляза Герман Германов. Той допълни, че ако в предходни години е липсвала квалифицирана работна ръка, добре подготвена за дадената професия, сега въобще липсва физически каквато и да е работна ръка. „От друга страна нивото на заплащане на труда у нас е далеч от средно европейското. Хората, които са избрали да напуснат България и да работят в чужбина, са отишли там не защото е по-хубаво там, а просто заплащането е такова, че там могат да живеят спокойно. И трудно биха се върнали да работят за заплатите, които българският бизнес в момента може да си позволи да даде. По тази причина се налага да търсим работна ръка от трети страни. Това донякъде оправя проблема в туризма. Но също не напълно, защото знаете въпреки облекчения режим, който бе въведен за вкарване на работници от трети страни, те имат правото да работят не повече от три месеца“, посочи Герман Германов. Той допълни, че тази ситуация налага например в сферата на туризма точно в средата на сезона да се търсят нови кадри, защото ако сезонът е започнал през май, по силата на европейските изисквания след три месеца изтича разрешителното за работа на граждани от трети страни. Герман Германов допълни, че това е само едно временно решаване на проблемите, защото в страната и региона има не само туристически бизнес, но и други отрасли и голямото предизвикателство е, че няма работна ръка, защото младите хора продължават да напускат страната. \r\nЖулиета НИКОЛОВА", "date": "2018.01.04", "title": "Герман Германов, ТПП - Добрич: По-голямата част от бизнес начинанията в региона разчитат на европейско финансиране"}
{"url": "http://www.focus-news.net/news/2018/01/04/2473576/smolyan-961-zayavleniya-za-bezplatni-vinetki-sa-polucheni-v-direktsiite-sotsialno-podpomagane-v-oblastta.html", "text": "961 заявления за безплатни винетки са получени досега в дирекциите „Социално подпомагане“ в областта. Това каза за Радио „Фокус“ – Смолян Петя Пампорова, директор на Регионална дирекция „Социално подпомагане“ – Смолян. Най-много са подадените заявления в община Смолян – 520, като засега единствено там са раздадени 48 винетки, а в останалите общини предстои да се дават на хората. Пампорова посочи, че заявленията могат да се подават целогодишно като, а новото от тази година е, че на място в социалните служби стикерите се валидизират и се слага перфорация до коя дата са валидни. \"Право на безплатни винетки имат лица с трайни увреждания от 50 и над 50% намалена работоспособност и семейства, които отглеждат деца с трайни увреждания до 18-годишна възраст или до завършване на средното образование, но не по-късно навършване на 20-годишна възраст\", каза още Пампорова.\r\nНели ГЕРГЬОВСКА", "date": "2018.01.04", "title": "Смолян: 961 заявления за безплатни винетки са получени в дирекциите „Социално подпомагане“ в областта"}
{"url": "http://www.focus-news.net/news/2018/01/04/2473577/predsedatelyat-na-narodnoto-sabranie-tsveta-karayancheva-shte-uchastva-v-tarzhestvenoto-chestvane-na-170-ata-godishnina-ot-rozhdenieto-na-hristo-botev-v-kalofer.html", "text": "Председателят на Народното събрание Цвета Караянчева ще участва на 5 януари в тържественото честване на 170-ата годишнина от рождението на Христо Ботев в Калофер, съобщиха от пресцентъра на Народното събрание. Отбелязването на годишнината е под почетния патронаж на председателя на парламента. \r\nПредседателят на Народното събрание ще приеме строя и ще поздрави почетния караул от представителни части на 61-ва стрямска механизирана бригада на площад „Христо Ботев”. Цвета Караянчева ще поднесе цветя пред паметника на майката на поета Иванка Ботева и пред бюст-паметника на Христо Ботев в Националния музей „Христо Ботев”. \r\nВ 18.00 часа председателят на Народното събрание ще произнесе слово на тържествено събрание по случай 170 години от рождението на Христо Ботев в Народно читалище „Христо Ботев 1869“. На него ще присъстват кметът на Карлово Емил Кабаиванов, председателят на Общинския съвет  на Карлово Теодор Шойлеков, кметът на Калофер Румен Стоянов и Началникът на гарнизона бригаден генерал Пламен Йорданов.", "date": "2018.01.04", "title": "Председателят на Народното събрание Цвета Караянчева ще участва в тържественото честване на 170-ата годишнина от рождението на Христо Ботев в Калофер"}
{"url": "http://www.focus-news.net/news/2018/01/04/2473578/dots-d-r-petar-nenkov-voenen-istorik-za-parvi-pat-vodosvet-na-balgarski-boyni-znamena-e-otsluzhen-po-vremeto-na-tsar-simeon-veliki.html", "text": "За първи път водосвет на български бойни знамена е отслужен по времето на цар Симеон Велики преди битката при Ахелой през 917 година, в която той извоюва паметна победа над войските на Византия. Това каза в предаването „Със славната 2-ра Тракийска дивизия – За честта на България“ по Радио „Фокус” - Пловдив военният историк доц. д-р Петър Ненков. По думите му до падането на България под османско робство преди всяка битка, която води българската войска, се извършва водосвет. След петте века на робство, с възстановяването на българската държава, воинско-църковният ритуал „Водосвет на бойните знамена“ е възстановен от първия военен министър на Княжество България, руския генерал Пьотр Паренсов.\r\n„През 1946 г. ритуалът „Водосвет на бойните значена“ е изоставен от властта на Отечествения фронт и на негово място са въвеждат нови воински ритуали, характерни за времето на социализма“, каза Ненков.\r\nСлед настъпилите демократични промени у нас на 10 ноември 1989 г. традицията отново е възстановена през 1993 г. Оттогава, всяка година на 6 януари – Богоявление, във всички гарнизони на страната, най-висшият йерарх на Българската православна църква в епархията, след прочитане на молитвата „За успех на народа“ поръсва със светена вода за здраве и успехи представителните воински части на Българската армия и нейните бойни знамена.\r\n„Бойното знаме, заедно с воинската клетва, е най-яркият елемент на войнската символика, олицетворяваща дълга към Отечеството, държавността и армията ни“, каза още Петър Ненков.\r\nКато символи на честта, доблестта и победите на българската войска, бойните ѝ знамена поддържат висок воинския дух.\r\nЦветана ТОНЧЕВА", "date": "2018.01.04", "title": "Доц. д-р Петър Ненков, военен историк: За първи път водосвет на български бойни знамена е отслужен по времето на цар Симеон Велики"}
{"url": "http://www.focus-news.net/news/2018/01/04/2473579/veliko-tarnovo-v-grada-shte-se-provede-protest-sreshtu-izgrazhdaneto-na-vtori-lift-v-bansko.html", "text": "В града ще се проведе протест срещу изграждането на втори лифт в Банско. Недоволните граждани се организират в социалните мрежи, съобщиха организаторите на протеста. Те ще се съберат в 17.00 часа на паметник „Майка България“, за да изкажат своето несъгласие. Исканията са за отмяна на решението на Министерски съвет от 28 декември 2017 г., с което бяха приети промени, разрешаващи строителство в Национален парк \"Пирин\", и за оставка на министъра на околната среда и водите Нено Димов, който според тях саботира основната функция на екоминистерството – да опазва природните богатства на България.", "date": "2018.01.04", "title": "Велико Търново: В града ще се проведе протест срещу изграждането на втори лифт в Банско"}
{"url": "http://www.focus-news.net/news/2018/01/04/2473580/sofiya-vavezhda-se-vremenna-organizatsiya-na-dvizhenieto-vav-vrazka-s-vodosveta-na-boynite-znamena-pred-pametnika-na-neznayniya-voyn-na-pl-sveti-aleksandar-nevski-na-6-yanuari.html", "text": "Въвежда се временна организация на движението във връзка с водосвета на бойните знамена пред паметника на Незнайния войн на пл. „Свети Александър Невски“ на 6 януари, съобщиха от пресцентъра на Столична община. От 7.00 часа до 12.30 часа на 6 януари се забраняват престоят и паркирането на пътни превозни средства по:\r\n- ул. „Оборище“ между ул. „Г.С Раковски“ и ул. „11-ти август“ северозападната дъга и да се закрие базарът за художествени произведения,\r\n- пл. Николай Гяуров“, с изключение на местата в режим „служебен абонамент“. \r\nОт 8.00 часа до 12.30 часа същия ден се забранява влизането на пътни превозни средства  в двете посоки  по ул. „Оборище“ между ул. „Г.С. Раковски“ и ул. „11-ти август“.", "date": "2018.01.04", "title": "София: Въвежда се временна организация на движението във връзка с водосвета на бойните знамена пред паметника на Незнайния войн на пл. „Свети Александър Невски“ на 6 януари"}
{"url": "http://www.focus-news.net/news/2018/01/04/2473581/patria-podpisa-dogovor-za-osnoven-remont-na-lodkite-ot-klas-hamina.html", "text": "„Патриа“ подписа споразумение с Финландските сили за отбрана за основен ремонт и удължаване на срока на въоръжение на щурмовите лодки тип „Хамина“, съобщават от пресцентъра на „Патриа“. Процедурата е част от програмата за Развитие на военноморските възможности на Финландските сили за отбрана в периода между излизането от въоръжение на щурмовите лодки от клас „Раума“ и въвеждането на конвойните кораби „Скуадрон 2020“. Общата стойност на договора възлиза на около 170 млн. евро (без включено ДДС). \r\n„Патриа“ ще бъде главният изпълнител и проектант, който ще носи цялата отговорност за проекта. В договора е включена доставката на определен брой сензори, бойни и комуникационни системи, обновления на управляващата система, както и някои модификации и ремонти на корпусите. Освен удължаване на жизнения цикъл на морските съдове, ще бъде също така подобрена възможността им за водене на бойни действия срещу подводници. В тази връзка „Патриа“ ще въоръжи щурмовите лодки от типа „Хамина“ с нова, иновационна система ASW, която позволява воденето на гъвкава и икономически ефективни бойни действия срещу подводници. \r\nКато част от договора са подписани и други споразумения, засягащи доставка или техническо управление на бойните системи CMS, торпедо и сензорните системи на лодките. \r\nСпоред компанията, договорът за удължаване на живота и цялостен ремонт на лодките „Хамина“ е „огромно усилие, което бе планирано в тясно сътрудничество с Финландските сили за отбрана. От фирмата също така припомнят, че „Патриа“ е извършила друг подобен такъв ремонт на щурмовите лодки тип „Раума“.  : Цанко Цолов", "date": "2018.01.04", "title": "„Патриа“ подписа договор за основен ремонт на лодките от клас „Хамина“"}
{"url": "http://www.focus-news.net/news/2018/01/04/2473582/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В първото за 2018 година издание на предаването „Асеновград – Богоизбран пред портите на Родопите“ по Радио „Фокус“ – Пловдив отново ще насочим вниманието ви към важните и актуални теми от Асеновград и региона. Днес ще гостуваме на един от многобройните пазители на културното наследство в Асеновградския край – Историческия музей. Той е създаден през 1971 година в приспособена за целта сграда, построена през 1895-та като Дом на офицера. В музейната експозиция в в три зали на площ от 200 кв. м са експонирани 1000 музейни единици, разделени в три отдела. Наш събеседник ще е директорът на културната институция Иван Дуков, с когото ще разговаряме за постигнатото от ръководството на музея през 2017 година, както и за плановете за предстоящите 12 месеца. Той ще коментира и дали се повишава интересът към културната институция от страна на жителите и гостите на Асеновград, ще разкаже също за археологическите разкопки през миналата година, с Иван Дуков ще ви припомним и какви атракциите предлага Историческият музей на своите посетители.\r\nВ предаването днес, макар и два дни по-рано, ще празнуваме Богоявление, или Йордановден. На този ден е Исус е бил кръстен във водите на река Йордан от Йоан Кръстител. Празникът се отбелязва особено тържествено в Асеновград, защото в реката се хвърля кръст, за да се очистят водите. Богослужението в църквите започва много рано. В определен час свещениците от всички църкви, заедно с енориашите, се отправят към реката, за да се извърши „кръщаването“. Начело на всяко шествие върви свещеникът, а след него се носят иконите, хоругвите и запалени фенери. Още за ритуалите и традициите на Богоявление, а също и за отбелязването на празника в града ще научим от отец Йордан, архиерейски наместник на Асеновград. Той ще разкаже и за новия 12-метров светещ кръст, който ще се издига на най-високото място в района и ще бди над Асеновград.\r\nЗа финал ще насочим внимание и към Петия национален поетичен конкурс за любовна лирика „Наздравица за любовта”, организиран от Община Асеновград. Срокът за изпращане на творби е до 12 януари. Правилата за участие ще припомним в последните минути на предаването днес. \r\nПредлагаме ви тези и още интересни теми в първото за 2018 година издание на предаването „Асеновград – Богоизбран пред портите на Родопите“, което се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.01.04", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/01/04/2473583/ministar-neno-dimov-tryabva-da-bade-tarsen-balansat-mezhdu-opazvaneto-na-okolnata-sreda-i-ikonomicheskoto-razvitie.html", "text": "Трябва да бъде търсен балансът между опазването на околната среда и икономическото развитие. Това каза в предаването „Екологичен резонанс“ на Радио „Фокус“ министърът на околната среда и водите Нено Димов. Като ключови слабости в сферата на околната среда министър Нено Димов посочи две неща. От едната страна самоцелно да не се прави нищо в името на опазването на околната среда, а от другата страна да се прави каквото и да е, без значение как уврежда природата. „И тези две крайности трябва да бъдат събрани в един балансиран център. Това всъщност е и от самото начало, което исках да постигна, защото нито опазването като самоцел, нито икономическото развитие като самоцел не водят до добри резултати. Ние трябва да имаме някаква симбиоза между тези две тенденции, ако искаме да си повишим качеството на живот, защото и двете определят качеството на живот. Приемете, че утре имаме някаква страхотна индустрия, която обаче така замърсява въздуха ни, че не можем да дишаме. Добре, ще имаме пари, но с тези пари ще си купуваме кислород. Тоест балансът между двете е ключово важен за по-добрия начин на живот, изгуби ли се този баланс няма как да имаме подобряване. Естествено, той не може през цялото време да е еднакъв, той се търси – едното изпреварва, другото наваксва, но това не е опит да се отива в крайности, това трябва да е опит към центъра“, коментира министър Нено Димов. Той каза още, че адаптирането към климатичните промени не е национален проблем, a световен и глобален.", "date": "2018.01.04", "title": "Министър Нено Димов: Трябва да бъде търсен балансът между опазването на околната среда и икономическото развитие"}
{"url": "http://www.focus-news.net/news/2018/01/04/2473584/predsedatelyat-na-parlamenta-tsveta-karayancheva-shte-prisastva-na-ritual-po-osveshtavane-na-vodite-na-reka-arda-i-izvazhdane-na-svetiya-krast-kray-manastir-sv-yoan-predtecha-v-kardzhali.html", "text": "Председателят на Народното събрание Цвета Караянчева ще присъства на тържествения Богоявленски ритуал по освещаване на водите на река Арда и изваждане на светия кръст край средновековния манастирски комплекс „Св. Йоан Предтеча“ в Кърджали на 6 януари. Това съобщиха от пресцентъра на Народното събрание. Празничното богослужение ще бъде възглавено от негово високопреосвещенство Пловдивския митрополит Николай, който ще благослови знамената на българската армия. Цвета Караянчева ще приеме строя на представителните роти от 68-ма бригада „Специални сили“. \r\nЗа 09.20 часа е предвидено хвърляне на Светия кръст във водите на река Арда за възрастни. От 09.30 часа, единствено в Кърджали, за кръста ще скачат и деца до 14 години в басейн в двора на храма „Св. Йоан Предтеча”.", "date": "2018.01.04", "title": "Председателят на парламента Цвета Караянчева ще присъства на ритуал по освещаване на водите на река Арда и изваждане на светия кръст край манастир „Св. Йоан Предтеча“ в Кърджали"}
{"url": "http://www.focus-news.net/news/2018/01/04/2473585/govoritelyat-na-ruskoto-mvnr-mariya-zaharova-ekspulsiraneto-na-ruskiya-zhurnalist-ot-latviya-e-narushenie-na-mezhdunarodnite-dogovori.html", "text": "Говорителят на руското МВнР Мария Захарова заяви, че експулсирането на руската журналиста Олга и нейния съпруг Анатоли от Латвия е грубо нарушение на сключените от Рига международни споразумения за осигуряване на свобода на словото в страната, съобщава ТАСС. По-рано бе съобщено от телевизионния канал „Россия 24“, че Латвия е дала срок от 24 часа на кореспондента на медията да напусне страната заедно с нейния съпруг. Причината е застрашаване на националната сигурност на Латвия. \r\n„Рига нарушава пряко и грозно международните си ангажименти в сферата на осигуряване на свобода на словото, нарушава основополагащи принципи на ООН и Съвета на Европа“, заяви Захарова. : Цанко Цолов", "date": "2018.01.04", "title": "Говорителят на руското МВнР Мария Захарова: Експулсирането на руския журналист от Латвия е нарушение на международните договори"}
{"url": "http://www.focus-news.net/news/2018/01/04/2473586/georgi-ikonomov-kmet-na-obshtina-bansko-po-vreme-na-koledno-novogodishnite-praznitsi-otnovo-se-nablyudavaha-ogromni-opashki-ot-turisti-na-kabinkoviya-lift.html", "text": "По време на коледно-новогодишните празници отново се наблюдаваха огромни опашки от туристи на кабинката. Това каза за Радио „Фокус“ - Пирин кметът на Община Банско Георги Икономов. „Имаше достатъчно снимки в интернет пространството и в медиите, които показваха пак огромната опашка на кабинката. Много телевизии и медии показаха задръстванията между Банско и Симитли при предвижването на туристите към града ни, така че безпочвени са твърденията на зелените, че Банско е един курорт, който не се харесва и се избягва от туристите. Напротив, Банско става всяка година става все по желан и бележим ръст на туристите, които искат да дойдат в Банско и това признават самите туристи, а най- вече чуждестранните, които могат да направят сравнение“, каза Икономов. \"Изпитвам задоволство от това, че министър Нено Димов прегърна моята отдавнашна идея да се ограничи достъпа на автомобили в планината. Това го лансирам от доста години, а за първи път още през 2013 година. Такава е практиката във всички европейски национални паркове - да се заплаща някаква такса за посещение в парка или да се ограничи достъпа на автомобили. Това може да се случи, когато бъде изграден алтернативен достъп, какъвто в момента е втората кабинка. Това е екологичният подход и се опазва природата, а не както псевдо-еколозите обясняват как трябва да се вкара още 100 или 200 автобуса в планината, които да я замърсяват с изпарения и с това да сме извозвали хората“, каза Икономов.\r\nЛора КАЛЧЕВА", "date": "2018.01.04", "title": "Георги Икономов, кмет на Община Банско: По време на коледно-новогодишните празници отново се наблюдаваха огромни опашки от туристи на кабинковия лифт"}
{"url": "http://www.focus-news.net/news/2018/01/04/2473587/dotsd-r-petar-nenkov-samarskoto-zname-e-nay-populyarnoto-balgarsko-zname-vav-voennata-ni-istoriya.html", "text": "Самарското знаме е най-популярното българско знаме във военната ни история. Това каза в предаването „Със славната 2-ра Тракийска дивизия – За честта на България“ по Радио „Фокус”- Пловдив военният историк доц.д-р Петър Ненков. „След Освобождението Българската армия има още много бойни знамена, но това знаме се е превърнало в еманация на несломимия български дух и саможертва за Отечеството и в скъп символ за всеки българин, защото под неговите свилени дипли изгрява Свободата на България”, каза още Петър Ненков.\r\nСлед обявяването на Руско-турската война от руския император Александър II, на 6 май 1877 г. – Гергьовден, в лагера на руската армия край Плоещ съветникът Пьотр Алабин и кметът на Самара Ефим Кожевников, от името на жителите на този руски град, връчват знаме на българското опълчение. Честта да бъде носено и сахранявано то се пада на 3-та опълченска дружина с командир, подполковник Павел Калитин. Това е единственото знаме в българската военна история, което е наградено с орден „За храброст”. Самарското знаме е осветено на тържествена воинско-църковна церемония. Старият войвода Цеко Петков, наричан Балканският орел, забивайки последното златно гвоздейче в дръжката на знамето, го целува и изрича следните пророчески думи: “Да помогне Бог на това свято знаме да премине от край до край нещастната българска земя. Нека нашите майки, жени и сестри да изтрият с него скръбните си очи. Нека всичко нечисто поганско и зло да бяга от страх пред него, а подире му да настане траен мир и благоденствие!”\r\nВ епичния бой при Стара Загора на 19 юли 1877 г. през Руско-турската освободителна война, главния удар на турските табори на Сюлейман паша поема 3-та опълченска дружина с командир подполковник Павел Калитин. Самарското знаме води като магнит под своите свилени дипли опълченците в безумно храбри атаки. Турците неистово се стремят да пленят светинята на българското опълчение. „Воините на Трета опълченска дружина се хвърлят, като лъвове в негова защита, защото руските командири са ги учили, че ако позволят знамето им да попадне в плен, българското опълчение ще бъде разформировано като войскова част”, разказа още Петър Ненков. В разгара на боя загива от вражески куршум командирът на дружината, подполковник Калитин, миг след като е поел в десницата си знамето от поредния убит знаменосец и е повел бойците си в атака. Падат мъртви и знаменосците унтерофицерът Антон Марчин, унтерофицерът Авксентий Цимбалюк, опълченецът Минков и още двама воини.\r\nСамарското знаме е спасено и изнесено от бойното поле след страховит ръкопашен бой от стихийно формирана знаменна група.\r\nТо ще води опълченците към победи още в две паметни битки в тази война – на Шипка и при Шейново.\r\nЦветана ТОНЧЕВА", "date": "2018.01.04", "title": "Доц.д-р Петър Ненков: Самарското знаме е най-популярното българско знаме във военната ни история"}
{"url": "http://www.focus-news.net/news/2018/01/04/2473588/makfaks-makedoniya-zemetresenieto-registrirano-v-cherna-gora-e-useteno-i-v-makedoniya.html", "text": "Земетресението, което бе регистрирано по-рано в четвъртък в Черна Гора е било усетено и в Македония, съобщава македонската държавна агенция Макфакс. Според информация на сеизмологичната служба в Скопие, трусът е бил с магнитуд от 5,1, докато според Европейския средиземноморски сеизмологичен център, земетресението е със сила от 5 по скалата на Рихтер. Според данните, трусът е бил усетен с различна сила в Тетово, Гостивар, Скопие, Струга и Кичево. Не се съобщава за разрушения или жертви. \r\nПо-рано бе съобщено, че земетресението е усетено и в Косово. : Цанко Цолов", "date": "2018.01.04", "title": "\"Макфакс\" (Македония): Земетресението регистрирано в Черна Гора, е усетено и в Македония"}
{"url": "http://www.focus-news.net/news/2018/01/04/2473589/ruse-44-godishen-mazh-e-postradal-pri-pozhar-v-kashta-na-ul-gradinarska-vazniknal-sled-gorene-na-avtomobilni-gumi-v-pechka-za-tvardo-gorivo.html", "text": "44-годишен мъж е пострадал при пожар в къща на ул. „Градинарска“ на 3 януари. Това съобщиха от ОДМВР-Русе. За гасенето на пожара огнеборците са използвали около 4000 л. вода. Потушен е на площ от около 50 кв. м. При пожара са нанесени значителни материални щети. Унищожени са покривната конструкция, мебели и домашно имущество. Според първоначалните данни на огнеборците, пожарът е възникнал след като стопанинът е горил автомобилни гуми в печка за твърдо гориво. Коминът, който минава през гредореда на покрива е прегрял и го е запалил. Мъжът се е опитал да го каси и е получил изгаряния по тялото и ръцете. Транспортиран е в болница от екип на „Спешна помощ“.", "date": "2018.01.04", "title": "Русе: 44-годишен мъж е пострадал при пожар в къща на ул. „Градинарска“, възникнал след горене на автомобилни гуми в печка за твърдо гориво"}
{"url": "http://www.focus-news.net/news/2018/01/04/2473590/stara-zagora-fotografskata-izlozhba-edno-nula-osem-na-konstantina-zhekova-shte-bade-predstavena-v-muzeya-na-fotografiyata-v-kazanlak.html", "text": "Фотографска изложба „Едно Нула Осем“ на Константина Жекова от Пловдив ще бъде открита от 17.30 часа днес в Музея на фотографията и съвременните визуални изкуства в Казанлък. Това каза за Радио „Фокус“ Диана Рамналиева, екскурзовод в музея. Тя добави, че изложбата показва портрети в ситуация на предимно млади хора, снимани в различни житейски ситуации – някои в Пловдив, а други в естествената среда на селото и природата. \r\nКонстантина Жекова е бакалавър по графичен дизайн и фотография, носител е на няколко награди. На 10 години тя печели награда за детска фотография от Фотофиеста 2002. Работи като фотограф, графичен дизайнер и автор на мултимедийни представяния на именити български фотограф-художници като Александър Иванов. Печели през 2016 година наградата „Пловдив“ по фотография и операторско майсторство, заедно с дипломанти от университетската специалност „Графичен дизайн и фотография“. Има отличия и от студентски и други младежки конкурси, пленери и фестивали. Участва и в Първия Арт Фест Мултимедия в Казанлък през 2012 година - „Докоснати от древността“. Нейни работи са показвани в България, Австрия, Полша и Германия. Константина Жекова се изявява и като доброволец в различни неправителствени организации. \r\nСлавяна ГАЙДАРОВА", "date": "2018.01.04", "title": "Стара Загора: Фотографската изложба „Едно Нула Осем“ на Константина Жекова ще бъде представена в Музея на фотографията в Казанлък"}
{"url": "http://www.focus-news.net/news/2018/01/04/2473591/pazardzhik-izlozhbata-balgarski-hramove-shte-bade-predstavena-v-chitalishte-razvitie-v-peshtera.html", "text": "В читалище „Развитие” в Пещера от 17.00 часа ще бъде представена живописната изложба „Български храмове” на Константин Атанасов. Това съобщи за Радио „Фокус” – Пазарджик Мария Златкова, секретар на културната институция. С тази експозиция ще бъде поставено начало на празничните чествания по повод 145-та годишнина от основаването на читалището. По-късно от 18.00 часа ще бъде поставена постановката „Маршрутка” на Театър „Иван Димов”. На 5 януари от 18.00 часа ще се състои Фолклорният концерт „Родопска вечер”. На 6 януари в катедралния храм „Св. Димитър” в Пещера ще има Концерт на черковнославянски песнопения. Отбелязването на 145-та годишнина от основаването на читалището ще бъде завършено с Концерт на симфоничен оркестър – Хасково под надслов „Празнична наздравица”.\r\nАлбена ЖИЛЕКОВА", "date": "2018.01.04", "title": "Пазарджик: Изложбата „Български храмове” ще бъде представена в читалище ”Развитие” в Пещера"}
{"url": "http://www.focus-news.net/news/2018/01/04/2473592/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В първото предаване за тази година  „Дупница – ключът към Рила“ на Радио „Фокус“ – Пирин ще ви срещнем с Анелия Геренска, директор на музея в града, която ще ни разкаже как преди 140 години на 2-ри януари по стар стил жителите на Дупница начело с първенците на новосформирания граждански комитет и свещеници, посрещат отряда на майор Орлински на горния мост в началото на града. Дупница е била освободена от османските войски и по-голямата част от турското население, живеещо в града се изтеглило в посока Горна Джумая. В Дупница днес гордо се издига паметна плоча на признателност пред подвига на руските войни освободители под командването на майор Орлински, донесли свободата на Дупница. Във втората част на изданието ще ви запознаем с един бележит жител на Дупница, който остава трайни следи в историята на България - Димитър Бисеров - Окулията. Той е основател на читалище „Зора 1858“ в Дупница, което е едно от първите в страната. За светлата памет на Окулията ще ни разкаже главният библиотекар в културната институция - Валентина Алексиева. Днес в предаването гост ще бъде и кметът на Община Дупница инж. Методи Чимев, който ще анализира каква беше 2017 година за общината и кои ще бъдат приоритети през 2018 година.\r\nТелефоните за връзка със студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2018.01.04", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/01/04/2473593/ria-novosti-rusiya-vazstanovi-vazdushnite-si-vrazki-s-egipet.html", "text": "Руският президент Владимир Путин подписа указ за възстановяване на авиокомуникациите с Египет, съобщава РИА Новости, като се позовава на официална информация. \r\nУказът подписан на втори януари и публикуван на четвърти януари. \r\nРусия прекрати авиокомуникациите си с Египет след като през ноември 2015 г. самолет с 224 пътници на борба се разби по време на полет към Египет. Всички намиращи се на борда пътници и екипаж загинаха, като руските разузнавателни служби определиха случилото се като терористичен акт. Прекратяването на въздушните връзки бе с цел гарантирана на сигурността на руските граждани. : Цанко Цолов", "date": "2018.01.04", "title": "РИА Новости: Русия възстанови въздушните си връзки с Египет"}
{"url": "http://www.focus-news.net/news/2018/01/04/2473594/tsonka-dryankova-mosv-67-ot-byudzheta-na-operativna-programa-okolna-sreda-2014-2020-g-sa-nasocheni-kam-vik-infrastruktura.html", "text": "Около 67% от бюджета на Оперативна програма \"Околна среда 2014-2020 г.\" са насочени към ВиК инфраструктура. Това каза в предаването „Екологичен резонанс“ на Радио „Фокус“ Цонка Дрянкова, главен директор, главна Дирекция \"Оперативна програма околна среда\". Тя коментира, че ще се инвестира в мерки, насочени към осигуряване на допълнителен капацитет за рециклиране на отпадъци и по специално на биоразградими отпадъци. „Също така ще се реализира и т.нар. трета фаза от интегрираната система за управление на отпадъците на Столичната община, един доста сложен проект, чието изпълнение и реализация започнаха по време на предишния програмен период. По отношение на биоразнообразието, фокусът е установяване на структури за управление на мрежата Натура 2000, укрепване на техния капацитет, както и реализацията на консервационни мерки за опазване на биологичното разнообразие. В рамките на приоритетните оси ще инвестираме в рехабилитацията на общински язовири. Със средства по програмата ще бъде изградена Национална система за управление на водите в реално време, която има за цел да подава своевременно информация към всички компетентни органи по отношение на количеството на водите, така че наистина да се вземат адекватни решения и мерки във връзка с предотвратяване на наводнения. Ще инвестираме и в геозащитни дейности и у така наречените укрепвания на свлачища, които застрашават населението“, коментира Цонка Дрянкова. Тя каза още, че по приоритетна ос въздух ще се инвестира в мерки, насочени към намаляване на фините прахови частици като основният източник, който е идентифициран, е битовото отопление.", "date": "2018.01.04", "title": "Цонка Дрянкова, МОСВ: 67% от бюджета на Оперативна програма \"Околна среда 2014-2020 г.\" са насочени към ВиК инфраструктура"}
{"url": "http://www.focus-news.net/news/2018/01/04/2473595/dots-d-r-petar-nenkov-voenen-istorik-balgarskata-armiya-nyama-nito-edno-pleneno-v-boy-zname.html", "text": "Българската армия няма нито едно пленено в бой знаме. Това каза в предаването „Със славната 2-ра Тракийска дивизия – За честта на България“ по Радио „Фокус” - Пловдив военният историк доц. д-р Петър Ненков. „Българските воини пазят като зениците на очите си своите бойни знамена, защото те са техните най-святи символи”, каза Ненков. По думите му в последвалите след Освобождението войни за национално обединение 1912 -1918 г. и в заключителния етап на Втората световна война 1944 -1945 г. Българската армия се превръща в една от малкото армии в света, които не са дали в плен нито едно свое бойно знаме. „Този феномен може да буди у нас само чувство на законна гордост и преклонение пред героизма и храбростта на българските воини”, посочи Петър Ненков.\r\nВ края на Първата световна война 1915-1918 г. след пробива на съглашенските войски при Добро поле на 29 септември 1918 г. в Солун се подписва примирие между командващия войските на Антантата на Солунския фронт, френския генерал Франше Д, Епре и тричленна делегация, излъчена от българското правителство. Съгласно примирието, всички български части, намиращи се на запад от Скопския меридиан, стават заложници на съглашенските войски. Така без да са победени, около 100 хиляди български воини от 1-ва пехотна Софийска дивизия, Сборната дивизия и 6-та пехотна дивизия се озовават в плен и са разоръжени. За да не попаднат бойните им знамена във вражески ръце, командирите в полковете предприемат превантивни действия. Под звуците на знаменния марш “Кол славний” бойните знамена са изгаряни или сваляни от дръжките и заравяни на тайни места. Други знамена са били увивани около телата под униформите на офицери и подофицери и така те ги съхраняват месеци в очакване на удобен миг, за да избягат и да пренесат полковите светини с риск за живота си през вражеските кордони до България. „Те са знаели, че животът въпреки всичко ще надмогне смъртта и че след поражението идва победата. Знаели са, че опазвайки бойните си знамена, опазват честта и славата на Българската армия и своето Отечество от поругани. Знаели са, че полк, чието знаме бъде пленено, престава да бъде войскова част и се изтрива от списъчния състав на Българската армия”, посочи Петър Ненков. Затова нито едно от бойните знамена не попада в ръцете на врага. Всички те, до едно са спасени и пренесени на българска територия.\r\nДнес всички те са в Националния военноисторически музей: 6-ти Търновски полк, 1-ви Софийски полк, 25-ти Драгомански полк, 42-ри полк, 3-ти Бдински полк, 15-ти Ломски полк, 51-ви пехотен полк ,52-ри пехотен полк, 19-ти Шуменски полк, 35-ти Врачански полк, 36-ти Козлодуйски полк, 8-ми Приморски полк, 27-ми Чепински полк и 9-ти Пловдивски полк. Със заповед № 67/30 март 1922 г. министърът на войната утвърждава учредяването на специален металически „Знак за спасяване на знаме“ за онези офицери и войници, които са спасили през Първата световна война 1915 - 1918 г. бойните си знамена. За спасените знамена е учредена „Възпоменателна гривна“ с изписани на нея имената на спасителите.\r\nЦветана ТОНЧЕВА", "date": "2018.01.04", "title": "Доц. д-р Петър Ненков, военен историк: Българската армия няма нито едно пленено в бой знаме"}
{"url": "http://www.focus-news.net/news/2018/01/04/2473596/predsedatelyat-na-narodnoto-sabranie-tsveta-karayancheva-shte-prisastva-na-otbelyazvaneto-na-praznika-bogoyavlenie-v-plovdiv.html", "text": "Председателят на Народното събрание Цвета Караянчева ще присъства на отбелязването на празника Богоявление в Пловдив на 6 януари. Това съобщиха от пресцентъра на Народното събрание.\r\nПредседателят на парламента ще приеме почетния строй на представителните части на Българската армия, участващи в ритуала. Традиционния Богоявленски водосвет на бойните знамена на Българската армия ще отслужи Негово Високопреосвещенство Пловдивският митрополит Николай. \r\nЦвета Караянчева ще присъства и на ритуала по изваждането на Светия кръст от водите на река Марица. \r\nПредседателят на парламента ще поднесе цветя на паметника на поета-революционер Христо Ботев в Пловдив.", "date": "2018.01.04", "title": "Председателят на Народното събрание Цвета Караянчева ще присъства на отбелязването на празника Богоявление в Пловдив"}
{"url": "http://www.focus-news.net/news/2018/01/04/2473597/shumen-ritual-po-izvazhdane-na-bogoyavlenskiya-krast-na-yordanovden-shte-se-sastoi-vav-vodite-na-reka-kamchiya-kray-selo-han-krum.html", "text": "Ритуал по хвърляне на кръста ще се състои на Богоявление на р. Камчия  на моста край село Хан Крум. Това съобщи за Радио „Фокус“ - Шумен отец Пламен Марчев. Той ще се състои от 11.30 часа на 6 януари, като се организира за четвърта година от църковното настоятелство на православните храмове в селата Троица, Хан Крум и Осмар. Ритуалът е част от богослужебното последование за Йордановден. Утринната служба  на 6 януари ще започне от 8.00 часа в храма „Св. св. Константин и Елена“ в село Осмар, а след Светата литургия ще бъде извършен и Велик Богоявленски водосвет. „Надявам се на Богоявление да се видим не само на моста на река Камчия в село Хан Крум, но и да присъстваме и в храмовете, да станем съучастници на самия празник, на самото тържество, да имаме литургии на общение, всички да сме в Божия храм по време на богослужението, да се помолим, за да отбележим достойно дадения празник. Това е смисълът на всяко едно тържество, на всяко богослужение - да станем съпричастни, или съучастници на дадения празник“, каза отец Пламен. Той посочи, че местен дърводелец изработва кръста, който се хвърля ритуално във водите на Камчия и той остава за този, който го извади. Готов е вече кръстът и за тазгодишния Богоявленски ритуал.\r\nИвелина ИВАНОВА", "date": "2018.01.04", "title": "Шумен: Ритуал по изваждане на Богоявленския кръст на Йордановден ще се състои във водите на река Камчия край село Хан Крум"}
{"url": "http://www.focus-news.net/news/2018/01/04/2473598/albanian-daily-news-albaniya-e-sred-lyubimite-destinatsii-na-turistite-ot-yugoiztochna-evropa-pokazva-prouchvane.html", "text": "Албания е сред любимите дестинации на туристите от Югоизточна Европа според данни на проучване, пише Albanian Daily News. Анкетата е организирана от Института по статистика на Албания след данните за високия брой на туристи в страната в периода от януари до ноември 2017 г. Съгласно проучването, 115 хил. полски туристи са посетили Албания през посочения период, което представлява увеличение с 75% спрямо същото време през 2016 г. Висок е и броят и на посетителите от Чешката Република, Словакия и страните от Скандинавския полуостров, макар изданието да не посочва точни данни. От друга страна с 20% е по-нисък броят на посетителите от Косово. Според експерти, това е предизвикано от все още множеството проблеми, които стоят пред туристическия сектор в Албания. : Цанко Цолов", "date": "2018.01.04", "title": "Albanian Daily News: Албания е сред любимите дестинации на туристите от Югоизточна Европа, показва проучване"}
{"url": "http://www.focus-news.net/news/2018/01/04/2473599/nikola-petrov-nao-rozhen-tri-chastichni-slanchevi-zatamneniya-priblizhavane-na-yupiter-blizo-do-zemyata-i-parad-na-planetite-shte-mogat-da-se-vidyat-prez-2018-g.html", "text": "Три частични слънчеви затъмнения, приближаване на Юпитер близо до Земята и „Парад на планетите“ са част от любопитните астрономически явления, които ще могат да се наблюдават през 2018 г. Това каза за Радио „Фокус“ – Смолян Никола Петров, директор на Националната астрономическа обсерватория „Рожен“. \"Трите частични слънчеви затъмнения ще богат да се видят на 15 февруари, 13 юли и 11 август, но за съжаление не и от територията на България\", заяви Петров. Той припомни, че 2017 г. е била успешна за наблюдение на пълно слънчево затъмнение, като екип на обсерваторията е бил в САЩ, където са наблюдавали затъмнението и скоро резултатите от него ще бъдат публикувани. Петров добави, че астрономите се подготвят и за следващото пълно лунно затъмнение, което се очаква на 2 юли 2019 г. и ще може да се види от територията на Чили.\r\nПрез месец май любителите и професионалистите-астрономи ще може да видят планетата Юпитер, която ще бъде най-близо до земята и ще свети много силно на небето. „Най-голямата планета ще се доближи много близо до Земята на около 658 млн. км, но ще свети много силно на небето. По-това време Сатурн ще бъде почти два пъти по-далече и ще е на повече от 1.4 млрд. км от Земята.\r\n\"На 7 и 8 март ще се наблюдава и така нареченото явление „Парад на планетите“, отбеляза Петров. Тогава ясно ще се виждат три планети – Сатурн, Марс и Юпитер, а Луната през тези два дни ще се придвижва между планетите. Това астрономическо явление, на което ще се радваме в началото на март е наречено от астрономите „Парад на планетите“, каза още Никола Петров.\r\nНели ГЕРГЬОВСКА", "date": "2018.01.04", "title": "Никола Петров, НАО „Рожен“: Три частични слънчеви затъмнения, приближаване на Юпитер близо до Земята и „Парад на планетите“ ще могат да се видят през 2018 г."}
{"url": "http://www.focus-news.net/news/2018/01/04/2473600/veliko-tarnovo-nova-detska-gradina-shte-bade-postroena-v-grada.html", "text": "Нова детска градина ще бъде построена в квартал „Зона В“ във Велико Търново. Добрата новина от края на миналата година бе потвърдена по време на общественото обсъждане на проекта за Бюджет – 2018. Изработването на проекта е инициирано от кмета Даниел Панов. Това съобщиха от пресцентъра на Община Велико Търново.\r\nС решение на правителството вече са осигурени средствата за строителството, което се очаква да започне през лятото. В края на миналата година Общинският съвет одобри предложението за изкупване на избрания терен в жилищния комплекс.\r\nНовата детска градина ще е с капацитет за 120 деца. Предстои провеждането на процедурите за отчуждаване на поземления имот и за избиране на изпълнител на строителство и строителен надзор. \r\n„Изграждането на нова детска градина се налага, тъй като през последните две години населението на Велико Търново се увеличава, а раждаемостта е с рекордни положителни стойности. Има много семейства, които се завърнаха от чужбина. Има и фамилии от съседни градове, които работят в Старата столица, а децата им посещават нашите детски градини“, коментира Даниел Панов. Той посочи, че е започната процедура и за довършването на новия корпус към ДГ „Здравец“.\r\nЗа последно детска градина във Велико Търново е строена през далечната 1981 година.", "date": "2018.01.04", "title": "Велико Търново: Нова детска градина ще бъде построена в града"}
{"url": "http://www.focus-news.net/news/2018/01/04/2473601/predstaviteli-na-abv-i-natsionalen-sayuz-edinenie-provedoha-litiyno-shestvie-po-povod-140-ata-godishnina-ot-osvobozhdenieto-na-sofiya.html", "text": "Столичната градска организация на АБВ, АБВ - Младежи и представители на Национален съюз „Единение“ проведоха литийно шествие по повод 140-ата годишнина от освобождението на София. Това съобщиха от пресцентъра на ПП АБВ. Събитието, на което присъстваха председателят на АБВ Константин Проданов и членът на ИБ на партията Румен Петков, бе предшествано от молебен и беседа в черквата „Св. ап. Андрей Първозвани“. Те бяха посветени на паметта на героите, участвали в офанзивата за  извоюването на свободата на града, а в последствие и на България, през далечната 1878 година.\r\nЛитийното шествие завърши пред Паметника на опълченците в градинката до православния храм „Св. Николай Софийски“. Там бе проведена тържествена церемония по поднасяне на венци и цветя. Граждани, облечени в традиционни за отминалата епоха военни и опълченски униформи и въоръжение, отдадоха почетен караул пред монумента. Бяха изложени реплики на бойни знамена, сред които и на Самарското знаме.", "date": "2018.01.04", "title": "Представители на АБВ и Национален съюз „Единение“ проведоха литийно шествие по повод 140-ата годишнина от освобождението на София"}
{"url": "http://www.focus-news.net/news/2018/01/04/2473602/premierat-boyko-borisov-shte-se-sreshtne-s-irlandskiya-premier-leo-varadkar.html", "text": "Министър-председателят Бойко Борисов ще се срещне утре, 5 януари, с премиера на Ирландия Лео Варадкар, който ще бъде на работно посещение в България, съобщиха от правителствената информационна служба. \r\nФокусът на разговорите е бъдещето на Европейския съюз, промените, които ще настъпят след Брекзит, Българското председателство на Съвета на ЕС и други актуални въпроси от европейския дневен ред. Сред темите на срещата са и задълбочаването на търговско-икономическото партньорство между България и Ирландия, изграждането на ефективно бизнес сътрудничество, както и активно увеличаване на двустранния стокообмен и на ирландските инвестиции и туристи у нас.", "date": "2018.01.04", "title": "Премиерът Бойко Борисов ще се срещне с ирландския премиер Лео Варадкар"}
{"url": "http://www.focus-news.net/news/2018/01/04/2473603/d-r-mariya-kamenova-rzi-montana-registrirame-povishavane-na-zabolevaemostta-ot-hepatit-a-v-oblastta.html", "text": "Регистрираме повишаване на заболеваемостта от хепатит А в област Монтана. Това каза за Радио „Фокус“ – Видин д-р Мария Каменова, заместник-директор на Регионалната здравна инспекция. Тя посочи, че отделни случаи на заболяването са регистрирани в градовете Монтана, Лом, Вършец и Берковица, но предстои да бъде направен отчет за случаите на хепатит А в областта за изминалата 2017 г. „Най-много са случаите в монтанския квартал „Кошарник“ – 17, като последния е регистриран на 6 декември миналата година. 16 от тези случаи са деца от 2 до 18-годишна възраст и само при един случаите се отнася за лице на 51-годишна възраст. По принцип това заболяване е характерно именно за децата“, каза д-р Каменова. Тя припомни, че първият случай на хепатит А в квартал „Кошарник“ е регистриран на 9 септември. „От заболелите деца имаме братче и сестриче, които живеят на един адрес, на друг адрес имаме 2 семейства с 4-ри заболели деца, на друга улица в квартала също имаме две деца заболели в едно семейство“, добави д-р Каменова. Изпълнява се предписанието на РЗИ от кмета на Монтана всеки месец да се извършва почистване и дезинфекция в квартал „Кошарник“ от оторизирана фирма.\r\nАнна ЛОЗАНОВА", "date": "2018.01.04", "title": "Д-р Мария Каменова, РЗИ - Монтана: Регистрираме повишаване на заболеваемостта от хепатит А в областта"}
{"url": "http://www.focus-news.net/news/2018/01/04/2473604/daily-sabah-beliyat-dom-vavezhda-ogranicheniya-za-polzvane-na-mobilen-telefon-v-sgradata.html", "text": "Белият дом въвежда ограничения за ползването на мобилен телефонен в сградата, пише вестник Daily Sabah, като се позовава на данни от прессекретаря на Белия дом Сара Сандърс. По време на изявление пред репортери в четвъртък, Сандърс е заявила, че „сигурността и работата на технологичните системи в Белия дом е от изключителна важност за администрацията на Доналд Тръмп и в тази връзка от следващата седмица на всички работници и гости в Белия дом ще им бъде забранено да ползват мобилни телефони в Западното крило“. \r\nПо думите на Сандърс, решението е взето с цел сигурност а не за да се предотврати изтичане на информация. : Цанко Цолов", "date": "2018.01.04", "title": "Daily Sabah: Белият дом въвежда ограничения за ползване на мобилен телефон в сградата"}
{"url": "http://www.focus-news.net/news/2018/01/04/2473605/veliko-tarnovo-obshtinata-shte-izpalnyava-trinadeset-proekta-za-30-miliona-leva-po-evropeyski-programi-prez-2018-godina.html", "text": "Тринадесет проекта за 30 милиона лева ще изпълнява Община Велико Търново по европейски програми през 2018 година. Това съобщи Снежана Данева – Иванова, зам.-кмет на Община Велико Търново, по време на общественото обсъждане на Бюджета за тази година, предаде репортер на Радио „Фокус“ – Велико Търново. Зам.-кметът посочи, че през 2017 година Общината е стартирала 13 проекти на стойност близо 30 млн. лева в различни области – образователна, социална, техническа инфраструктура и туризъм. От тази сума безвъзмездната финансова помощ е 29 093 178 лева, а собственият ресурс 911 569 лева. „Част от тези проекти ще продължат своето изпълнение през 2018 година, като ресурсът, който Общината ще управлява през 2018 година е 27 574 813 лева. От тях по ОП „Региони в растеж“ 2014-2020 са четири проекта на обща стойност 23 873 000 лева, като в това число собственият ресурс е 805 767 лева. По други оперативни и европейски програми ще се изпълнят 9 проекта на обща стойност 3 701 559 лева, като в  това число собствен ресурс 35 250 лева“, добави Снежана Данева – Иванова. Тя посочи, че по одобрената инвестиционна програма Общината ще реализира четири проекта на обща стойност 20 000 805 лева. В това число са проектите за интегриран градски транспорт, създаване на атрактивна зона за културен и конгресен туризъм на територията на Старото военно училище, проектиране и разширяване на Мултимедийния център на ул. „Пиколо“ и административната сграда на Регионален исторически музей, реконструкция и цялостно обновяване на Музей „Възраждане и учредително събрание“. „По други оперативни програми, които вече са в процес на оценка и предполагам, че до края на февруари вероятно ще получим вече окончателни резултати, са три проекта на обща стойност 11 942 974 лева, в това число 226 640 лева собствен принос. Основните от тях са „Изграждане на комплекс за социални услуги за деца“, „Изкуство и култури – общи трансгранични активи в подкрепа на устойчивото развитие на туризма“ за ХГ „Борис Денев“, и един проект, който ще бъде подобрена значителна част от инфраструктурата в старата градска част. Аз лично ще бъда много удовлетворена, ако спечелим този проект окончателно. Вече сме преминали началните оценки“, посочи Снежана Данева – Иванова.\r\nНадежда КРЪСТЕВА", "date": "2018.01.04", "title": "Велико Търново: Общината ще изпълнява тринадесет проекта за 30 милиона лева по европейски програми през 2018 година"}
{"url": "http://www.focus-news.net/news/2018/01/04/2473606/kyustendil-osiguren-e-obshtestven-transport-do-selata-v-obshtina-nevestino-sled-otkaza-na-dosegashniya-prevozvach-da-izpalnyava-transportnata-shema.html", "text": "Осигурен е обществен транспорт до селата на територията на община Невестино. Това съобщи пред журналисти зам.-кметът на Общината Йордан Глогов, предаде репортер на Радио „Фокус” – Кюстендил. Със съдействието на областния управител на Кюстендил Общината е успяла да сключи договор с превозвач, който да поеме част от маршрутните разписания. Срокът на договора е за половин година. Процедурата е преминала в съкратени срокове след отказа на досегашния превозвач да изпълнява транспортната схема. Променена е транспортната схема за обслужване, има ново разписание, променен е броят на изпълняваните курсове, но обществен транспорт има.\r\nВенцеслав ИЛЧЕВ", "date": "2018.01.04", "title": "Кюстендил: Осигурен е обществен транспорт до селата в община Невестино след отказа на досегашния превозвач да изпълнява транспортната схема"}
{"url": "http://www.focus-news.net/news/2018/01/04/2473607/nad-30-000-hora-s-uvrezhdaniya-i-vazrastni-shte-poluchat-uslugite-lichen-asistent-i-patronazhna-grizha.html", "text": "С пълно единодушие Националният съвет за социално включване одобри Плана за  изпълнение на Националната стратегия за дългосрочна грижа в периода 2018-2021 г. Това съобщиха от пресцентъра на Министерство на труда и социалната политика. Заседанието бе председателствано от министъра на труда и социалната политика Бисер Петков. Основната цел на документа е да се подобри качеството на живот и възможностите за социално включване на хората с увреждания и възрастните хора чрез осигуряване на мрежа от услуги и мерки за подкрепа в общността и домашна среда, каза заместник-министър Росица Димитрова при представянето на плана. Приоритетни целеви групи включват хората с умствена изостаналост и с психични разстройства, лицата с различни форми на деменция, възрастните, които не могат да се обслужват сами, както и трайно настанените в държавните психиатрични болници. \r\nВ плана се предвижда на областно ниво да бъде развита патронажна грижа за лица с увреждания и възрастни хора, зависими от грижа. Предвидено е осигуряването на средства за транспортни разходи за предоставянето ѝ. Ще продължи и предлагането на социални услуги в домашна среда – личен асистент, социален асистент и домашен помощник. Чрез тези две дейности ще бъдат подкрепени над 30 000 лица. В документа е разписано, че до 2021 г. трябва да се закрият 10 специализирани институции за лица с психични разстройства и с умствена изостаналост, които са с най-лоши условия за живот. От тях ще бъдат изведени около 750 души, за които ще бъде осигурена качествена грижа и подкрепа в нови услуги в общността. \r\nВ следващите четири години се предвижда изграждането на 100 нови социални услуги за над 2100 потребители. Сред тях са 68 центрове за грижа за хора с увреждания и възрастни хора, дневни центрове и центрове за социална рехабилитация и интеграция за лица с психични разстройства и с умствена изостаналост. До 31 януари 2018 г. Агенцията за социално подпомагане и Националното сдружение на общините в България ще изготвят карта на социалните услуги, които ще бъдат изградени в страната.\r\nПланът включва и мерки за повишаване на квалификацията на новите екипи от социални работници. Те ще правят подбора и оценката на потребителите, които ще бъдат изведени от специализираните институции и настанявани в новоизградените социални услуги. Планът ще се реализира с финансиране от държавния бюджет и от оперативните програми „Развитие на човешките ресурси“ и „Региони в растеж“. Предстои документът да бъде обсъден от Министерския съвет.", "date": "2018.01.04", "title": "Над 30 000 хора с увреждания и възрастни ще получат услугите личен асистент и патронажна грижа"}
{"url": "http://www.focus-news.net/news/2018/01/04/2473608/varna-7-signala-ot-rodilnite-otdeleniya-za-detsa-v-risk-ot-izostavyane-sa-postapili-v-direktsiya-sotsialno-podpomagane-sled-kolednite-i-novogodishnite-praznitsi.html", "text": "7 сигнала от родилните отделения за деца в риск от изоставяне са постъпили в Дирекция „Социално подпомагане” - Варна след коледните и новогодишните празници. Това каза в интервю за Радио „Фокус“ – Варна Анна Конукова, ръководител на отдел „Закрила на детето“ към Дирекция „Социално подпомагане“ – Варна. Тя добави, че само при два от случаите майките имат трайни намерения за изоставяне на детето. „Ще бъде предприета мярка за закрила, вероятно настаняване в професионално приемно семейство. Все още децата не са настанени, тъй като са недоносени и са с ниско тегло“, каза експертът. Анна Конукова посочи, че останалите пет сигнала са свързани с непълнолетни майки, като четири от майките вече са родили. „Три от тях  живеят в други населени места и ние препращаме сигналите по местоживеене за оценка. Майките желаят да се грижат за децата си, но все пак се прави оценка на риска както за младата майка, така и за бебето. Една от непълнолетните майки живее във Варна. Тя е на 15 години, все още не е приключена оценката на риска, но когато майката е в такава ниска възраст, се предприема мярка за закрила. Тя се изразява в насочване към Център за обществена подкрепа с цел да се подкрепи майката и да се обучи в родителски умения, за да няма риск в грижите за новороденото бебе. Прави се и консултиране във връзка със семейно планиране и предпазване от бременност“, добави Анна Конукова. Последният постъпил сигнал е свързан отново с непълнолетна майка, която все още не е родила. Тя е на 16 години, предстои да се направи оценка на риска през месец април, когато е планирано раждането.\r\nМарияна ВАЛЕНТИНОВА", "date": "2018.01.04", "title": "Варна: 7 сигнала от родилните отделения за деца в риск от изоставяне са постъпили в Дирекция „Социално подпомагане” след коледните и новогодишните празници"}
{"url": "http://www.focus-news.net/news/2018/01/04/2473609/kyustendil-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в областта. Това съобщи за Радио „Фокус” – Кюстендил дежурният в Областно пътно управление – Кюстендил. По думите му във високопланинските райони е извършено опесъчаване на пътищата. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2018.01.04", "title": "Кюстендил: Мокри и хлъзгави са пътните настилки в областта"}
{"url": "http://www.focus-news.net/news/2018/01/04/2473610/veliko-tarnovo-v-svishtov-se-provede-razshireno-rabotno-zasedanie-na-komisiyata-za-deteto-kam-obshtinata.html", "text": "В Свищов се проведе разширено работно заседание на Комисията за детето към Общината, съобщиха от пресцентъра на Община Свищов. Комисия за детето бе свикана във връзка с предизвикания пожар, в края на миналата година, от непълнолетен младеж в село Овча могила. Комисията, в която участват представители на общинската администрация, РУ на МВР, Регионално управление на образованието, дирекция „Социално подпомагане“, Местната комисия за борба срещу противообществените прояви на малолетните и непълнолетните, и двама психолози от ДЦДУ и ЦОП, се събра спешно, за да вземе решение за адекватни мерки в подкрепа и закрила на детето, предизвикало пожара, и защита безопасността на жителите на село Овча могила. На работната среща, представителите на институциите в състава на Комисията, изразиха своите становища относно възможните законосъобразни мерки, които биха могли да се предприемат и въз основа на които да се осигури професионална подкрепа на детето и неговото семейство. На разширеното заседание, по покана на председателя на комисията и заместник-кмет Анелия Димитрова, присъстваха също и кметът на община Свищов Генчо Генчев, кметът на с. Овча могила Нели Великова, районният прокурор Блага Георгиева, и началникът на РУ Полиция гл. инсп. Момчил Златев.\r\nСлед продължилата повече от час среща, комисията се обедини около конкретни решения за незабавни действия, относно предотвратяване на бъдещи противообществени прояви от страна на детето, с цел неговата безопасност и безопасността на жителите на селото. Ключов момент за благоприятното развитие на събитията и в полза на детето, ще бъде съдействието от страна на неговите родители.", "date": "2018.01.04", "title": "Велико Търново: В Свищов се проведе разширено работно заседание на Комисията за детето към Общината"}
{"url": "http://www.focus-news.net/news/2018/01/04/2473611/varna-v-otdel-zakrila-na-deteto-sa-postapili-nyakolko-signala-ot-roditeli-koito-ne-sa-uspeli-da-osashtestvyat-kontakt-s-deteto-si-po-praznitsite.html", "text": "След коледните и новогодишните празници в отдел „Закрила на детето“ във Варна има постъпили няколко сигнала от родители, които не са успели да осъществят контакт с детето си. Това каза в интервю за Радио „Фокус“ – Варна Анна Конукова, ръководител на отдел „Закрила на детето“ към Дирекция „Социално подпомагане“ – Варна. По думите ѝ обикновено става въпрос за сигнали от родители, които вече са разведени или са в момент на раздяла, когато не е спазено съдебното решение или когато все още няма такова. „Всеки иска да има контакт с детето си. В единия от случаите успяхме да организираме такъв контакт в двата дни между Коледа и Нова година. Останалите сигнали са в процес на оценка, предстоят разговори с двамата родители и постигане на договореност, ако няма съдебно решение. При наличие на съдебно решение, то трябва да се спазва. Ако няма такова, се търси възможност да се постигне едно споразумение, което да бъде в интерес на детето - единият от родителите трайно да полага грижи за детето, но другият да има регулярен и пълноценен контакт с детето“, каза още Анна Конукова.\r\nМарияна ВАЛЕНТИНОВА", "date": "2018.01.04", "title": "Варна: В отдел „Закрила на детето“ са постъпили няколко сигнала от родители, които не са успели да осъществят контакт с детето си по празниците"}
{"url": "http://www.focus-news.net/news/2018/01/04/2473612/veliko-tarnovo-patyat-mezhdu-samovodene-i-resen-e-osnovno-remontiran.html", "text": "Третокласният път между селата Самоводене и Ресен, намиращ се на територията на община Велико Търново, е основно ремонтиран и преасфалтиран, съобщиха от пресцентъра на Общината. Близо 11 километра е дължината на обновеното трасе, към което са оформени пътните банкети, изградено е отводняване, монтирани са нови мантинели, както и предпазни парапети на мостовите съоръжения. Остават довършителни дейности по полагането на хоризонталната маркировка и огражденията. \r\nЗа последно шосето е ремонтирано преди повече от три десетилетия. Финансирането за ремонта бе осигурено от правителството, след конструктивни разговори между кмета на Велико Търново Даниел Панов и регионалния министър Николай Нанков. \r\nС целевите средства цялостно бе преасфалтиран, разширен и укрепен пътят между Велико Търново и с. Арбанаси. Реконструкцията бе първи етап от цялостния ремонт на третокласното шосе Велико Търново – Горна Оряховица. \r\nВ края на септември бе обновена и 2,5-километровата отсечка от главния път Велико Търново – Русе до Преображенския манастир. Финансирането също бе осигурено от правителството. През пролетта се очаква да започне строителството на новия мост над р. Янтра, с който ще бъде възстановена пряката пътна връзка между старопрестолния град и с. Шемшево.", "date": "2018.01.04", "title": "Велико Търново: Пътят между Самоводене и Ресен е основно ремонтиран"}
{"url": "http://www.focus-news.net/news/2018/01/04/2473613/pazardzhik-izlozhbata-hristo-botev-zhivot-i-delo-na-istoricheski-muzey-kalofer-shte-bade-predstavena-v-batak-na-5-yanuari.html", "text": "Мобилната изложбата „Христо Ботев – живот и дело“ на Историческия музей в Калофер ще гостува на музея в Батак. Това съобщи за Радио „Фокус“ – Пазарджик Теодора Пейчинова, директор на Историческия музей в родопския град. Поводът е 170-то годишнина от рождението на великия български поет, публицист и революционер. Колекцията от факти, свързани с живота на Ботев, ще бъде експонирана във фоайето на музея на 5 януари. „Изложбата представя 17 табла, в които в хронологичен ред са представени факти от живота и делото на националния герой. Под всяко едно от таблата има мото или цитат от творба на Ботев. Представена е и най-реалистичната снимка на Ботев, която е дело на Тома Хитров от май 1875 г. в Букурещ, както и снимка на Калофер от 1865 г. В изложбата могат да бъдат видени и снимки на членове на семейството на Ботев. Има и богат снимков материал, посветен на учението му в Русия, завръщането в Калофер и емиграцията му по-късно в Букурещ. Налични са и факсимилета от негови лични писма“, уточни Пейчинова. Тя добави, че изложбата ще остане в музея в Батак до месец май тази година.\r\nАлбена ЖИЛЕКОВА", "date": "2018.01.04", "title": "Пазарджик: Изложбата „Христо Ботев – живот и дело“ на Исторически музей - Калофер ще бъде представена в Батак на 5 януари"}
{"url": "http://www.focus-news.net/news/2018/01/04/2473614/smolyan-narodno-chitalishte-hristo-botev-1871-organizira-kontsert-posveten-na-170-godini-ot-rozhdenieto-na-svoya-patron.html", "text": "Народно читалище „Христо Ботев – 1871“ организира концерт, посветен на 170 години от рождението на своя патрон Христо Ботев, съобщиха от читалището. Събитието ще се проведе на 6 януари от 12.30 часа на площад „Свобода“ на Стария център в града, непосредствено след тържествата за Богоявление, включващи освещаване на бойните знамена, литийно шествие и хвърляне на кръста във водите на река Черна.", "date": "2018.01.04", "title": "Смолян: Народно читалище „Христо Ботев – 1871“ организира концерт, посветен на 170 години от рождението на своя патрон"}
{"url": "http://www.focus-news.net/news/2018/01/04/2473615/kaloyan-pargov-bsp-sofiya-vseki-4-yanuari-napomnya-na-sofiya-che-svobodata-ima-mnogo-visoka-tsena.html", "text": "Четвърти януари е историческа дата от календара, която всяка година напомня на София и на нас, софиянци, че свободата е най-висшата ценност. Това каза лидерът на БСП - София Калоян Паргов, който присъства на заупокойната молитва за загиналите в Руско-турската освободителна война, отслужена пред паметника на Българския опълченец. С нея приключи литийното шествие по повод 140 години от Освобождението на София. Това съобщиха от пресцентъра на ГС на БСП - София\r\n\"Отбелязването на годишнината е знак за родова памет и признателност към българските опълченци и руските воини за техния подвиг, коментира Калоян Паргов. - Четвърти януари е дата, на която всяка година трябва да си спомняме заветите на прадедите ни - да пазим България, да отстояваме свободата и независимостта й. Свободата не означава разделение на обществото и омраза, тя не е предателство към родовата памет и към историята. Трябва да помним, че свободата има висока цена, тя е резултат от саможертвата на героите. Днес ние имаме дълг пред паметта и пролятата кръв на всички онези български опълченци и руски воини и трябва да бъдем благодарни за достойния живот на свободни и независими българи днес\".\r\nЛидерът на столичните социалисти е категоричен, че за България 2018-а не е година само на европредседателството ни. “През 2018 отбелязваме 140 години от края на Руско-турската война и Освобождението на България. Победата през 1878-а поставя началото на новия път на държавата ни, коментира той. - Затова сме тук днес заедно с извънредния и пълномощен посланик на Руската федерация в България н.пр. Анатолий Макаров - да засвидетелстваме нашата признателност и благодарност. Още през миналата година беше сформиран Инициативен комитет, начело с президента, в който участвам и аз, и от името на който изпратихме официална покана до президента на Русия Владимир Путин да присъства на тържествата за 3-и март по повод 140 години от Освобождението на България. Разбираме, че програмата му е много натоварена, но присъствието му зависи и от българското правителство. Ако, разбира се, то не е прекалено заето с европредседателството\".\r\nСпоред Калоян Паргов, кръглата годишнина от Освобождението на България, която съвпада с българското председателство на ЕС, е подходящ момент за посещение на руския президент. \"Поводът е тържествен и много хубав. Така ще може да затвърдим добрите си отношения с братския руски народ и с Русия като глобален геополитически фактор, коментира още Калоян Паргов. - Но всичко зависи и от българското правителство\".\r\nЛидерът на БСП - София се надява България да успее да даде своя реален принос, както в икономически, така и в геополитически план за развитието на Европа по време на председателството. \"Много е важно как ние ще успеем да използваме шансовете си, каза Калоян Паргов. - Имаме възможност сега да поставим здрави основи за бъдещ просперитет на България. Имам предвид сектори като селското стопанство, транспорта... Може да се справим с миграционните проблеми, пред които нашата страна е изправена, предвид факта, че е външна граница на Европа. Имаме шанс да бъдем в основата на мира на Балканите. Защото Балканите имат обща европейска перспектива. А началото може да го поставим в рамките на нашето европредседателство. Това са все възможности, от които трябва да се възползваме през тези 6 месеца\".", "date": "2018.01.04", "title": "Калоян Паргов, БСП - София: Всеки 4 януари напомня на София, че свободата има много висока цена"}
{"url": "http://www.focus-news.net/news/2018/01/04/2473616/ria-novosti-vladimir-putin-prodalzhi-deystvieto-na-ogranicheniyata-za-tranzitni-prevozi-ot-ukrayna.html", "text": "Президентът на Русия Владимир Путин подписа указ за продължаване до 30 юни на забраната за превоз на определени товари от Украйна към Казахстан и Киргизия през територията на Русия, според документ, публикуван на официалния правителствен портал за юридическа информация, предава РИА Новости.\r\n„В указа на президента на Руската Федерация от 1 януари 2016 г. №1 „За мерките по осигуряване на икономическа сигурност и националните интереси на Русия при осъществяването на транзитни превози на стоки от територията на Украйна до територията на Казахстан или Киргизстан през територията на Руската федерация“ се внася изменение за замяна на 4 думи „до 31 декември 2017 година , с думите „до 30 юни 2018 година““, се заявява в документа.\r\nНа 1 януари 2016 година Русия въведе забрана за осъществяване на транзитни автомобилни и железопътни превози на стоки от Украйна, по отношение на които в Москва се налагат мита, различни от нула, както и на товари, включени в „санкционния“ списък.\r\nОт 1 юли 2016 година, съгласно указа на руския президент, тази забрана беше разширена и по отношение на стоки от Украйна, отиващи към Казахстан и Киргизстан през територията на Русия. След това Киев обвини Русия в блокиране на транзита на украински стоки през руската територия в нарушение на регулациите на Световната търговска организация(СТО).\r\nПревод и редакция:", "date": "2018.01.04", "title": "РИА Новости: Владимир Путин продължи действието на ограниченията за транзитни превози от Украйна"}
{"url": "http://www.focus-news.net/news/2018/01/04/2473617/sliven-kmetat-stefan-radev-obsadi-s-mestnoto-naselenie-dvizhenieto-na-velosipedistite-v-grada.html", "text": "Строителство, благоустрояване и общинска собственост са основните проблеми за разрешаването на които се обръщат гражданите на Сливен към кмета Стефан Радев и неговите заместници. На днешния приемен се представиха и идеи, свързани с движението на велосипедистите в града, предаде репортер на Радио „Фокус“ – Сливен. Приемният ден на кмета, заместник-кметовете и секретаря на Общината е всеки първи четвъртък от месеца. Записването става два дни преди това от 8.30 часа в Центъра за административно обслужване на гражданите на източния вход на общинската сграда. Жалби и сигнали се приемат и по електронна поща.", "date": "2018.01.04", "title": "Сливен: Кметът Стефан Радев обсъди с местното население движението на велосипедистите в града"}
{"url": "http://www.focus-news.net/news/2018/01/04/2473618/sofiya-s-31-2-mln-leva-poveche-sa-prihodite-ot-danatsi-na-stolichna-obshtina-za-2017-godina-v-sravnenie-s-2016-godina.html", "text": "Изпълнението на годишния план за бюджетните приходи на Столична община за поредна година е на 100%, сочат предварителните финансови данни към 31 декември през 2017 г. Това съобщиха от пресцентъра на Столична община. „Постъпленията от данъци и такси в хазната на София до края на м.г. са 639,2 млн. лв. Това е с 31,2 млн. лв. повече в сравнение с 2016 г.\", съобщи зам.-кметът на София Дончо Барбалов. Запазва се тенденцията за устойчив ръст на приходите, която продължава от 2012 г. насам. През изминалите 6 години постъпленията в бюджета само от местни данъци например са с 97 млн. лв. повече, без да се променят данъчните ставки за столичани. Общо увеличението на собствените приходи на СО за този период надхвърля 185 млн. лв. Сред факторите, които допринасят за повишените финансови резултати, е по-добрата събираемост, както и въвеждането на съвременни онлайн услуги за гражданите.\r\nВследствие на раздвижването на имотния пазар и увеличеното търсене постъпленията от данъка за възмездно придобиване на недвижими имоти в София през м.г. са с над 13,2 млн. лв. повече, отколкото през 2016 г. Приходите по това перо в столичната хазна надхвърлят 111, 2 млн. лв. От данък сгради постъпленията в бюджета са над 101,5 млн. лв. \r\nОт туристически данък приходите са близо 2,6 млн. лв., което е с над 803 хил. лв. повече от тези през 2016 г. Увеличението на броя на нощувките (също с около 800 хил.) се обяснява с по-големия брой на туристическите и бизнес пътувания до града.\r\n\"Със 7 млн. лв. повече от предходната година са средствата, постъпили като данък МПС – общо 84,1 млн. лв. Това се дължи както на добрата събираемост на този данък, така и на увеличения брой нови автомобили, регистрирани в София\", коментира зам.-кметът Барбалов.\r\nПрез 2017 г. обяснимо по-малко са постъпленията от приватизация, които в бъдеще се очаква да играят все по-малка роля в общите общински приходи. От продажба на сгради приходите са 8,2 млн. лв., което е с 2,3 млн. лв. по-малко от 2016 г. Такова е положението и с продажбата на земя – влезли са близо 10 млн. лв. – с 1,8 млн. по-малко от предходната година.\r\nОбщо неданъчните приходи (административни такси, лихви, глоби, наеми, продажби и т.н.) за 2017 г. са над 333,3 млн. лв., което е с 9 млн. лв. повече от събраните средства през 2016 г.", "date": "2018.01.04", "title": "София: С 31, 2 млн. лева повече са приходите от данъци на Столична община за 2017 година, в сравнение с 2016 година"}
{"url": "http://www.focus-news.net/news/2018/01/04/2473619/afp-griynpiys-zagubi-delo-sreshtu-norvegiya-za-prouchvane-za-petrol-v-arktika.html", "text": "Норвежки съд в четвъртък отхвърли иска на природозащитниците „Грийнпийс“ и още две НПО-та, които бяха завели дело срещу Норвегия, най-големият производител на петрол в Европа, заради даден лиценз за проучване за нефт в Арткика през 2016 година, предава AFP.\r\nВ решението на съда в Осло, не подлежащо на обжалване, се посочва, че Норвегия не е нарушила конституцията си, като през май 2016 година е дала лиценз за проучване на 13 компании, включително националната Статойл, американските Шеврон и КонокоФилипс и руската Лукойл, в Баренцово море.\r\nПревод и редакция:", "date": "2018.01.04", "title": "AFP: „Грийнпийс“ загуби дело срещу Норвегия за проучване за петрол в Арктика"}
{"url": "http://www.focus-news.net/news/2018/01/04/2473620/georgi-ikonomov-kmet-na-obshtina-bansko-reshenieto-na-ministerski-savet-za-vtoriya-lift-e-samo-parvata-bitka-koyato-spechelihme-no-sega-predstoyat-sledvashtite.html", "text": "Решението на Министерски съвет е само първата битка, която спечелихме, но сега предстоят следващите. Това каза за Радио „Фокус“ - Пирин кметът на Община Банско Георги Икономов във връзка с решението на правителството от последните дни на годината за промяна на Плана за управление на Национален парк „Пирин“. „Кога ще бъде започнато построяването на втората кабинка е изключително трудно да се каже, защото всичките тези решения и процесът по реализацията им ще бъдат спъвани от обжалвания на различните процедури. Според мен един реалистичен период да се реализира, или поне да започне строителството на кабинката, е между две и три години. Това решение е изключително важно  за целия регион. Не трябва да забравяме, че получихме подкрепа от всички кметове от Благоевградска област, независимо от тяхната принадлежност, с което те изразиха, че този проект е изключително важен за целия регион и хората им работят в Банско, а това намалява безработицата в техните общини“, каза Икономов. По думите му всички, които протестират против това в редица градове на страната, трябва да са наясно, че в Банско през зимния сезон работят стотици хора, а да не се кажа и хиляди от тези региони, защото там няма работа и се препитават в града. „Какво ще стане ако ние спрем развитието или затворим ски курортите. Тези хора ще се върнат в техните общини и ще трябва да им плащат за безработица. Нека да се замислят тези хора преди да правят каквото и да е, а не да се подвеждат по апокалиптичните лозунги на зелените“, каза Икономов.\r\nЛора КАЛЧЕВА", "date": "2018.01.04", "title": "Георги Икономов, кмет на Община Банско: Решението на Министерски съвет за втория лифт е само първата битка, която спечелихме, но сега предстоят следващите"}
{"url": "http://www.focus-news.net/news/2018/01/04/2473621/veliko-tarnovo-31-600-000-leva-e-razmerat-na-investitsionnata-programa-na-obshtinata-za-2018-godina.html", "text": "31 600 000 лева е размерът на Инвестиционната програма на Община Велико Търново за 2018 година. Това съобщи зам.-кметът проф. Георги Камарашев по време на обсъждането на бюджета за 2018 г., предаде репортер на Радио „Фокус“ – Велико Търново. Зам.-кметът посочи, че програмата включва много обекти от образователната инфраструктура. Предвижда се извършване на основни и частични ремонти на училища в изпълнение на програмата за енергийна ефективност. Ще бъдат изградени и нови образователни инфраструктури. Включени са дейности по изграждане и ремонт на съществуваща пътнотранспортна инфраструктура, в това число и моста при село Шемшево. Предвиждат се и ремонти на съществуваща и изграждане на нова спортна инфраструктура, както и ремонти на църкви. Проф. Камарашев посочи, че обектите са включени в списък с дължина 9 страници, на база няколко приоритета. На първо място това е стратегията за развитие на община Велико Търново. На второ място изпълнението на проектите по оперативните програми. Включени са и такива обекти, предложени от кмета и кметските наместници, както и от гражданите. По време на провелото се обсъждане на бюджета за 2018 г. на Община Велико Търново граждани депозираха в деловодството на Общината подписка, с която желаят изграждането на тротоар на ул. „Лазурна“ в града. Те поискаха тези дейности също да бъдат включени в Инвестиционната програма на Община Велико Търново. Според тях заради липсата на тротоар само за изминалата 2017 година при пътнотранспортни произшествия са пострадали четири деца седем възрастни хора.\r\nНадежда КРЪСТЕВА", "date": "2018.01.04", "title": "Велико Търново: 31 600 000 лева е размерът на Инвестиционната програма на Общината за 2018 година"}
{"url": "http://www.focus-news.net/news/2018/01/04/2473622/asya-nikolova-natsionalen-muzey-hristo-botev-v-poslednite-godini-dosta-chesto-se-spekulira-s-otdelni-fakti-okolo-zhivota-na-hristo-botev.html", "text": "В последните години доста често се спекулира с отделни факти около живота на Христо Ботев. Това каза в предаването „Със славната 2-ра Тракийска дивизия – За честта на България“ по Радио „Фокус” - Пловдив Ася Николова, директор на Национален музей „Христо Ботев“ в Калофер. По думите ѝ става дума за отделни етапи от живота на поета и най-вече за неговата смърт, като се спекулира, защото са останали спомените само на двама от свидетелите на Ботевата смърт, тъй като само те са оцелели след разгрома на четата. „Професионалните историци не гледаме с добро око на това, че някой интерпретира липсващите данни, защото за да се докаже една теория, дори и в историята, са необходими документи и факти, които за съжаление за момента липсват”, каза Николова.\r\n„За съжаление 170 години след рождението на Христо Ботев музеят, пазещ най-ценното от живота и дейността му, не се е обогатил с нови експонати“, каза още Ася Николова. Причина за това е, че от живота на Ботев са останали само четири предмета, които се пазят в неговия музей – джобният часовник и личните му читалищни принадлежности. Документалното наследство, завещано от Ботев, се пази в Националната библиотека в София и по-точно в трезорите на Българската народна банка. Нови факти за живота, дейността и творчеството на Христо Ботев, не са открити в последните години.\r\nВ творчеството на Ботев – не само в гениалната му поезия, но и в блестящите му журналистически творби, са отразени всички тези идеи на поколението българи, което работи за политическото освобождение на България. „Четейки и днес тези безценни произведения, дори и неговите писма, виждаме, че те са част от цялостния поглед на Ботев за това как трябва да се работи за благото на целия народ”, каза Ася Николова. Безценно до днес остава, като и днес важи до голяма степен, част от писмото му до приятеля му Пеев, в което той пише, че вече се е нагледал на това как големи хора вършат дребни неща, а пък „някои са се покачили на гигантски кокили в стремежа си да докоснат слънцето”. „Нещото, на което винаги Ботев е разчитал, е това да се работи за народното дело, затова и в последното си писмо до приятелите си той пише: Работете, братя, работете! Сега е времето да покажем своя патриотизъм”, каза Николова. Според нея и до днес тези думи на Ботев важат със същата сила.\r\nЦветана ТОНЧЕВА", "date": "2018.01.04", "title": "Ася Николова, Национален музей „Христо Ботев“: В последните години доста често се спекулира с отделни факти около живота на Христо Ботев"}
{"url": "http://www.focus-news.net/news/2018/01/04/2473623/vratsa-narodniyat-predstavitel-ot-gerb-krasen-krastev-shte-provede-priemen-den-v-byala-slatina.html", "text": "Народният представител от ГЕРБ-Враца Красен Кръстев ще проведе приемен ден в гр. Бяла Слатина. Той е насрочен за 8 януари, понеделник. Това съобщиха от пресцентъра на ПП ГЕРБ.\r\nВсички желаещи да се срещнат с народния представител могат да го направят от 10:00 до 19:00 часа в офиса на ГЕРБ в гр. Бяла Слатина.", "date": "2018.01.04", "title": "Враца: Народният представител от ГЕРБ Красен Кръстев ще проведе приемен ден в Бяла Слатина"}
{"url": "http://www.focus-news.net/news/2018/01/04/2473624/burgas-rayonniyat-sad-vze-myarka-za-neotklonenie-zadarzhane-pod-strazha-spryamo-mazha-udaril-politsay-v-litseto-s-keremida.html", "text": "Районният съд взе първоначална мярка за неотклонение „Задържане под стража“ спрямо Митко Ш., ударил полицай в лицето с керемида. Това съобщиха от пресцентъра на Окръжен съд - Бургас. Съдът счете, че е налице първата изискуема предпоставка за вземане на най-тежката мярка за неотклонение, а именно, че може да се направи обосновано предположение, че Митко Ш. е извършил деянията, в които е обвинен. Съдът прецени и съществуване  към момента на реална опасност обвиняемият да извърши друго престъпление или да се укрие. Съдът се мотивира, с факта, че Митко Ш. е привлечен като обвиняем за няколко деяния, едно от които е тежко умишлено престъпление. Съдът отчете, че обвиняемият е многократно осъждан – 15 пъти, като настоящата му престъпна деятелност се квалифицира като „опасен рецидив“ и определи Митко Ш. като личност със завишена степен на обществена опасност. В случая се касае за три отделни обвинения, отличаващи се с изключителна дързост и насочени срещу орган на властта. От начина на извършването им  се демонстрира пренебрегване на общоприетите норми на поведение и неспазване на правовия ред в страната.\r\nОпределението на Районен съд – Бургас може да бъде обжалвано или протестирано пред Окръжен съд – Бургас в тридневен срок.", "date": "2018.01.04", "title": "Бургас: Районният съд взе мярка за неотклонение „Задържане под стража“ спрямо мъжа, ударил полицай в лицето с керемида"}
{"url": "http://www.focus-news.net/news/2018/01/04/2473625/foxnews-obilni-snegovalezhi-silen-vyatar-i-stud-ochakvat-severoiztochnoto-kraybrezhie-na-sasht.html", "text": "Бързо интензифицираща се зимна буря приближава Североизточното крайбрежие на САЩ в четвъртък, носейки сняг, лед и много силен вятър, което стана причина за отмяна на хиляди полети и затварянето на много училища в региона.Този уикенд температурите ще се понижат до „животозастрашаващи“ нива, предава американската телевизия Fox News.\r\nНационалната метеорологична служба на САЩ предупреди за виелици в части от щатите Делауеър, Вирджиния, Мериленд и крайбрежните части на Ню Джърси, Лонг Айлънд, Ню Йорк и Ню Ингланд. В повечето от тези райони се очаква да падне до 60-70 см сняг, докато в по-северните щати, прогнозите са за около 200 см.\r\n„Снеговалежите ще се увеличат на север в части от средните атлантически щати и Ню Ингланд през четвъртък. Възможни са виелици в близост до брега из целия район на северното атлантическо крайбрежие“, заявиха от метеорологичната служба.\r\nПревод и редакция:", "date": "2018.01.04", "title": "FoxNews: Обилни снеговалежи, силен вятър и студ очакват североизточното крайбрежие на САЩ"}
{"url": "http://www.focus-news.net/news/2018/01/04/2473626/zadarzhaha-mazh-za-vzlomna-krazhba-ot-magazin-v-stolichniya-zhk-studentski-grad.html", "text": "Задържаха мъж за взломна кражба от магазин в столичния ж.к. „Студентски град“, съобщиха от пресцентъра на Прокуратурата на Р България. Около 02.35 часа снощи Никола Асенов проникнал в търговски обект – магазин за алкохол и тютюневи изделия, намиращ се в ж.к. „Студентски град“, с помощта на техническо средство, след което отнел от помещението съхранявана там парична сума. Действията на Асенов били забелязани от намиращ се в близост свидетел, който уведомил за това собственика на магазина, а той от своя страна сигнализирал на тел. 112. Непосредствено след извършване на деянието, Асенов бил задържан от служители на СДВР, а по случая е образувано бързо производство. На Асенов е повдигнато обвинение по чл. 196, ал. 1, т. 2, вр. чл. 195, ал. 1, т. 4, вр. чл. 194, ал. 1, вр. чл. 29, ал. 1, б. „А“ и „Б“ НК, за което законът предвижда  наказание „лишаване от свобода“ от три до петнадесет години. \r\nПредвид високата обществена опасност на деянието и дееца, както и с оглед обстоятелството, че престъплението е извършено в условията на опасен рецидив, наблюдаващият прокурор е постановил задържане на извършителя за срок до 72 часа, като е разпоредено привеждането му в сградата на СРС на 6 януари 2018 г., когато ще бъде разгледано и искане за вземане спрямо него на мярка за неотклонение „Задържане под стража“.", "date": "2018.01.04", "title": "Задържаха мъж за взломна кражба от магазин в столичния ж.к. „Студентски град“"}
{"url": "http://www.focus-news.net/news/2018/01/04/2473627/varna-100-kg-hrani-sa-vazbraneni-i-nasocheni-za-unishtozhavane-sled-proverki-na-oblastna-direktsiya-po-bezopasnost-na-hranite-po-vreme-na-praznitsite.html", "text": "100 кг храни са възбранени и насочени за унищожаване след проверки на Областна дирекция по безопасност на храните във Варна за коледните и новогодишни празници. Това каза в интервю за Радио „Фокус“ – Варна д-р Златина Димова, директор на Областната дирекция по безопасност на храните във Варна. Тя добави, че 94 кг от установените храни са били с изтекъл срок на годност, а останалите – без наличие на маркировка и данни за произход. „Считано от началото на заповедта за проверките и по време на самите празници бяха извършени общо 215 проверки в търговска мрежа и в предприятия за производство на храни и складове. 95 от инспекциите са извършени в предприятия и складове за търговия с храни и 120 проверки са извършени в търговска мрежа – ресторанти, заведения за обществено хранене, бързи закуски, магазини. Има изготвени и връчени 26 предписания и 5 акта за установяване на административно нарушение“, каза още д-р Златина Димова.\r\nМарияна ВАЛЕНТИНОВА", "date": "2018.01.04", "title": "Варна: 100 кг храни са възбранени и насочени за унищожаване след проверки на Областна дирекция по безопасност на храните по време на празниците"}
{"url": "http://www.focus-news.net/news/2018/01/04/2473628/yulen-ad-shte-naemat-proektanti-za-traseto-za-vtori-kabinkov-lift-v-ski-zona-bansko-i-shte-izgotvyat-motivirano-predlozhenie.html", "text": "Министърът на околната среда и водите Нено Димов се срещна днес с кмета на община Банско Георги Икономов и с представители на концесионера на „Ски зона Банско“ - „Юлен“ АД. Това съобщиха от пресцентъра на МОСВ.\r\nНа министъра бе представен идейният проект за втори лифт, който преди дни концесионерът показа в медиите.   \r\nОт „Юлен“ АД заявиха пред министър Димов, че ще наемат проектанти, които да определят по геодезичен начин точното трасе за втори кабинков лифт в „Ски зона Банско“ и да изготвят мотивирано предложение.   \r\nКато следваща стъпка, концесионерът предвижда да се обърне към кмета на община Банско с искане за започване на процедура по изготвяне на Подробен устройствен план (ПУП), който подлежи на екологична оценка.   \r\nУчастниците в срещата увериха министър Димов, че ще бъдат спазени всички процедури, предвидени в екологичното законодателство.", "date": "2018.01.04", "title": "„Юлен“ АД ще наемат проектанти за трасето за втори кабинков лифт в „Ски зона Банско“ и ще изготвят мотивирано предложение"}
{"url": "http://www.focus-news.net/news/2018/01/04/2473629/plovdiv-krayniyat-srok-za-zapisvane-za-rituala-po-izvazhdane-na-bogoyavlenskiya-krast-ot-reka-maritsa-v-grada-e-5-yanuari.html", "text": "До 5 януари включително е крайният срок за записване за участие в изваждането на Богоявленския кръст от водите на река Марица в Пловдив. Това съобщиха за Радио „Фокус“ – Пловдив от Пловдивската митрополия. Оттам уточниха, че православните християни, които желаят да участват в ритуала, трябва да заявят своето участие в катедралния храм „Св. Богородица”. На място е необходимо да запишат трите си имена и телефонен номер за връзка.\r\nНа 6 януари Пловдивският митрополит Николай ще отслужи архиерейска света Литургия от 9.00 часа в катедрален храм „Успение Богородично“. От 12.00 часа митрополитът ще извърши освещаване на воинските знамена, от 12.30 часа – Велик водосвет на река Марица, срещу Водната палата.\r\nТони МИХАЙЛОВ", "date": "2018.01.04", "title": "Пловдив: Крайният срок за записване за ритуала по изваждане на Богоявленския кръст от река Марица в града е 5 януари"}
{"url": "http://www.focus-news.net/news/2018/01/04/2473630/konstantin-prodanov-abv-svobodata-ne-e-ednokraten-akt-a-vsekidnevna-bitka.html", "text": "Свободата не е еднократен акт, а всекидневна битка. Това каза председателят на АБВ Константин Проданов в интервю за Агенция „Фокус“  по повод 140-ата годишнина от освобождението на София от турско робство.  „Въпреки че нашата свобода беше извоювана преди 140 години, това не е еднократен акт. За свободата трябва да се воюва всеки Божи ден от всеки един от нас и не трябва да се поддават на апатията и на безразличието“, заяви Проданов. \r\n„Иска ми се да се върнем към такива събития като битката за Освобождение на София, за Плевен, за Стара Загора, Априлското въстание, Илинденско-Преображенското въстание и там да потърсим и за младежта, пък и не само за тях, онези позитивни образци за подражание – като смелост, жертвоготовност, българщина, които в тази ситуация на духовен упадък и нищета да ни помогнат да се възродим като нация“, добави той. \r\nПроданов пожела на столичани да помнят винаги да помнят днешната дата и във всеки един момент активно да защитават свободата и правата си.", "date": "2018.01.04", "title": "Константин Проданов, АБВ: Свободата не е еднократен акт, а всекидневна битка"}
{"url": "http://www.focus-news.net/news/2018/01/04/2473631/asya-nikolova-maltsina-znayat-che-bashtata-na-hristo-botev-daskal-botyo-e-radetel-za-ustanovyavaneto-na-palniya-chlen-v-balgarskiya-ezik.html", "text": "Малцина знаят, че бащата на Христо Ботев – даскал Ботьо Петков, е радетел за установяването на пълния член в българския език. Това каза в предаването „Със славната 2-ра Тракийска дивизия – За честта на България“ по Радио „Фокус” - Пловдив Ася Николова, директор на Национален музей „Христо Ботев” в Калофер. По думите ѝ Ботьо Петков е един от най-известните във времето си учители и затова Ботев го нарича „по-горен от баща”, защото той му дава знанието, отваря очите му за новото. Но остава малко позабравен в сянката на титана.\r\n„Този български учител е бил и преводач, и издател, а учебникът му „Кратката всеобща география“ се е ползвал дълги години след Освобождението”, каза Николова. Майка му е грамотна жена, която пък го закърмя с безкрайната любов към всичко българско. Тя е пеела и е знаела над 300 народни песни. Тя всъщност е стълбът на семейството, защото преживява смъртта на съпруга си, на осем от децата си и на любимата си внучка – дъщерята на Христо Ботев и въпреки това, когато Захари Стоянов отива при нея, за да запише спомените ѝ за Ботев, само успява да каже: „Ей такава българка грях би било да не роди Ботев“. „В такава среда се ражда Христо Ботев”, посочи Ася Николова. В семейството се раждат още осем деца. Интересна е съдбата и на братята му. Най-дълго живее Кирил. Стига до чин генерал-лейтенант. Той е участник и в Ботевата чета. Съден е на процеса в Русе и тъй като тогава е бил малолетен, са го осъдили само на 15 години строг тъмничен затвор. След това лежи в заточение. Но след Освобождението поема по пътя на военната кариера. „Това е човекът, който дарява за вечни времена дворното пространство, на което в последствие се изгражда комплексът на национален музей „Христо Ботев”. Затова е поставена и специална паметна плоча в негова чест. „Това е и човекът, който оставя много спомени за Ботев, разкази за това каква е била съдбата на семейството”, каза Ася Николова. Другият брат на Ботев – Стефан, е първият директор на Пловдивската областна библиотека, но и той умира много млад. А най-малкият Ботев брат е Боян, за когото всички са казвали, че най-много е приличал на Ботев. Той пък умира на 19 години на позициите при Сливница като доброволец в Сръбско-българската война, а посмъртно му е присъден чин протупей-юнкрер. Брат му Кирил даже не успява да го завари жив на войнишките позиции. Ранен е с щит, има 17 рани и умира на 19 години. ”За съжаление това е съдбата на семейство Ботеви. Но именно това е спойката, която може би е помогнала на Ботев, за да напише своите гениални произведения. „В творбите на Ботев по-често се срещат думите „братя“, „баща“, „майка“, „бащино огнище“, отколкото думите „борба“ и „кръв”, посочи Ася Николова. Според нея, именно в това е силата на Ботевата поезия.\r\nЦветана ТОНЧЕВА", "date": "2018.01.04", "title": "Ася Николова: Малцина знаят, че бащата на Христо Ботев – даскал Ботьо, е радетел за установяването на пълния член в българския език"}
{"url": "http://www.focus-news.net/news/2018/01/04/2473632/plovdiv-zadarzhaha-dvama-indiytsi-za-huliganstvo-ediniyat-udaril-politsay.html", "text": "Районна прокуратура-Пловдив привлече като обвиняеми и задържа по бързо производство двама индийски граждани за хулиганство, съобщиха от пресцентъра на Апелативна прокуратура-Пловдив. Районна прокуратура-Пловдив привлече като обвиняеми по бързо производство Кулжит С., на 34 г., и Амандиип С., на 34 г., двамата граждани на Индия, за това, че извършили непристойни действия, грубо нарушаващи обществения ред и изразяващи явно неуважение към обществото, които се отличават с изключителен цинизъм и дързост. Спрямо Амандиип С. е повдигнато и обвинение за причиняване на лека телесна повреда на полицейски орган.\r\nДо момента е установено, че на 2 януари 2018 г. в гр. Пловдив, в централната част, двамата обвиняеми извършили хулигански действия, за което бил подаден сигнал на тел. 112.  На място пристигнал дежурен екип на полицията и при опит да бъде задържан обвиняемият Амандиип С. нанесъл телесна повреда на един от служителите на МВР, като го ударил в областта на ръката и крака. Двамата обвиняеми били отведени в 4 РУ на МВР-Пловдив, където продължили да буйстват, като блъскали вратата на арестното  помещение, отправили обиди към служителите на МВР.  \r\nТе са задържани за срок от 72 часа с постановление на наблюдаващия прокурор. Разследването по случая продължава, назначени са експертизи. Установено е, че обвиняемият Кулжит С. е постоянно пребиваващ в България, а обвиняемият Амандиип С. е индийски гражданин с документ за самоличност, издаден от Германия.", "date": "2018.01.04", "title": "Пловдив: Задържаха двама индийци за хулиганство, единият ударил полицай"}
{"url": "http://www.focus-news.net/news/2018/01/04/2473633/pazardzhik-natovareno-e-dvizhenieto-po-okolovrastniya-pat-na-grada.html", "text": "Натоварено е движението в града, предаде репортер на Радио „Фокус“ – Пазарджик. Интензивен е трафикът по всички главни булеварди, в района на кръговите кръстовища при моста на река Марица и на входно-изходните артерии, както и по околовръстния път. Пътните настилки са сухи.\r\nАлбена ЖИЛЕКОВА", "date": "2018.01.04", "title": "Пазарджик: Натоварено е движението по околовръстния път на града"}
{"url": "http://www.focus-news.net/news/2018/01/04/2473634/gabrovo-pod-srednoto-ravnishte-e-zabolevaemostta-ot-grip-i-ostri-respiratorni-zabolyavaniya-v-oblastta.html", "text": "Под средните са нивата на заболеваемост от грип и остри респираторни заболявания в област Габрово. Това съобщиха за Радио „Фокус“ – Велико Търново от Регионалната здравна инспекция. От там обявиха, че няма грипна епидемия. Общата заболеваемост е 51.85 на 10 000 души. Заболеваемостта, при която се обявява епидемична обстановка в областта, е 350 на 10 000. От Регионалната здравна инспекция информираха, че от 3 януари на територията на област Габрово се провеждат редовни учебни занятия.\r\nПрез изминалата седмица на територията на областта са регистрирани осем случая на скарлатина – в община Габрово, и по един ентероколит и лаймска болест.\r\nНадежда КРЪСТЕВА", "date": "2018.01.04", "title": "Габрово: Под средното равнище е заболеваемостта от грип и остри респираторни заболявания в областта"}
{"url": "http://www.focus-news.net/news/2018/01/04/2473635/tass-pravitelstvoto-na-frantsiya-shte-predstavi-zakonoproekt-za-borba-s-falshivite-novini-do-kraya-na-godinata.html", "text": "Френското правителство има намерение да подготви проект за противодействие на фалшивите новини в интернет до края на годината. Това съобщи в четвъртък официалният представител на правителството в Париж Бенжамен Гриво, предава ТАСС.\r\n„Това ще се случи в близките месеци. Най-вероятно, до края на годината“, заяви той, коментирайки изявление на президента на Франция Еманюел Макрон за необходимостта от разработване и приемане на закон за защита от фалшивите новини.\r\n„Има медии, които се занимават с пропаганда, а не с журналистика. И в тази връзка можем да си спомним за медиите, които се намират под контрола на чужди правителства“, обясни Гриво. „Очевидно, че не става дума за това, да сложим край на свободата на словото... или да накараме опозицията да замълчи“, отбеляза още представителят на френското правителство.\r\nПревод и редакция:", "date": "2018.01.04", "title": "ТАСС: Правителството на Франция ще представи законопроект за борба с фалшивите новини до края на годината"}
{"url": "http://www.focus-news.net/news/2018/01/04/2473636/konstantin-prodanov-abv-vodi-se-tselenasochena-bitka-koyato-tseli-da-erozira-natsionalnata-ni-identichnost.html", "text": "Води се целенасочена битка, която цели да ерозира националната ни идентичност. Това каза председателят на АБВ Константин Проданов в интервю за Агенция „Фокус“  по повод 140-ата годишнина от освобождението на София от турско робство.  По думите му се наблюдава една съвсем целенасочена тенденция за пренаписване на историята и преиначаване на много исторически факти, които целят да ни направят по-малко българи. Проданов обясни, че това са опити да ни накарат да забравим славната част от историята си, която ни прави българи. „Това са опити и в учебниците по история - да не се говори за турско или османско робство, а за присъствие. Да се неглижира подвигът на революционери като Левски и Ботев. Да се премахват от пантеона на българската литература някои знаменити стихотворения или други литературни творби. Това е и атаката срещу православието. За мен това е целенасочена битка, която цели да ерозира националната ни идентичност. Да премахне един от основните репери на това, което ни прави българи“, коментира той. По думите му притеснителен е фактът, че събития като отбелязването на 140-ата годишнина от Освобождението на София е неглижирана на официално ниво. „Днес наистина е знаменателна дата – на 4 януари, 140 години от освобождението на София. Факт, който за съжаление най-вероятно убягва на повече от 90% от хората в София. Виждам, че той тотално  отсъства и от публичното пространство, съответно датата не се отбелязва подобаващо“, коментира председателят на АБВ. \r\n„Тези събития ни напомнят за онази жертвоготовност и славни моменти от нашата история, които ни правят българи. Нещо повече, те ни напомнят за много славни герои от нашето национално революционно освободително движение, които са много по-положителни образци за държание от това, което ни се предлага в съвремието по медиите. Аз лично съм от едно по-друго поколение, което е израснало със „Записки по българските въстания“, с Капитан Петко войвода и аз съм се стремял подсъзнателно да подражавам на тези герои. Сега за съжаление младото поколение подражава на лоши момчета и затова имаме и резултата, който наблюдаваме“, каза още Проданов и добави, че за съжаление доста други, по-незначителни теми, се задават като дневен ред на обществото.", "date": "2018.01.04", "title": "Константин Проданов, АБВ: Води се целенасочена битка, която цели да ерозира националната ни идентичност"}
{"url": "http://www.focus-news.net/news/2018/01/04/2473637/razgrad-detskiyat-otdel-na-regionalna-biblioteka-prof-boyan-penev-shte-otbelezhi-170-godini-ot-rozhdenieto-na-hristo-botev-s-vitrina-posvetena-na-revolyutsionera.html", "text": "Детският отдел на РБ „Проф. Боян Пенев“ в Разград ще отбележи 170 години от рождението на Христо Ботев. Под надслов „Той не умира“ ще бъде подредена тематична витрина и ще бъде проведена среща с ученици, съобщи за Радио „Фокус“ - Шумен Нела Инкова, библиотекар. Във витрината ще бъдат показани избрани произведения на Ботев, сборник с негово творчество и писма, енциклопедии, посветени на български писатели и революционери и др. В обедните часове на 5 януари в Детския отдел ще гостуват и четвъртокласници от ОУ „Н. Й. Вапцаров“. Срещата с тях включва прожекция на кратък филм за живота и творчеството на Ботев. Децата ще рецитират Ботеви стихове, ще четат откъси от писма на революционера, както и откъси на български критици за Ботев, ще имат възможност да научат и за живота и делото на Ангел Тодоров, един от Ботевите четници, който е от Разградския край. „С тази инициатива децата ще имат възможност да обогатят своите познания за човека и за героя Ботев и да надградят наученото в часовете по български език и история. Акцентът е върху патриотичното възпитание, а идеята е да засилим чувството за национална гордост, чувството на уважение към човек, отдал живота си за българското дело, към един смел и достоен човек, към един истински родолюбец“, каза Нела Инкова.\r\nИвелина ИВАНОВА", "date": "2018.01.04", "title": "Разград: Детският отдел на Регионална библиотека „Проф. Боян Пенев“ ще отбележи 170 години от рождението на Христо Ботев с витрина, посветена на революционера"}
{"url": "http://www.focus-news.net/news/2018/01/04/2473638/sofiya-v-polza-na-darzhavata-sa-otneti-151-izdeliya-ot-zlato-za-nad-86-000-lv-nezakonno-prevozvani-prez-balgaro-srabskata-granitsa.html", "text": "Със споразумение е приключило досъдебното производство, наблюдавано от Районна прокуратура – Сливница, по което към наказателната отговорност е била привлечена жена с инициали В. И. за това, че около 15.30 часа на 18 ноември 2017 г., на Митнически пункт \"Калотина\", на трасе „Изходящи леки автомобили и автобуси\", подсъдимата не изпълнила задължението си за деклариране и направила опит да пренесе през границата на страната от България в Сърбия 151 броя изделия от злато. Общото им тегло възлиза на 1 768.83 грама, на стойност 86 206.58 лева. С действията си жената нарушила разпоредбите на Валутния закон и Наредбата на министъра на финансите. Престъплението останало недовършено от подсъдимата, поради намесата на митническите власти. \r\nСъдът е одобрил сключеното между страните споразумение, с което подсъдимата В.И. се е признала за виновна и се е съгласила да ѝ бъде наложено наказание от шест месеца „лишаване от свобода“, чието изпълнение е отложено за срок от три години. В полза на държавата е отнет предметът на престъплението.", "date": "2018.01.04", "title": "София: В полза на държавата са отнети 151 изделия от злато за над 86 000 лв., незаконно превозвани през българо-сръбската граница"}
{"url": "http://www.focus-news.net/news/2018/01/04/2473639/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян. Пътните настилки навсякъде са почистени, опесъчени и осолени, за да се осигури нормално придвижване на автомобилите. Това съобщиха за Радио „Фокус“ – Смолян от Областно пътно управление – Смолян. Няма въведени ограничения по проходите в областта. Остава повишена опасността от падащи камъни по всички направления. През деня не са получавани сигнали за инциденти по пътищата в региона. Поради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти. Заради пропадане на каменна подпорна стена движението между селата Кошница и Могилица се осъществява в едната лента. И двата участъка са обозначени с пътни знаци. В Смолян пътните настилки по улиците в града са мокри на места. Автомобилният трафик в края на работния ден е по-интензивен по централните улици и входно-изходните артерии на града.\r\nНели ГЕРГЬОВСКА", "date": "2018.01.04", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/01/04/2473640/targovishte-dvizhenieto-po-pat-i-4-omurtag-targovishte-se-izvarshva-v-edna-lenta-v-rayona-na-selo-prolaz-poradi-ptp.html", "text": "Движението по път I-4 Омуртаг – Търговище се извършва в една лента в района на село Пролаз поради ПТП и се регулира от \"Пътна полиция\". Това съобщиха от пресцентъра на Агенция \"Пътна инфраструктура\".", "date": "2018.01.04", "title": "Търговище: Движението по път I-4 Омуртаг – Търговище се извършва в една лента в района на село Пролаз поради ПТП"}
{"url": "http://www.focus-news.net/news/2018/01/04/2473641/plovdiv-koloni-ot-avtomobili-sa-se-obrazuvali-po-bulevardite-hristo-botev-tsar-boris-iii-obedinitel-i-ruski-v-grada.html", "text": "Движението на територията на град Пловдив е натоварено към този час на деня, предаде репортер на Радио „Фокус“ – Пловдив. Засилен е трафикът в централната градска част – по булевардите „Христо Ботев“ и „Цар Борис III Обединител“. Задръствания се образуват също по булвардите „Руски“, „Пещерско шосе“, „Източен“, „Дунав“, „Свобода“, както и по всички входно-изходни артерии. Пътните настилки на територията на града са предимно сухи и нормално проходими.\r\nИнтензивен трафик се отчита и по участъка на АМ „Тракия“ в Пловдивска област, съобщиха от Областното пътно управление. Натоварено е движението по пътищата Пловдив - Карлово и Пловдив - Асеновград -\r\n Смолян. Не са постъпвали сигнали за сериозни пътни инциденти. Пътните настилки в областта са предимно сухи, по усойните и планински райони влажни, но обработени срещу заледяване. Опасност от свлачищна активност има по пътните артерии Асеновград - Смолян, Смолян - Кричим - Стамболийски, Кричим - Девин, също в района на проходите Козница и Стражата. Остава ограничено движението на МПС над 12 тона през прохода Троян - Кърнаре, по пътя Югово – Лъки – Здравец, в отсечката град Лъки - кръстовището за хижа \"Момчил юнак\", също и по направлението Поповица - Болярци. Все още е забранено преминаването на моторни превозни средства по-високи от 4 метра през тунелите по пътя Асеновград - Нареченски бани.\r\nТони МИХАЙЛОВ", "date": "2018.01.04", "title": "Пловдив: Колони от автомобили са се образували по булевардите „Христо Ботев“, „Цар Борис III Обединител“ и „Руски“ в града"}
{"url": "http://www.focus-news.net/news/2018/01/04/2473642/plovdiv-tarzhestva-po-povod-170-godishninata-ot-rozhdenieto-na-hristo-botev-shte-se-provedat-v-kalofer-na-5-i-6-yanuari.html", "text": "Тържества по повод 170-годишнината от рождението на Христо Ботев ще се проведат в Калофер на 5 и 6 януари. Това съобщи за Радио „Фокус”- Пловдив кметът на града Румен Стоянов. Те се провеждат под почетния патронаж на председателя на Народното събрание Цвета Караянчева. По думите на кмета събитията започват на 5 януари от 16.00 часа с рецитал на самодейците от НЧ „Христо Ботев”- 1869 в лекционната зала на Национален музей „Христо Ботев”. В 18.00 часа ще се проведе Тържествено събрание в голямата зала на читалището в Калофер. След това ще има концерт на Ансамбъла на Българската народна армия, а веднага след него започва тържествената заря-проверка.\r\nНа 6 януари, от 11.00 часа, програмата продължава с митинг-поклонение пред Мемориалния комплекс „Христо Ботев” в Калофер. След приветственото слово за Ботев, ще бъде положен Гирлянд на славата пред паметника на героя.\r\nСтоянов обясни, че от кметството ще настояват тази година да бъдат отпуснати пари за ремонт на читалище „Христо Ботев”, както и на сградата на кметството. Самият мемориален паметник също трябва да се ремонтира, тъй като са се отворили фуги. Нужно е да бъде сменено и осветлението.\r\nЦветана ТОНЧЕВА", "date": "2018.01.04", "title": "Пловдив: Тържества по повод 170-годишнината от рождението на Христо Ботев ще се проведат в Калофер на 5 и 6 януари"}
{"url": "http://www.focus-news.net/news/2018/01/04/2473643/yonhap-sasht-i-yuzhna-koreya-se-saglasiha-da-otlozhat-obshtite-voenni-ucheniya-koito-tryabvashe-da-se-provedat-po-vreme-na-olimpiadata-v-pyonchan.html", "text": "Президентите на Южна Корея и САЩ Мун Дже-ин и Доналд Тръмп са се съгласили в четвъртък да отложат общите военни учения по време на Зимните Олимпийски игри, които трябва да се проведат следващия месец в южнокорейския зимен курорт Пьончан, предава местната информационна агенция Yonhap, като се позовава на съобщение от пресслужбата на южнокорейското президентство.\r\nТова се е случило по време на телефонен разговор между двамата лидери, а инициатор на отлагането е бил президентът на Южна Корея.\r\n„Вярвам, че можем да помогнем много за  успеха на Зимните Олимпийски игри в Пьончан ако отложим общите военни учения между Южна Корея и САЩ, които трябва да се проведат по същото време като Олимпиадата, разбира се, ако Северна Корея не предприеме нови провокации“, е заявил Мун.\r\nПрезидентът на САЩ се е съгласил, заявявайки, че Мун може да каже на Северна Корея, че по време на Олимпиадата няма да се провеждат военни маневри.\r\nРазговорът между Мун и Тръмп се проведе един ден, след като двете Кореи се разбраха да отворят отново комуникационни канал между тях, като прелюдия към продължаването на преговорите на ниво правителства за първи път от декември 2015 година.\r\nПревод и редакция:", "date": "2018.01.04", "title": "Yonhap: САЩ и Южна Корея се съгласиха да отложат общите военни учения, които трябваше да се проведат по време на Олимпиадата в Пьончан"}
{"url": "http://www.focus-news.net/news/2018/01/04/2473644/sliven-obshtinata-poluchi-nagrada-ot-balgarskata-federatsiya-po-avtomobilen-sport.html", "text": "Община Сливен получи благодарствен плакет за цялостен принос към автомобилния спорт за 2017 година. Това съобщиха от пресцентъра на Общината. Наградата бе връчена днес на кмета Стефан Радев от Владимир Илиев, председател на Федерацията.\r\n„Искам да благодаря на Вас и общинска администрация за положителното отношение към автомобилния спорт. В Сливен има много негови почитатели и за града ще е много добре изграждането на състезателна писта“, каза Владимир Илиев. Двамата разговаряха за развитието на автомобилния спорт в региона и бъдещото съвместно сътрудничество. Кметът благодари за признанието и увери, че Община Сливен ще продължи да подкрепя спорта във всички негови дисциплини и форми – от спорт на открито, в училищните физкултурни салони и подобряване на условията за професионалистите.", "date": "2018.01.04", "title": "Сливен: Общината получи награда от Българската федерация по автомобилен спорт"}
{"url": "http://www.focus-news.net/news/2018/01/04/2473645/predstaviteli-na-sdvr-i-na-ndk-shte-predostavyat-informatsiya-za-planiranoto-protivopozharno-i-evakuatsionno-uchenie.html", "text": "Във връзка с интереса към противопожарното и евакуационно учение, което ще проведат тази вечер след 20.00 часа служители на СДВР в района на НДК, представители на ангажираните структури ще предоставят допълнителна информация. Това съобщиха от пресцентъра на МВР. На брифинга, който ще започне в 20.00 часа пред вход А4 на НДК, ще бъде представена повече информация за целите и задачите на планираното учебно занятие.", "date": "2018.01.04", "title": "Представители на СДВР и на НДК ще предоставят информация за планираното противопожарно и евакуационно учение"}
{"url": "http://www.focus-news.net/news/2018/01/04/2473646/afp-prez-izminalata-godina-germaniya-e-prodala-nay-mnogo-koli-ot-2010-godina-nasam.html", "text": "През изминалата 2017 година, германските автопроизводители са регистрирали най-много продажби от 2010 година насам, предава AFP.\r\nСпоред данните на Федерацията на автомобилната индустрия на Германия, през 2017 година в германия са регистрирани 3.4 милиона нови машини, отчитайки растеж с 2,7% на годишна база.\r\n„Германският автомобилен пазар расте за четвърта поредна година и достигна до най-високите си продажби през настоящото десетилетие“, заяви председателят на Федерацията Матиас Висман.\r\nСъгласно данните от годишния отчет на федерацията, 57,7% от продадените коли са с бензинови двигатели, а 38,8% - с дизелови. Хибридните и електрическите автомобили засега не успяват да привлекат вниманието на купувачите и се продават далеч под очакванията.\r\nПревод и редакция:", "date": "2018.01.04", "title": "AFP: През изминалата година Германия е продала най-много коли от 2010 година насам"}
{"url": "http://www.focus-news.net/news/2018/01/04/2473647/deyan-donchev-ssz-veliko-tarnovo-prez-2018-godina-predstoi-otvaryaneto-na-podmyarka-61-startova-pomosht-za-mladi-zemedelski-stopani.html", "text": "През 2018 година предстои отварянето на подмярка 6.1 „Стартова помощ за млади земеделски стопани“. Това съобщи за Радио „Фокус“ – Велико Търново ръководителят на Териториалният офис на Националната служба по съвети в земеделието във Велико Търново Деян Дончев. Той посочи, че експертите в офиса имат готовност да подпомогнат допълнително с информация земеделските стопани преди мярката да бъде отворена, а след стартирането на приема, да окажат съдействие за изготвяне на бизнесплановете и заявленията за кандидатстване. По още една подмярка предстои да започне прием на документи през 2018 година. Това е подмярка 4.1.2. – инвестиции в малки земеделски стопанства с производствен обем от 6 000 до 8 000 евро. „Целта на тази подмярка е подпомогне инвестирането в тях, например със земеделска техника, строителство или реконструкция на помещения за животновъдство или растениевъдство, инвестиции в създаване на нови трайни насаждения, инвестиции в опазване на околната среда. По тази мярка подпомагането е определен процент от извършените инвестиционни разходи. 60% е основния процент на размера на субсидията, но има възможност за надбавки в зависимост от вида на земеделския стопанин и вида на стопанството“, добави Деян Дончев. Той посочи, че през годината ще се проведе специална информационна среща във връзка с окомплектоването и подаването на тези заявки за плащания на одобрените вече земеделски стопани.\r\nПодпомагането по подмярка 6.1 е в размер на 25 000 евро. Стопаните го получават на две части. Половината след одобрението на бизнес плана и втората половина след като изпълнят своите ангажименти, след 2 години и половина. Подпомагането по подмярка 6.3 е в размер на 15 000 евро, като първото плащане е в размер на 10 000 евро след одобрението на бизнес плана, а второто плащане – 5000 евро след като изпълнят ангажиментите, не по-рано от година и половина.\r\nНадежда КРЪСТЕВА", "date": "2018.01.04", "title": "Деян Дончев, ССЗ – Велико Търново: През 2018 година предстои отварянето на подмярка 6.1 „Стартова помощ за млади земеделски стопани“"}
{"url": "http://www.focus-news.net/news/2018/01/04/2473648/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 3° до + 12°.\r\nВремето над страната е предимно облачно.\r\nВятър духа в областите: Пазарджик, Плевен, Силистра, Търговище и Смолян.\r\nДъжд вали в областите: Враца, М. Търново, Габрово, Кърджали, Троян, Силистра и Търговище.\r\nСлаб сняг вали в района на: Картела, проходите Шипка и Прохода на Републиката обл. Ст. Загора.\r\nПътните настилки в по-голямата част от страната са сухи, на места – мокри, а по усойните и планински райони – частично заледени и обработени.\r\nНамалена видимост поради мъгла: няма.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.04", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/04/2473649/ivo-nikolov-zam-kmet-na-blagoevgrad-proektat-na-byudzheta-na-obshtinata-za-2018-godina-e-v-razmer-na-60-mln-leva.html", "text": "Проектът на бюджета на Община Благоевград за 2018 година е в размер на 60 млн. лева. Това каза по време на общественото обсъждане Иво Николов, зам.-кмет по финансите на Община Благоевград, предаде репортер на Радио „Фокус“ - Пирин. „Проектът на бюджета за 2018 година е съобразен с икономическите тенденции и на рамката, установена със Закона за държавния бюджет за 2018 година, решенията на МС за приемане на стандарти за делегираните държавни дейности с натурални и стойностни показатели през 2018 година, приетите от ОбС - Благоевград наредби, с които са определени цените на предоставени услуги, таксите и местните данъци, администрирани от Общината, тенденцията в развитието на собствените приходи“, каза още Николов. По думите му в проекта на бюджета за 2018 година за делегирани държавни дейности са определени 33 млн. лева, с 4 млн. лева повече в сравнение с началния бюджет за 2017 година. За местни дейности и делегирани държавни дейности, дофинансиране с местни приходи са предвидени 27 млн. лева, с 1 млн. повече от началния бюджет за 2017 година. „Средствата за издръжка на делегираните държавни дейности в бюджета за 2018 година са в размер на 33 169 лева, а субсидията е разчетена с 15, 8% ръст спрямо 2017 година. С най-висок ръст спрямо предходната година са дейностите по образование и здравеопазване основно поради увеличение на минималната работна заплата“, каза още Николов. По думите му в приходната част на проекта за финансиране на местни дейности са заложени 26 875 лева.\r\nЛора КАЛЧЕВА", "date": "2018.01.04", "title": "Иво Николов, зам.-кмет на Благоевград: Проектът на бюджета на Общината за 2018 година е в размер на 60 млн. лева"}
{"url": "http://www.focus-news.net/news/2018/01/04/2473650/darzhavna-agentsiya-natsionalna-sigurnost-otbelyaza-10-godini-ot-sazdavaneto-si.html", "text": "На 4 януари на тържествена церемония в сградата на Държавна агенция „Национална сигурност” (ДАНС) бяха отбелязани професионалният празник на Агенцията и 10 години от създаването й, съобщиха от пресцентъра на ДАНС. \r\nПо този повод председателят на ДАНС Димитър Георгиев благодари на служителите на Агенцията за всеотдайната им работа за защита на гражданите, националните интереси и държавността в контекста на динамичната и сложна среда за сигурност.  \r\nГеоргиев подчерта, че усилията на ръководството на ДАНС са насочени към утвърждаването на Агенцията в съвременна и бързо адаптираща се към новите предизвикателства структура. \r\nПредседателят на ДАНС изтъкна, че постигнатото в 10-годишната история на Агенцията би било невъзможно без солидната база, чието начало е поставено с указ на княз Фердинанд (в сила от 1907 г.) за създаване на контраразузнавателна структура, и устойчиво надграждана през различни исторически периоди. \r\nБлагодарности за ползотворното сътрудничество, доверието и подкрепата бяха изразени към българските институции и чуждестранните партньори на Агенцията. \r\nПоздравления към служителите по случай професионалния празник на Държавна агенция “Национална сигурност” бяха отправени от държавното ръководство, държавните институции и службите от сектор „Сигурност“ на Република България, както и от чуждестранните партньорските служби.", "date": "2018.01.04", "title": "Държавна агенция „Национална сигурност” отбеляза 10 години от създаването си"}
{"url": "http://www.focus-news.net/news/2018/01/04/2473651/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Велико Търново, предаде репортер на Радио „Фокус” – Велико Търново. Времето е облачно, на места превалява слаб дъжд. Температурата на въздуха е 5°. Проходът на Републиката е отворен за всички моторни превозни средства. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма - Кесарево, поради намален габарит на пътното платно. Срокът на организацията на движение е до 7 януари. Обходният маршрут е Чешма - Сливовица - Горско Ново село -\r\n Джулюница - Кесарево. Затворен за движение е пътят Велико Търново – с. Шемшево през Западна промишлена зона поради влошено състояние на мостово съоръжение. Обходният маршрут за с. Шемшево, с. Буковец, с. Керека се извършва по главен път I-4 през с. Леденик.\r\nНадежда КРЪСТЕВА", "date": "2018.01.04", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2018/01/04/2473652/aktsenti-v-sutreshniya-blok-dobro-utro-balgariya-na-5-yanuari.html", "text": "Столична община предостави седем газанализатора на КАТ с цел проверка на автомобилите за замърсяване на въздуха. На път ли сме да се справим трайно с мръсния въздух в столицата, автомобилите ли са единствените замърсители и какви други мерки ще вземе Столична община през тази година за подобряване качеството на въздуха. Темата ще коментираме със зам.-кмета на София по направление „Зелена система, екология и земеползване“ Йоана Христова. Ще насочим вниманието ви и към темата от последните дни, предизвикала множество дебати - одобрения законопроект за ратификация на Истанбулската конвенция. Поводи за създалото се напрежение около документа станаха понятия като „полова идентичност“, както и притеснения от налагането страната ни да узакони еднополовите бракове. Какво точно пише в документа и основателни ли са притесненията срещу нейната ратификация? Оказахме ли се изгубени в превода и изгубени между темите от домашното насилие до трети пол? Отговорите на тези и още въпроси ще потърсим с евродепутата от ВМРО Ангел Джамбазки. Само след броени дни на 8-ми януари Казанлък ще отбележи 140 години от освобождението си от турско робство. Каква е празничната програма, предвидена от Общината, информация в аванс за отбелязването на празника Богоявление, както и за важните акценти на работа през 2018 година, ще попитаме кмета на града Галина Стоянова. Репортаж за големия християнски празник ще чуем и от Людмила Йоргова от Радио „Фокус“-Сливен. Албена Жилекова от Радио „Фокус“-Пазарджик пък ще ни разкаже каква е най-новата туристическа атракция в областта. \r\nТези и още теми в „Добро утро, България“ от 6.00 до 10.00 с водещ Виктория Месробович.", "date": "2018.01.04", "title": "Акценти в сутрешния блок „Добро утро, България“ на 5 януари"}
{"url": "http://www.focus-news.net/news/2018/01/04/2473653/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областта. Това съобщиха за Радио „Фокус“ – Пирин от Областно пътно управление – Благоевград. През деня обстановката е била спокойна и няма регистрирани тежки пътни инциденти. Натоварено към този час е движението по автомагистрала „Струма“ и главен път Е-79. В област Благоевград няма нововъведени ограничения за движението на моторни превозни средства. Повишена опасност от падащи камъни има в Кресненското дефиле и по второкласен път-19 Симитли – Гоце Делчев. Проходът Предел е отворен за движение.\r\nЛора КАЛЧЕВА", "date": "2018.01.04", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/01/04/2473654/sitelmakedoniya-vitsepremierat-na-makedoniya-zayavi-che-balgarskoto-predsedatelstvo-v-saveta-na-es-e-shansat-za-makedoniya.html", "text": "Вицепремиерът на Македония Буяр Османи очаква напредък в интеграционния процес в предстоящия период, в който Съвета на ЕС ще бъде председателстван от България. Той отправи апел към опозицията да се съобрази с този исторически момент и да помогне за осъществяването на парламентарния план 3-6-9, с цел през следващите шест месеца страната да стигне до безусловна препоръка, предава скопският телевизионен канал „Сител“.\r\nПрепоръката, между другото, ще зависи от добросъседските отношения, прогнозира Османи.  В тази връзка, той очаква бърза ратификация на Договорът за добросъседство с България в македонския парламент и припомни, че същият вече е ратифициран от българска страна. Що се отнася до въпроса за името, вицепремиерът заяви, че е добре, че двете страни разговарят помежду си и градят мостове за решаване на проблема. Той не поиска да уточни, дали ще има референдум, ако преговарящите страни достигнат до решение.\r\nБългарският посланик в Македония Иван Петков, след неформалната си среща с Османи, заяви, че в скоро време ще съобщи пред македонските депутати приоритетите на българското председателстване в ЕС, за което София обича да казва, че преди всичко е балканско.\r\nПревод и редакция: \r\nПревод и редакция:", "date": "2018.01.04", "title": "„Сител“(Македония): Вицепремиерът на Македония заяви, че българското председателство в Съвета на ЕС е шансът за Македония"}
{"url": "http://www.focus-news.net/news/2018/01/04/2473656/vratsa-grupa-romi-vaorazheni-s-bradvi-machete-i-motorni-trioni-sa-napadnali-gorski-inspektori-v-zemlishteto-na-s-strupets.html", "text": "Поредно грубо нападение над горски служители е извършено днес при проверка на конска каруца, натоварена с дърва за огрев и движеща се по черен път в землището на с. Струпец, общ. Роман. Това съобщиха от пресцентъра на Изпълнителната агенция по горите. Служителите на Регионална дирекция по горите - Берковица са били нападнати от група  роми. Горските инспектори са произвели контролни изстрели със служебно оръжие във въздуха с цел преустановяване нападението от лицата, въоръжени с брадви, мачете и моторни триони. Нападателите не се респектират от изстрелите. За избягване на пряко съприкосновение с ромите, горските служители се оттеглят, при което по тях са хвърлени брадви и мачете като последното се забива в предното стъкло на служебния автомобил. \r\nЗа съдействие са извикани служители на РУ Роман, които вземат показания и разследват случая.", "date": "2018.01.04", "title": "Враца: Група роми, въоръжени с брадви, мачете и моторни триони са нападнали горски инспектори в землището на с. Струпец"}
{"url": "http://www.focus-news.net/news/2018/01/04/2473657/tri-dni-shte-prodalzhat-bogosluzheniyata-za-bogoyavlenie-v-severozapadna-balgariya.html", "text": "Три дни ще продължат богослуженията за Богоявление в Северозападна България, съобщиха за Радио „Фокус“ – Видин от Врачанската митрополия. От там посочиха, че на 5 януари православните  християни се подготвят за предстоящия празник Богоявление със строг пост. В този ден Църквата е постановила да се извършат няколко богослужения. Денят започва с утреня, последвана от Царски часове, света Василиева литургия, вечерня и велик водосвет. Във Враца тези богослужения ще бъдат водени от Врачанския митрополит Григорий в храма “Св. Николай Мирликийски”, като началото е в 8 часа. На 6 януари, когато празнуваме Богоявление или Йордановден, митрополит Гриорий, който е наместник на овдовелия Видински епархийски престол, ще отслужи богослуженията във Видин. Началото е в 8.00 часа в храма “Св. Димитрий Солунски” с утреня, последвана от архиерейска света литургия и велик водосвет. В 11.00 часа литийно шествие от жители на града, предвождано от Врачанския митрополит Григорий и кмета Огнян Ценков, ще тръгне от храма и ще стигне до река Дунав. Там ще бъде направено ритуално спускане на светия кръст. В третия празничен ден около Богоявление, Църквата чества паметта на св. Йоан Кръстител, който е основен участник в отминалото събитие – Кръщението Господне. Народът ни го нарича Ивановден и за този ден също е отредено да има празнични богослужения. На 7 януари Врачанският митрополит Григорий ще отслужи светата литургия в Мездра в храма “Св. Георги”.", "date": "2018.01.04", "title": "Три дни ще продължат богослуженията за Богоявление в Северозападна България"}
{"url": "http://www.focus-news.net/news/2018/01/04/2473658/blagoevgrad-intenziven-e-trafikat-v-grada.html", "text": "В края на деня, трафикът в областния център е интензивен, предаде репортер на Радио „Фокус“ – Пирин. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално се извършва преминаването и през кръговото кръстовище на бул. „Св. св. Кирил и Методий“ при Трето основно училище „Димитър Талев“. Градския транспорт се движи с обичайното си разписание за делничен ден, без закъснения или отклонения от маршрута си. Светофарните уредби са в изправност, като преминаването през тях отнема около 1-2 минути.\r\nЛора КАЛЧЕВА", "date": "2018.01.04", "title": "Благоевград: Интензивен е трафикът в града"}
{"url": "http://www.focus-news.net/news/2018/01/04/2473659/hoyt-iy-sarbiya-da-pokazhe-yasno-dali-se-dvizhi-kam-es.html", "text": "Заместник-помощник държавният секретар на САЩ за Централна и Източна Европа Хойт Брайън Ий заяви в четвъртък, че Сърбия има възможност да ускори процеса на присъединяване към ЕС, по време на интервю за сръбска телевизия, предава скопското електронно издание „Нова Македония“.\r\n„Сърбия трябва да реши на кой стол иска да седи. Белград трябва да покаже още по-ясно на партньорите в ЕС, че се движи към членство в европейското семейство на 100% и че ще проведе нужните реформи по най-бързия възможен начин“, заяви той.\r\n„Ние сме приятели и партньори на Сърбия, а истинските приятели и партньори не са тези, които говорят само това, което искате да чуете, а това, което трябва да чуете“, добави Ий.\r\nСАЩ вярват, че Сърбия е много важна за стабилността в региона и придават голямо значение на отношенията между Белград и Загреб.\r\n„Връзките между тях трябва да се подобрят тази година. Мисля, че Сърбия и Хърватия осъзнават колко е важно да се решат двустранните въпроси ... Имаше политическо желание да се решат тези проблеми, но се стигна до влошаване и имаше добри и лоши моменти в тези отношения. Има шанс тази година да постигне напредък по този въпрос“, отбеляза официалният представител на САЩ.\r\nТой подчерта, че \"в ЕС има желание за приемане на нови кандидати, ако тези страни са готови за реформи. Сърбия, както и другите държави, които искат да се присъединят към ЕС, колкото по-скоро осъществят реформите, толкова по-рано ще постигнат напредък в присъединяването към Съюза\".\r\nЩо се касае до разширяването на НАТО, той каза, че Алиансът има политика на отворени врати и няма да насилва никого към членство.\r\n„Тези страни, които отговарят на условията, са добре дошли да се присъединят към Алианса ... Има някои страни в този регион, които се надяват да се присъединят, но не е лесно да се изпълнят всички условия и ако те са готови да направят жертви, свързани с отбраната, но и за изпълнението на демократичните стандарти, върховенството на закона и свободата, тези страни имат право на избор и нито една страна няма право да спира това, включително и Русия“, подчерта Хойт Ий.\r\nПревод и редакция:", "date": "2018.01.04", "title": "Хойт Ий: Сърбия да покаже ясно дали се движи към ЕС"}
{"url": "http://www.focus-news.net/news/2018/01/04/2473660/ombudsmanat-maya-manolova-kampaniyata-sreshtu-ratifitsiraneto-na-istanbulskata-konventsiya-stana-vazmozhna-zaradi-lipsata-na-predvaritelen-obshtestven-debat.html", "text": "Кампанията срещу ратифицирането на Истанбулската конвенция стана възможна заради липсата на предварителен обществен дебат. Това се посочва в позиция на Омбудсмана на Република България във връзка с ратификацията на Конвенцията на Съвета на Европа за превенция и борба с насилието над жени и домашното насилие (Истанбулска конвенция). „Фокус“ публикува позицията без редакторска намеса:", "date": "2018.01.04", "title": "Омбудсманът Мая Манолова: Кампанията срещу ратифицирането на Истанбулската конвенция стана възможна заради липсата на предварителен обществен дебат"}
{"url": "http://www.focus-news.net/news/2018/01/04/2473661/politsiyata-izdirva-56-godishen-mazh-vav-vrazka-s-tezhkoto-kriminalno-prestaplenie-v-novi-iskar.html", "text": "За общодържавно издирване е обявен 56-годишният Росен Желев Ангелов, съобщиха от пресцентъра на МВР. Мъжът е търсен във връзка с тежко криминално престъпление, извършено в гр. Нови Искър. Има вероятност той да е въоръжен и опасен. Хората, които имат информация за местонахождението на издирвания, могат да подават сигнали на тел. 112 или в най-близкото поделение на МВР при гарантирана анонимност.", "date": "2018.01.04", "title": "Полицията издирва 56-годишен мъж във връзка с тежкото криминално престъпление в Нови Искър"}
{"url": "http://www.focus-news.net/news/2018/01/04/2473662/kathimerini-koalitsiyata-v-gartsiya-e-razdelena-v-spora-za-imeto-s-makedoniya.html", "text": "Коментарите на министъра на външните работи на Гърция Никос Кодзиас и министъра на отбраната Панос Каменос, който е и лидер на младшия партньор в управляващата коалиция на Гърция „Независимите гърци“(АНЕЛ) направени в четвъртък, показаха ново разцепление в администрацията преди разговорите за разрешаване на дългогодишния спор за името на Македония (в текста Бивша югославска република Македония – БЮРМ), пише в материал на гръцкото издание Kathimerini.\r\nДвамата направиха своите коментари пред репортерите поотделно, след срещата им с премиера Алексис Ципрас по въпроса.\r\nКодзиас заяви, че решението ще включва комбинирано име, докато Каменос потвърди своята предишна позиция, че наименованието „Македония“ изобщо не трябва да бъде присъединявано към това на бившата югорепублика.\r\nКаменос се позова на „общоприетата гръцка позиция“, приета с решение на лидерите на политическите партии през 1992 година, когато бе определено, след политическа криза, че името „Македония“ не може да бъде използвано в решение по въпроса.\r\nНезависимо от това, Кодзиас е на друго мнение. „Както неколкократно повторихме, това правителство преговаря за комбинирано име, нещо, което Гърция озвучи като своя позиция в Букурещ“, подчерта той, позовавайки се на среща на върха на НАТО, проведена през 2008-а година, когато Атина наложи вето на приемането на Македония в Алианса, докато спорът за името не бъде разрешен.\r\nПревод и редакция:", "date": "2018.01.04", "title": "Kathimerini: Коалицията в Гърция е разделена в спора за името с Македония"}
{"url": "http://www.focus-news.net/news/2018/01/04/2473663/petar-paunov-kmet-na-kyustendil-malko-poveche-ot-8-uvelichenie-shte-ima-v-byudzhetnata-ramka-za-2018-godina.html", "text": "Бюджетната рамка за 2018 година се очертава да има положителен привкус. Това каза кметът на Община Кюстендил Петър Паунов в рамките на общественото обсъждане на проекта за бюджет на общината, предаде репортер на Радио „Фокус” – Кюстендил. Според кмета ще има малко повече от 8 % увеличение, тя ще бъде в рамките на 38,5 млн. лв. Освен това има положителна тенденция в приходната база, едновременно с това се намаляват и част от разходите, свързани с ЕСКО договори и реализирани проекти, които вече са изплатени. „Акцентите продължават да бъдат в областта на преодоляване в негативната тенденция в демографския прираст. Положителното е това, че се увеличават броя на работните места, негативното е това, че все по-малко са хората, които желаят да ги заемат”, каза Петър Паунов. По думите му това е една негативна тенденция в цялата страна, но изключително тежка е в региона. Заложени са инвестиции основно в общинска база, подобряване на пътната инфраструктура и подобряване на мрежата за минерална вода, което е предпоставка за инвестиции и привличане на туристи. „Ще отчитаме тепърва прираста на туристите в Кюстендил, но мога да кажа за парк-хотел „Кюстендил”, че близо с 30% е по-висок ръстът на нощувките”, каза Петър Паунов. По думите му образованието също е един от акцентите.\r\nВенцеслав ИЛЧЕВ", "date": "2018.01.04", "title": "Петър Паунов, кмет на Кюстендил: Малко повече от 8 % увеличение ще има в бюджетната рамка за 2018 година"}
{"url": "http://www.focus-news.net/news/2018/01/04/2473664/montana-mokra-e-patnata-nastilka-na-prohoda-petrohan.html", "text": "Мокра е пътната настилка на прохода Петрохан, каза за Радио „Фокус“ – Видин дежурният служител в Областно пътно управление – Монтана. Снегът се е стопил, температурата на въздуха е отрицателна – минус 2 градуса. По усойните места, където има опасност от заледяване, пътят е опесъчен. Трафикът е с нормална интензивност през прохода. Остава забраната за преминаване на автомобили над 12 тона през Петрохан до 31 март, алтернативният маршрут е през град Своге.\r\nАнна ЛОЗАНОВА", "date": "2018.01.04", "title": "Монтана: Мокра е пътната настилка на прохода Петрохан"}
{"url": "http://www.focus-news.net/news/2018/01/04/2473665/kyustendil-41-381-000-leva-sa-ochakvanite-prihodi-po-byudzheta-na-obshtinata-za-2018-godina.html", "text": "41 381 000 лева са очакваните приходи по бюджета на Община Кюстендил за 2018 година. Това съобщи по време на провелото се обществено обсъждане на проекта за бюджет зам.-кметът на Община Кюстендил Надя Каратова, предаде репортер на Радио „Фокус” – Кюстендил. На общественото обсъждане, провело се в заседателната зала на Oбщината, присъстваха кметът на общината Петър Паунов, зам.-кметовете Надя Каратова, Радмила Рангелова и Светослав Василев, председателят на Общински съвет – Кюстендил Михаела Крумова, общински съветници, представители на културни институти, служители и граждани. 25 237 000 лева се очаква да бъдат приходите от субсидии и трансфери от държавата, а собствените приходи се залагат в размер на 13 493 000 лева. Остатъкът от 2017 година е в размер на малко над 2 милиона лева. Приходите по бюджета са с 2 579 400 лева от началния бюджет на 2017 година. Планираните разходи по бюджета са балансирани с размера на приходите – 38 500 000 лева. В частта делегирани дейности са 21 219 000 лева, дофинансирането от страна на общината е с 580 000 лева. В частта местни дейности разходите са над 16 милиона лева. При трудовите разходи е предвидено покриване на ръста на минималната работна заплата, както и осигуряване на ръст в заплатите за всички над минималната работна заплата. Предвидени са средства за помощи – фонд „Асистирана репродукция” и помощи, отпускани от страна на Общински съвет. Най-голям ръст в разходите бележи функцията „Образование.\r\nВенцеслав ИЛЧЕВ", "date": "2018.01.04", "title": "Кюстендил: 41 381 000 лева са очакваните приходи по бюджета на Общината за 2018 година"}
{"url": "http://www.focus-news.net/news/2018/01/04/2473666/svishtov-blizo-25-dushi-protestirat-sreshtu-reshenieto-za-stroitelstvo-v-natsionalen-park-pirin.html", "text": "Близо 25 души протестират срещу решението за строителство в Национален парк \"Пирин\" в Свищов, предаде репортер на Агенция \"Фокус\".", "date": "2018.01.04", "title": "Свищов: Близо 25 души протестират срещу решението за строителство в Национален парк \"Пирин\""}
{"url": "http://www.focus-news.net/news/2018/01/04/2473667/sliven-normalno-prohodimi-sa-patishtata-v-oblastta.html", "text": "Нормално проходими са пътищата в Сливенско, няма ограничения за автомобилите, съобщиха от Областно пътно управление – Сливен. Пътните настилки на територията на цяла Сливенска област са сухи. Затворени за движение на МПС над 10 тона са проходите Вратник и Твърдишки.\r\nТрафикът в сливенския участък на АМ „Тракия“, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево е натоварен. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие.", "date": "2018.01.04", "title": "Сливен: Нормално проходими са пътищата в областта"}
{"url": "http://www.focus-news.net/news/2018/01/04/2473668/blagoevgrad-protestirashti-sa-zatvorili-glaven-pat-e-79-v-rayona-pri-razklona-za-bansko-kray-simitli.html", "text": "Протестиращи са затворили главен път Е-79 в района при разклона за Банско край Симитли, предаде репортер на Радио „Фокус“ – Пирин. Протестът е в подкрепа изграждането на втори лифт в Банско. На място са се събрали около 2000 души, подкрепени са от кмета на Банско - Георги Икономов, кмета на Благоевград - д-р Атанас Камбитов, кмета на Струмяни - Емил Илиев, кмета на Петрич - Димитър Бръчков, кмета на Сандански - Кирил Котев, кмета на Симитли - Апостол Апостолов и кмета на Гърмен Минка Капитанова. На място присъстват и народните представители Александър Мацурев, Георги Динев, Стефан Апостолов и Атанас Стоянов. Не е ясно кога протестиращите ще освободят движението. Заради блокадата са се образували колони от автомобили и в двете посоки на главен път Е-79. Полицейското присъствие в района е засилено.\r\nЛора КАЛЧЕВА", "date": "2018.01.04", "title": "Благоевград: Протестиращи са затворили главен път Е-79 в района при разклона за Банско край Симитли"}
{"url": "http://www.focus-news.net/news/2018/01/04/2473669/reuters-administratsiyata-na-donald-tramp-ima-namerenie-da-otmeni-svobodnata-prodazhba-na-marihuana-v-sasht.html", "text": "Министерството на правосъдието на САЩ ще анулира в четвъртък приетата от администрацията на бившия президент Барак Обама политика, улесняваща приемането на федерални закони за легализиране на употребата и продажбата на марихуана в страната, предава Reuters, като се позовава на източник, запознат с въпроса.\r\nОтмяната на решенията на Демократическата партия и Обама може да доведе до объркване в щатите, които вече позволиха свободното разпространение на лекия наркотик, коментират от агенцията.\r\nПромяната идва само няколко дни, след като правителството на Калифорния също прие съответстващите регулации и позволи употребата, отглеждането и продажбата на индийски коноп.\r\nВ предвидената от администрацията на Доналд Тръмп промяна на политиката, марихуаната е определена като „опасен наркотик“, но все пак и в нея се допускат различни видове употреба и разпространение на растението, но при по-строги регулации и контрол от федералните власти.\r\nПревод и редакция:", "date": "2018.01.04", "title": "Reuters: Администрацията на Доналд Тръмп има намерение да отмени свободната продажба на марихуана в САЩ"}
{"url": "http://www.focus-news.net/news/2018/01/04/2473670/targovishte-vazstanoveno-e-dvizhenieto-po-pat-i-4-omurtag-targovishte-v-rayona-na-prolaz.html", "text": "Възстановено е движението по път I-4 Омуртаг – Търговище в района на Пролаз. Това съобщиха от пресцентъра на Агенция \"Пътна инфраструктура\".", "date": "2018.01.04", "title": "Търговище: Възстановено е движението по път I-4 Омуртаг – Търговище в района на Пролаз"}
{"url": "http://www.focus-news.net/news/2018/01/04/2473671/kyustendil-obshtinata-izpalnyava-proekti-s-obsht-byudzhet-ot-17-463-000-leva.html", "text": "Община Кюстендил изпълнява проекти с общ бюджет от 17 463 000 лева. Това съобщи по време на обществено обсъждане на бюджета на общината за 2018 година зам.-кметът на Община Кюстендил Надя Каратова, предаде репортер на Радио „Фокус” – Кюстендил. По думите на Надя Каратова очакванията са, че през настоящата година разходите по проектите от страна на общинския бюджет ще бъдат в размер на 7 452 000 лева. През тази година ще приключи и един партньорски проект, за който ще бъдат отпуснати 205 000 лева. В момента са в процес на оценка и в процес на разработване проекти на обща стойност около 14 млн. лв. Според кмета на Община Кюстендил Петър Паунов като заключителен етап от Оперативна програма „Региони в растеж” се очаква да бъде проектът за енергийна ефективност на сградата на общинския театър, който е ключов. „Близо 100 сдружения очакват втория етап от националната програма за енергийна ефективност. Първият етап при нас вероятно мина най-успешно в цялата страна и имаме основание, че ще бъдем от подкрепените общини за голяма част от сдруженията”, каза Петър Паунов.\r\nВенцеслав ИЛЧЕВ", "date": "2018.01.04", "title": "Кюстендил: Общината изпълнява проекти с общ бюджет от 17 463 000 лева"}
{"url": "http://www.focus-news.net/news/2018/01/04/2473672/predstoyashti-sabitiya-v-stranata-za-5-yanuari-agentsiya-fokus.html", "text": "***", "date": "2018.01.04", "title": "Предстоящи събития в страната за 5 януари (Агенция „Фокус“)"}
{"url": "http://www.focus-news.net/news/2018/01/04/2473673/vidin-trafikat-po-glaven-pat-e-79-v-oblastta-e-natovaren-v-posoka-za-granichen-punkt-dunav-most-2.html", "text": "Трафикът по главен път Е-79 във Видинска област е натоварен в посока за граничен пункт „Дунав мост 2“, каза за Радио „Фокус“ – Видин дежурният служител в Областно пътно управление – Видин.  Пътуват предимно тежкотоварни автомобили, като най-натоварен е трафикът в участъка между Видин и Дунавци. Влажни и хлъзгави са пътните настилки във Видинска област. Във Видин автомобилният поток е най-интензивен в централната градска част, на кръговото край ж.п.гарата и по бул. „Панония“. Движението по път III-1411 с. Слана Бара – Видин е ограничено за автомобили над 5 т поради аварийно състояние на мост.\r\nАнна ЛОЗАНОВА", "date": "2018.01.04", "title": "Видин: Трафикът по главен път Е-79 в областта е натоварен в посока за граничен пункт „Дунав мост 2“"}
{"url": "http://www.focus-news.net/news/2018/01/04/2473674/d-r-zlatina-dimova-odbh-varna-po-praznitsite-nyama-postapili-signali-za-predlagana-negodna-za-konsumatsiya-hrana.html", "text": "В Областна дирекция по безопасност на храните във Варна по празниците няма постъпили сигнали за предлагана негодна за консумация храна. Това каза в интервю за Радио „Фокус“ – Варна д-р Златина Димова, директор на Областната дирекция по безопасност на храните (ОДБХ) във Варна. „По отношение на това дали във времето на празниците е имало хранителни отравяния или инциденти с храни, в медиите беше публикуван един случай за инцидент след консумация на дюнер. След проверката се оказа, че всъщност лицето е консумирало дюнера много преди да получи тези стомашно-чревни разстройства, поради които е постъпило в инфекциозна клиника. Това са 45 часа от момента на консумацията до постъпването в болницата, което означава, че причината не е консумацията на дюнер. След проучването се оказа, че наистина няма несъответствия в приготвянето и предлагането на дюнер в тази бърза закуска. Други инциденти и сигнали нямаме, такива, които да водят до съмнение, че е предлагана негодна за консумация храна или оплаквания от граждани, които са консумирали такава“, каза още д-р Златина Димова.\r\nМарияна ВАЛЕНТИНОВА", "date": "2018.01.04", "title": "Д-р Златина Димова, ОДБХ – Варна: По празниците няма постъпили сигнали за предлагана негодна за консумация храна"}
{"url": "http://www.focus-news.net/news/2018/01/04/2473675/nikos-kodzias-optimist-sam-za-razreshavane-na-spora-za-imeto-podkrepyame-kombinirano-ime-na-makedoniya.html", "text": "Министърът на външните работи на Гърция Никос Кодзиас заяви, че през Новата година ще бъдат разрешени някои международни въпроси, за които се водят спорове от десетилетия. Той направи този коментар при излизането си от кабинета на премиера Алексис Ципрас, където се проведе съвещание по въпроса за спора за името на Македония, пише гръцкото издание Protothema.\r\nКодзиас заяви, че правителството ще се стреми към комбинирано име на бившата югорепублика, добавяйки че администрацията на премиера Ципрас ще си сътрудничи с всички политически партии, които искат разрешение на въпросите, измъчвали страната толкова дълго.\r\nПопитан дали е оптимист за решението, усмихвайки се, външният министър отговори, че винаги е „оптимистчно настроен“ .\r\nОт своя страна, министърът на отбраната Панос Каменос подчерта два пъти, че е абсолютно сигурен във външния министър и се позова на две исторически решения по въпроса: решението, постигнато по време на среща между политическите лидери при управлението на Констанинос Караманлис през 1992 година и второто от Букурещ, по време на среща на върха на НАТО през 2008 година.\r\nПопитан дали настоява на позицията си за името на Македония, той отбеляза, че е казал „още от самото начало, че подкрепя решението за гръцкото наименование „Македония“, прието чрез решението на Съвета на политическите лидери(от 1992 г., че в наименованието на бившата югорепублика не може да присъства името \"Македония\" - бел. ред.)“ и че „настоява на него и вярва, че решението, което ще се постигне, ще предпазва националния интерес на Гърция и ще е приемливо за всички партии от статуквото“.\r\nПревод и редакция:", "date": "2018.01.04", "title": "Никос Кодзиас: Оптимист съм за разрешаване на спора за името. Подкрепяме комбинирано име на Македония"}
{"url": "http://www.focus-news.net/news/2018/01/04/2473676/afp-nov-samoubiystven-atentat-v-kabul-s-mnozhestvo-zhertvi.html", "text": "Самоубийствен атентатор се взриви в близост до голяма тълпа полицаи и протестиращи в Кабул в четвъртък, причинявайки множество жертви, предава AFP, като се позовава на информация от местните власти.\r\n„Самоубийствен атентатор се взриви в близост до голям брой полицаи, охраняващи организиран протест“, заявиха от местната полиция. Все още няма информация за брой на жертвите и причините за атентата.\r\nПревод и редакция:", "date": "2018.01.04", "title": "AFP: Нов самоубийствен атентат в Кабул с множество жертви"}
{"url": "http://www.focus-news.net/news/2018/01/04/2473677/nimh-prez-sledvashtoto-denonoshtie-minimalnite-temperaturi-shte-sa-mezhdu-minus-2-i-3-a-maksimalnite-mezhdu-7-i-12.html", "text": "През следващото денонощие облачността ще е разкъсана. Ще духа слаб, в източните райони до умерен югозападен вятър. Минималните температури ще са между минус 2° и 3°, а максималните – между 7° и 12°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане ще се повишава, но ще остане по-ниско от средното за месеца.  \r\nПо Черноморието ще е предимно слънчево. Ще духа слаб до умерен югозападен вятър. Максимални температури 9°-12°. Температура на морската вода 9-10°. Вълнението на морето ще бъде 1-2 бала.\r\nВ планините облачността ще е разкъсана, намаляваща до предимно слънчево. Ще духа до умерен, по билата временно до силен вятър от северозапад, който привечер ще отслабва. Максималната температура на височина 1200 метра ще е около 7°, на 2000 метра – около 2°.\r\nПрез следващите дни затоплянето ще продължи. В събота над по-голямата част от страната ще бъде предимно слънчево. В неделя и понеделник ще има по-значителни увеличения на облачността, но ще е висока. В западната част на Дунавската равнина и в Горнотракийската низина ще има условия за мъгли и ниска облачност, на места ще са трайни, а дневните температури в тези райони ще остават под 10°.", "date": "2018.01.04", "title": "НИМХ: През следващото денонощие минималните температури ще са между минус 2° и 3°, а максималните – между 7° и 12°"}
{"url": "http://www.focus-news.net/news/2018/01/04/2473678/vratsa-170-godishnina-ot-rozhdenieto-na-hristo-botev-shte-bade-otbelyazana-s-nauchna-diskusiya-i-chestvane-pred-pametnika-na-poeta-v-grada.html", "text": "170-годишнина от рождението на Христо Ботев ще бъде отбелязана с научна дискусия и честване пред паметника на поета, съобщиха за Радио „Фокус“ – Видин от Регионалния исторически музей в града. В дискусията, която ще се проведе на 5 януари от 17.00 часа в малката зала на Художествената галерия „Иван Фунев“, ще участват проф. д-р Пламен Павлов от Великотърновския университет „Св. Св. Кирил и Методий“ и проф. д-р Пламен Митев и проф. дфн Николай Чернокожев от Софийския университет „Св. Климент Охридски“. Честването на годишнината от рождението на Христо Ботев ще продължат и на 6 януари от 10.30 часа на централния площад пред паметника на поета. Ученици от средно училище „Христо Ботев“ ще представят театрална постановка за живота и делото на своя патрон, ще прозвучи и баладата на поета „Хаджи Димитър“. Венци и цветя ще бъдат поднесени пред паметника на загиналия във Врачанския балкан поет и революционер Христо Ботев, пред баралефа на майката на Ботев на къщата, в която тя е живяла с неговия брат Кирил Ботев няколко години след Освобождението.\r\nАнна ЛОЗАНОВА", "date": "2018.01.04", "title": "Враца: 170-годишнина от рождението на Христо Ботев ще бъде отбелязана с научна дискусия и честване пред паметника на поета в града"}
{"url": "http://www.focus-news.net/news/2018/01/04/2473679/afp-v-rezultat-ot-samoubiystven-atentat-v-kabul-zaginaha-11-dushi-i-sa-raneni-pone-25.html", "text": "Най-малко 11 души загинаха, а още поне 25 са ранени, след като самоубийствен атентатор се взриви в близост до тълпа полицаи и протестиращи в афганистанската столица Кабул в четвъртък, предава AFP, като се позовава на информация от местните власти.\r\n„Можем да потвърдим, че засега 11 трупа са откарани в нашите болници, както и 25 ранени“, заяви говорител на афганистанското министерство на здравеопазването, добавяйки, че броят на жертвите може да се увеличи.\r\nПревод и редакция:", "date": "2018.01.04", "title": "AFP: В резултат от самоубийствен атентат в Кабул загинаха 11 души и са ранени поне 25"}
{"url": "http://www.focus-news.net/news/2018/01/04/2473680/vitsepremierat-krasimir-karakachanov-radan-kanev-zaplashi-borisov-che-shte-sabori-pravitelstvoto-ako-razreshi-vtori-lift-v-bansko.html", "text": "Проектът за ски зона Банско е бил блокиран в миналия парламент от Реформаторския Блок. Това заяви вицепремиерът Красимир Каракачанов пред Канал 3. По думите му председателят на ДСБ е заплашил Бойко Борисов с разваляне на коалицията и падане на правителството, ако бъде дадена зелена светлина на проекта за втори кабинков лифт.\r\nСпоред Каракачанов, реализирането на втория кабинков лифт няма да застраши природата, тъй като ще изисква премахване на едва 2000 кубика дървесен материал, както и няма да премине през нито една територия с вековни гори. В решението на Министерски съвет също имало изрична забрана за всякакво строителство на хотели и къщи в парка и единственото изключение е за втори кабинков лифт.\r\nЛидерът на ВМРО изрази учудване, че протестиращите не се интересуват от над 2 милиона кубика незаконна сеч на година, които в голямата си част се изнасят от „мургавите ни съграждани“. По думите му в България оперира мрежа от неправителствени организации с чуждестранно финансиране, които целенасочено блокират развитието на планинския туризъм в България. Същите организации са опитали да наложат на българското правителство и проект за тунел по автомагистрала \"Струма\", който би струвал 4 млрд. лева и би могъл да се изпълни единствено от две чуждестранни строителни компании.", "date": "2018.01.04", "title": "Вицепремиерът Красимир Каракачанов: Радан Кънев заплаши Борисов, че ще събори правителството, ако разреши втори лифт в Банско"}
{"url": "http://www.focus-news.net/news/2018/01/04/2473681/haskovo-v-topolovgrad-obsadiha-proektobyudzheta-za-2018-g.html", "text": "Обществено обсъждане на проекта за бюджет на Община Тополовград за 2018 година се проведе днес в залата на Общински съвет. Рамката на предвидените средства представи Ирина Семерджиева – началник отдел \"Финансово-счетоводни дейности, бюджет, местни данъци и такси\" в Общината. На обсъждането присъстваха председателят на ОбС Васил Сяров, заместник-кметът Маргарита Георгива, общински съветници, кметове и кметски наместници, служители от Общинската администрация. Това съобщиха от пресцентъра на Община Тополовград.\r\nОт изложението й стана ясно, че общата субсидия за издръжка на държавните дейности е завишена със 639 151 лева спрямо 2017 г. За 2018-а тя е 4 566 500 лева. Изравнителната субсидия няма промяна и отново е 934 800 лева. С 13 400 лева са завишени средствата за зимното поддържане. За тази година те са 76 400 лева. Целевата субсидия за капиталовите разходи  е също завишена. В новия бюджет тя е 547 900 лева. С 51 800 лева повече са средствата за заплати и осигуровки на служителите от Общинската администрация. Плануваната сума за настоящата година е 658 400 лева. 206 000 от тях са предвидени за кметовете и кметските наместници, а 452 400 лева за служителите в Общинската администрация. Предвиденият бюджет за функция \"Охрана и сигурност\" е 93 000 лева, завишен с 8 840 лева. Най-голямо е увеличението за издръжка на функция \"Образование\". Тази година ще се разполага с 2 727 000 лева. За миналата бюджетът в това направление е бил 2 233 266 лева.\r\nНамален е бюджетът на функция \"Здравеопазване\" със 798 лева. За издръжка на социалните заведения са предвидени 835 500 лева, а за култура – 184 300 лева.\r\nПредвид това, че отпадъците се депонират в сметището в град Харманли, средствата за дейност \"Чистота\" са завишени от 420 600 лева през 2017 година, на 469 560 лева през настоящата 2018-а.\r\nНа обсъждането на проектобюджета се разгледаха направените предложения от граждани на общината. Те се свеждат до искания за благоустройствени и ремонтни дейности, социални придобивки в общинския център и в селищата на общината.\r\nСлед публичното обсъждане на проектобюджета предстои внасянето му в Общинския съвет. Това трябва да стане в срок до 12 януари.", "date": "2018.01.04", "title": "Хасково: В Тополовград обсъдиха проектобюджета за 2018 г."}
{"url": "http://www.focus-news.net/news/2018/01/04/2473682/ria-novosti-ukrayna-e-imala-planove-da-vzrivi-ruski-gazoprovod-razkazaha-v-kiev.html", "text": "През 2014-2015 година, Киев е планирал да взриви руския газопровод, отиващ към Европа през територията на Украйна. Това съобщи заместник-министърът по въпросите на временно окупираните територии и вътрешното разместване на хора Юрий Гримчак в ефира на киевския телевизионен канал Zik, предава РИА Новости.\r\n„Мислите, че не е имало планове за взривяване на газопреносната система от наша страна? Говоря ви за държавни планове“, отбеляза Гримчак.\r\nУкраинският политик добави още, че днес, Русия „прави всичко по силите си“, за да построи газопровод, заобикалящ Украйна, визирайки тръбопровода „Северен поток 2“, срещу който се обявиха Киев, Вашингтон и Варшава.\r\nПревод и редакция:", "date": "2018.01.04", "title": "РИА Новости: Украйна е имала планове да взриви руски газопровод, разказаха в Киев"}
{"url": "http://www.focus-news.net/news/2018/01/04/2473683/kyustendil-73-obekta-sa-provereni-ot-inspektorite-po-bezopasnost-na-hranite-v-oblastta-po-vreme-na-praznitsite.html", "text": "73 обекта са проверени от инспекторите по безопасност на храните в област Кюстендил. Това каза пред Радио „Фокус” – Кюстендил д-р Велка Войнова, началник на отдел „Контрол на храните” към Областна дирекция по безопасност на храните – Кюстендил. „Мога да кажа, че ние извършихме десетки проверки в рамките на празниците, но самите празнични дни преминаха без сериозни хранителни инциденти. Моите колеги извършваха засилените проверки по време на всички празнични дни, за да могат да гарантират на потребителите безопасността на празничната трапеза”, каза д-р Велка Войнова. По думите й като първоначален старт на засилените проверки е била заповед на изпълнителния директор, съгласно която от 19 декември 2017 година до 2 януари 2018 година, инспекторите е трябвало да извършат проверки във всички обекти, разположени на територията на област Кюстендил. Междувременно е получено и искане за съвместни проверки с органите на Областна дирекция на МВР – Кюстендил. Към тях са се присъединили и служители от Национална агенция за приходите. „Като обобщение от всички обекти мога да кажа, че сме проверили 73 обекта. В това число предприятия за преработка на мляко, кланицата за месопреработка. Тя беше подложена освен на ежедневния контрол и на допълнителен контрол във връзка с проверките с Областна дирекция на МВР – Кюстендил. Проверихме предприятия за преработка на месо, сладкарски цехове и такива за закуски, складове на едро, хипер- и супермаркети, специализирани магазини за продажба на месо и месни продукти, както и заведения за обществено хранене”, каза д-р Войнова.\r\nВенцеслав ИЛЧЕВ", "date": "2018.01.04", "title": "Кюстендил: 73 обекта са проверени от инспекторите по безопасност на храните в областта по време на празниците"}
{"url": "http://www.focus-news.net/news/2018/01/04/2473684/pregled-na-mezhdunarodnite-novini-do-20-chasa-agentsiya-fokus.html", "text": "Вицепремиерът на Македония Буяр Османи очаква напредък в интеграционния процес в предстоящия период, в който Съвета на ЕС ще бъде председателстван от България. Той отправи апел към опозицията да се съобрази с този исторически момент и да помогне за осъществяването на парламентарния план 3-6-9, с цел през следващите шест месеца страната да стигне до безусловна препоръка.\r\nПрепоръката, между другото, ще зависи от добросъседските отношения, прогнозира Османи.  В тази връзка, той очаква бърза ратификация на Договорът за добросъседство с България в македонския парламент и припомни, че същият вече е ратифициран от българска страна. Що се отнася до въпроса за името, вицепремиерът заяви, че е добре, че двете страни разговарят помежду си и градят мостове за решаване на проблема. Той не поиска да уточни, дали ще има референдум, ако преговарящите страни достигнат до решение.\r\nБългарският посланик в Македония Иван Петков, след неформалната си среща с Османи, заяви, че в скоро време ще съобщи пред македонските депутати приоритетите на българското председателстване в ЕС, за което София обича да казва, че преди всичко е балканско.\r\n*** Президентът на Русия Владимир Путин подписа указ за продължаване до 30 юни на забраната за превоз на определени товари от Украйна към Казахстан и Киргизия през територията на Русия, според документ, публикуван на официалния правителствен портал за юридическа информация.\r\n„В указа на президента на Руската Федерация от 1 януари 2016 г. №1 „За мерките по осигуряване на икономическа сигурност и националните интереси на Русия при осъществяването на транзитни превози на стоки от територията на Украйна до територията на Казахстан или Киргизстан през територията на Руската федерация“ се внася изменение за замяна на 4 думи „до 31 декември 2017 година , с думите „до 30 юни 2018 година““, се заявява в документа.\r\nНа 1 януари 2016 година Русия въведе забрана за осъществяване на транзитни автомобилни и железопътни превози на стоки от Украйна, по отношение на които в Москва се налагат мита, различни от нула, както и на товари, включени в „санкционния“ списък.\r\nОт 1 юли 2016 година, съгласно указа на руския президент, тази забрана беше разширена и по отношение на стоки от Украйна, отиващи към Казахстан и Киргизстан през територията на Русия. След това Киев обвини Русия в блокиране на транзита на украински стоки през руската територия в нарушение на регулациите на Световната търговска организация(СТО).\r\n*** Бързо интензифицираща се зимна буря приближава Североизточното крайбрежие на САЩ в четвъртък, носейки сняг, лед и много силен вятър, което стана причина за отмяна на хиляди полети и затварянето на много училища в региона.Този уикенд температурите ще се понижат до „животозастрашаващи“ нива.\r\nНационалната метеорологична служба на САЩ предупреди за виелици в части от щатите Делауеър, Вирджиния, Мериленд и крайбрежните части на Ню Джърси, Лонг Айлънд, Ню Йорк и Ню Ингланд. В повечето от тези райони се очаква да падне до 60-70 см сняг, докато в по-северните щати, прогнозите са за около 200 см.\r\n„Снеговалежите ще се увеличат на север в части от средните атлантически щати и Ню Ингланд през четвъртък. Възможни са виелици в близост до брега из целия район на северното атлантическо крайбрежие“, заявиха от метеорологичната служба.\r\n*** Президентите на Южна Корея и САЩ Мун Дже-ин и Доналд Тръмп са се съгласили в четвъртък да отложат общите военни учения по време на Зимните Олимпийски игри, които трябва да се проведат следващия месец в южнокорейския зимен курорт Пьончан.\r\nТова се е случило по време на телефонен разговор между двамата лидери, а инициатор на отлагането е бил президентът на Южна Корея.\r\n„Вярвам, че можем да помогнем много за  успеха на Зимните Олимпийски игри в Пьончан ако отложим общите военни учения между Южна Корея и САЩ, които трябва да се проведат по същото време като Олимпиадата, разбира се, ако Северна Корея не предприеме нови провокации“, е заявил Мун.\r\nПрезидентът на САЩ се е съгласил, заявявайки, че Мун може да каже на Северна Корея, че по време на Олимпиадата няма да се провеждат военни маневри.\r\nРазговорът между Мун и Тръмп се проведе един ден, след като двете Кореи се разбраха да отворят отново комуникационни канал между тях, като прелюдия към продължаването на преговорите на ниво правителства за първи път от декември 2015 година.\r\n***Заместник-помощник държавният секретар на САЩ за Централна и Източна Европа Хойт Брайън Ий заяви в четвъртък, че Сърбия има възможност да ускори процеса на присъединяване към ЕС, по време на интервю за сръбска телевизия.\r\n„Сърбия трябва да реши на кой стол иска да седи. Белград трябва да покаже още по-ясно на партньорите в ЕС, че се движи към членство в европейското семейство на 100% и че ще проведе нужните реформи по най-бързия възможен начин“, заяви той.\r\n„Ние сме приятели и партньори на Сърбия, а истинските приятели и партньори не са тези, които говорят само това, което искате да чуете, а това, което трябва да чуете“, добави Ий.\r\nСАЩ вярват, че Сърбия е много важна за стабилността в региона и придават голямо значение на отношенията между Белград и Загреб.\r\n„Връзките между тях трябва да се подобрят тази година. Мисля, че Сърбия и Хърватия осъзнават колко е важно да се решат двустранните въпроси ... Имаше политическо желание да се решат тези проблеми, но се стигна до влошаване и имаше добри и лоши моменти в тези отношения. Има шанс тази година да постигне напредък по този въпрос“, отбеляза официалният представител на САЩ.\r\nТой подчерта, че \"в ЕС има желание за приемане на нови кандидати, ако тези страни са готови за реформи. Сърбия, както и другите държави, които искат да се присъединят към ЕС, колкото по-скоро осъществят реформите, толкова по-рано ще постигнат напредък в присъединяването към Съюза\".\r\nЩо се касае до разширяването на НАТО, той каза, че Алиансът има политика на отворени врати и няма да насилва никого към членство.\r\n„Тези страни, които отговарят на условията, са добре дошли да се присъединят към Алианса ... Има някои страни в този регион, които се надяват да се присъединят, но не е лесно да се изпълнят всички условия и ако те са готови да направят жертви, свързани с отбраната, но и за изпълнението на демократичните стандарти, върховенството на закона и свободата, тези страни имат право на избор и нито една страна няма право да спира това, включително и Русия“, подчерта Хойт Ий.\r\n*** Министърът на външните работи на Гърция Никос Кодзиас заяви, че през Новата година ще бъдат разрешени някои международни въпроси, за които се водят спорове от десетилетия. Той направи този коментар при излизането си от кабинета на премиера Алексис Ципрас, където се проведе съвещание по въпроса за спора за името на Македония.\r\nКодзиас заяви, че правителството ще се стреми към комбинирано име на бившата югорепублика, добавяйки че администрацията на премиера Ципрас ще си сътрудничи с всички политически партии, които искат разрешение на въпросите, измъчвали страната толкова дълго.\r\nПопитан дали е оптимист за решението, усмихвайки се, външният министър отговори, че винаги е „оптимистчно настроен“ .\r\nОт своя страна, министърът на отбраната Панос Каменос подчерта два пъти, че е абсолютно сигурен във външния министър и се позова на две исторически решения по въпроса: решението, постигнато по време на среща между политическите лидери при управлението на Констанинос Караманлис през 1992 година и второто от Букурещ, по време на среща на върха на НАТО през 2008 година.\r\nПопитан дали настоява на позицията си за името на Македония, той отбеляза, че е казал „още от самото начало, че подкрепя решението за гръцкото наименование „Македония“, прието чрез решението на Съвета на политическите лидери(от 1992 г., че в наименованието на бившата югорепублика не може да присъства името \"Македония\" - бел. ред.)“ и че „настоява на него и вярва, че решението, което ще се постигне, ще предпазва националния интерес на Гърция и ще е приемливо за всички партии от статуквото“.  Най-малко 11 души загинаха, а още поне 25 са ранени, след като самоубийствен атентатор се взриви в близост до тълпа полицаи и протестиращи в афганистанската столица Кабул в четвъртък.\r\n„Можем да потвърдим, че засега 11 трупа са откарани в нашите болници, както и 25 ранени“, заяви говорител на афганистанското министерство на здравеопазването, добавяйки, че броят на жертвите може да се увеличи.", "date": "2018.01.04", "title": "Преглед на международните новини до 20 часа ( Агенция „Фокус“ )"}
{"url": "http://www.focus-news.net/news/2018/01/04/2473685/veliko-tarnovo-nad-3-000-konsultatsii-e-predostavila-oblastnata-sluzhba-za-saveti-v-zemedelieto-prez-2017-godina.html", "text": "3 154 консултации са предоставили експертите от Териториалния офис на Националната служба по съвети в земеделието във Велико Търново през 2017 година. Това съобщи за Радио „Фокус“ – Велико Търново ръководителят на офиса Деян Дончев. Общият брой на консултираните лица за периода е 472.  Експертите са посетили общо 132 броя земеделски стопанства на територията на област Велико Търново. Деян Дончев посочи, че най-много са били проведените консултации, свързани с мерките от Програмата за развитие на селските райони – 2014 – 2020. Те са били около 45-50% от общия брой. На второ място се нареждат специализираните консултации в животновъдството, растениевъдството или управлението на земеделските стопанства – около 25-26%. „Останалите, които заемаха по-малък дял, бяха свързани с административни процедури за осъществяване на селскостопанската дейност, също така с кандидатстване по различните схеми за директни плащания, било то на площ или на брой животни. Част от консултациите бяха свързани и с предишния програмен период 2007 – 2013 година“, допълни Деян Дончев. Експертите са предоставяли и специализирани консултантски пакети. Той подчерта, че те са напълно безплатни за земеделските стопани. Изготвени са и писмени доклади за всеки един земеделски стопанин. „Този писмен доклад съдържа препоръки, както в областта на изпълнението на одобрения бизнес план по подмярка 6.3 или 6.1, така и съвети, свързани с опазването на околната среда, съвети по безопасни условия на труд и противопожарна безопасност, съвети в областта на растителната защита и интегрираното управление на вредители, съвети свързани с управлението на земеделските стопанства и реализацията на продукцията. В този смисъл броят на изготвените такива писмени доклади беше общо 71 на 71 земеделски стопани“, отбеляза Деян Дончев.\r\nНадежда КРЪСТЕВА", "date": "2018.01.04", "title": "Велико Търново: Над 3 000 консултации е предоставила Областната служба за съвети в земеделието през 2017 година"}
{"url": "http://www.focus-news.net/news/2018/01/04/2473686/blagoevgrad-priklyuchi-protestat-na-glaven-pat-e-79-kray-simitli.html", "text": "Приключи протестът на жителите на Банско и общините от областта. Това каза за Радио „Фокус“ – Пирин Димитър Русков, от Сдружение „Бъдеще за Община Баснко“. По думите му протестът на главен път Е-79 е продължил час и 10 минути. Като на място са се събрали около 2000 души. Той определи, че това е най-масовият протест, който е провеждан до този момент в подкрепа на втората кабина в Банско. Русков каза, че на 11 януари ще бъде проведен хепънинг в София. Поради блокадата на главен път Е-79 се образуваха колони от автомобили и в двете посоки. \r\nЛора КАЛЧЕВА", "date": "2018.01.04", "title": "Благоевград: Приключи протестът на главен път Е-79 край Симитли"}
{"url": "http://www.focus-news.net/news/2018/01/04/2473687/vidin-pozhar-gori-v-blizost-do-grobishtniya-park-na-grad-dunavtsi.html", "text": "Пожар гори в близост до гробищния парк на град Дунавци, предаде репортер на Радио „Фокус“ – Видин. Пламъците се виждат от автобусната спирка в малкия град. Огънят е обхванал предимно сухи треви. Пожарът е избухнал около 19,45 часа. Живеещите в къщи, които се намират в близост до пожара, са сигнализирали на кмета на Дунавци Димчо Скорчев. Той вече се е обадил на РСПБЗН-Видин и се очаква пожарна кола да дойде до минути. Град Дунавци е на 7 км от Видин. В близост до пожара се намират ж.п линията и площи с лозя. \r\nАнна ЛОЗАНОВА", "date": "2018.01.04", "title": "Видин: Пожар гори в близост до гробищния парк на град Дунавци"}
{"url": "http://www.focus-news.net/news/2018/01/04/2473688/predstoyashti-mezhdunarodni-sabitiya-za-4-yanuari-agentsiya-fokus.html", "text": "***Християндемократияният  съюз(ХДС) и Християнсоциалният съюз(ХСС) ще се срещнат преди началото на предварителните разговори за формиране на управляваща коалиция в Германия с Германската социалдемократическа партия (ГСДП).\r\n***Президентът на Франция Еманюел Макрон ще проведе среща с турския си колега Реджеп Таийп Ердоган в опит за подобряване на отношенията между Анкара и ЕС.\r\n***Продължават анти- и проправителствените демонстрации в Иран.\r\n***Президентът на Франция Еманюел Макрон ще проведе среща с еврокомисаря по икономическите и финансови въпроси Пиер Московиси.\r\n***", "date": "2018.01.04", "title": "Предстоящи международни събития за 4 януари ( Агенция „Фокус“ )"}
{"url": "http://www.focus-news.net/news/2018/01/04/2473704/mvnr-zaradi-uslozhnenata-meteorologichna-obstanovka-v-severoiztochnite-rayoni-na-sasht-neka-balgarite-v-rayona-da-se-osvedomyavat-postoyanno-za-razvitieto-na-situatsiyata.html", "text": "Във връзка с усложнената метеорологична обстановка в североизточните райони на САЩ поради снежна буря, нека българските граждани, пребиваващи или пътуващи в района, да се осведомяват за развитието на ситуацията на адрес http://www.weather.gov/, както и от местните информационни канали. Това препоръчват от Министерството на външните работи.\r\nКъм момента по източния бряг на САЩ има данни за виелици, затворени пътни участъци и обилни снеговалежи. Най-засегнати са градовете на брега на океана в щатите Мериленд и Масачузетс. Необичайно студено време и рекордно количество сняг връхлетяха и щатите Флорида, Джорджия и Южна Каролина. Предупреждение за зимна буря е издадено от властите на щата Флорида по цялото атлантическо крайбрежие в северна посока. По информация на местните власти, до момента 17 души са станали жертва на ниските температури. На 4 януари затворени останаха летищата в Савана и Чарлстън, а голям брой полети в цялата страна бяха отменени. Според прогнозите на синоптиците, крайбрежните ураганни ветрове днес може да предизвикат 7-метрови вълни.\r\nМестните власти препоръчват на гражданите да внимават по време на шофиране, да проверят автомобилите си преди път, да се обличат добре и да не предприемат рисковани излизания в опасното време.\r\nПосолството на Република България във Вашингтон, както и Генералните Консулства в Ню Йорк, Чикаго и Лос Анджелис, съветват всички български граждани, които се намира в района или близо до периметъра на снежната буря в САЩ, да спазват стриктно указанията на местните власти. \r\nПри необходимост, българските граждани могат да се свържат с Посолството ни във Вашингтон на телефони: +1 202 387 0174; +1 202 387 5770; +1 202 483 1386; +1 202 299 0273 и +1 202 413 2014 (мобилен), с Генералното консулство в Ню Йорк на телефони: +1 212 935 4646; +1 212 935 7938 и +1 202 387 0174, с Генералното консулство в Чикаго на телефони: +1 312 867 1904 и +1 312 752 0661 и  с Генералното консулство в Лос Анджелис на телефони: +1 310 478 6700 и +1 310-437-3606. Сигнали и молби за съдействие при бедствени ситуации се приемат денонощно и от дирекция \"Ситуационен център\" на телефони: +359 2 948 24 04 и +359 2 971 38 56.\r\nАктуална информация относно развитието на ситуацията можете да следите и на Фейсбук страницата на мисията ни във Вашингтон на адрес: https://www.facebook.com/Bulgarian-Embassy-in-Washington-DC-156060414441918/, както и в Туитър: https://twitter.com/EmbassyBGinUSA.", "date": "2018.01.04", "title": "МВнР: Заради усложнената метеорологична обстановка в североизточните райони на САЩ нека българите в района да се осведомяват постоянно за развитието на ситуацията"}
{"url": "http://www.focus-news.net/news/2018/01/04/2473705/the-washington-post-zashto-uchastieto-na-severna-koreya-na-olimpiadata-v-pyonchan-ima-znachenie.html", "text": "След месеци на покачване на напрежението, Северна Корея реши в сряда да отвори отново горещата линия за комуникация с Южна Корея – което потенциално може да доведе до изпращането на севернокорейска делегация на Зимните Олимпийски игри в Пьончан, които трябва да се проведат следващия месец, пише в материал на американското либерално издание The Washington Post.\r\nПрисъствието на спортисти и официални лица от Северна Корея на Игрите може да разсее притесненията за потенциални ракетни изпитания, докато те се провеждат само на 50 километра от демилитаризираната зона, която разделя Корейския полуостров.\r\nОсвен това в участието на Северна Корея на Олимпиадата ще има и символичен елемент. Пхенян отдавна използва спортните си постижения на международни форуми, за да повдигне авторитета си в чужбина. И двете Кореи вече са използвали подобни спортни форуми, за да направят помирителни жестове, като дори са марширували заедно под един флаг в няколко случая.\r\nНо някои критици в Америка твърдят, че след провокациите от последната година, на Северна Корея не може да се вярва. В „туийт“, публикуван във вторниик, Сенаторът републиканец Линдзи Греъм призова Южна Корея да отклони овертюрите на Пхенян за присъединяване към игрите, настоявайки, че „това ще легитимира най-нелегитимния режим на планетата“.\r\nПревод и редакция:", "date": "2018.01.04", "title": "The Washington Post: Защо участието на Северна Корея на Олимпиадата в Пьончан има значение"}
{"url": "http://www.focus-news.net/news/2018/01/04/2473706/kyustendil-pri-proverki-po-vreme-na-praznitsite-e-ustanoven-restorant-sahranyavasht-mesa-bez-dokumenti-za-proizhod.html", "text": "Един ресторант ще бъде санкциониран заради съхранение на меса, без документи за произход. Това каза пред Радио „Фокус” – Кюстендил д-р Велка Войнова, началник на отдел „Контрол на храните” към Областна дирекция по безопасност на храните – Кюстендил във връзка с проверките, извършени по време на коледно-новогодишните празници. „Въпреки големия обем от дейности и проверки, ние не сме установили съществени нарушения на изискванията на законодателството, касаещо безопасността на храните. Имаме един обект за обществено хранене – ресторант, където са установени храни, чиито произход не е известен”, каза д-р Велка Войнова. По думите й става въпрос за 17,5 кг червени и бели меса. Те са възбранени, насочени са за унищожаване и предстои предаването им на екарисаж. „Освен това, че ние ги иззехме и те предстои да бъдат унищожени, ще бъде връчен и акт за установяване на административно нарушение. В един супермаркет, разположен на територията на град Дупница, са установени несъответствия относно изискванията за попълване на търговските документи, чрез които червените меса се транспортират до обекта за продажба”, каза д-р Войнова. По думите й в търговския документ не е записан фирмата-изпращач. Това е документално несъответствие и не касае безопасността на храните, тук има връчено едно предписание за отстраняване на несъответствията. „В останалите проверени обекти нямаме установени несъответствия. Мога да кажа, че проверките бяха успешни, ние констатираме, че бизнесът се е справил добре с натоварването”, каза д-р Войнова.\r\nВенцеслав ИЛЧЕВ", "date": "2018.01.04", "title": "Кюстендил: При проверки по време на празниците е установен ресторант, съхраняващ меса, без документи за произход"}
{"url": "http://www.focus-news.net/news/2018/01/04/2473707/reuters-voennite-ucheniya-mezhdu-sasht-i-severna-koreya-shte-se-provedat-sled-paraolimpiadata.html", "text": "Министърът на отбраната на САЩ Джеймс Матис омаловажи отлагането на военните учения на САЩ и Северна Корея в четвъртък, заявявайки, че те ще се проведат след завършването на Параолимпийските игри, които трябва да се проведат в периода 9-18 март в южнокорейския град Пьончан, както и че то е в резултат от логистични съображения, предава Reuters.\r\nВ изказване пред репортери в Пентагона, Матис посочи, че предложението на Пхенян за разговори със Сеул е дошло в резултат от международни натиск над Северна Корея заради ядрената и ракетната й програма, но добави, че е много рано да се каже, дали жеста на Ким Чен-ун ще даде резултати.\r\n„Не бих му обърнал голямо внимание( на предложението за разговори – бел. ред.), тъй като не знаем дали е направено с искрени намерения“, заяви Матис.\r\nПревод и редакция:", "date": "2018.01.04", "title": "Reuters: Военните учения между САЩ и Северна Корея ще се проведат след Параолимпиадата"}
{"url": "http://www.focus-news.net/news/2018/01/04/2473708/general-chavdar-chervenkov-voennoto-razuznavane-v-svoite-110-godini-nikoga-ne-e-bilo-politizirano.html", "text": "Военното разузнаване в своите 110 години никога не е било политизирано, каза в предаването „Това е България“ на Радио „Фокус“ генерал Чавдар Червенков, ръководител на Военното разузнаване през периода 1991-1993 година. Според генерал Червенков авторитетът на Военното разузнаване расте и то е намерило своето място в системата за опазване на националната сигурност на страната. „Моите впечатления са, че ВР никога не е било политизирано, дори и в периода 1944-1989 година. Разбира се опити с променлив успех и спорен резултат винаги е имало. Самите политици много добре разбират, че в областта на Специалните служби политизирането е пагубно“, коментира генерал Червенков. Той уточни, че основната функция на Военното разузнаване не се е променила през тези 110 години като продължава да добива, анализира и предоставя на военното и държавно ръководство военно информация, с което да го подпомогне при вземане на решенията. Според него потенциалните горещи точки, които засягат България са Близкият и Средният Изток и Северна Африка, които ще останат горещи още дълго време. Всички служби, в частност Военното разузнаване, имат много отговорна задача, защото трябва да дадат аргументи във формулиране на политиката на правителството към отношенията Европа и Русия, коментира още генерал Червенков. Той допълни, че разузнаването е колективна дейност и всеки трябва да полага усилия за постигане на крайната цел.", "date": "2018.01.04", "title": "Генерал Чавдар Червенков: Военното разузнаване в своите 110 години никога не е било политизирано"}
{"url": "http://www.focus-news.net/news/2018/01/04/2473709/stolichnata-patna-politsiya-shte-sledi-zamarsyavaneto-na-vazduha-ot-avtomobilite-s-novi-uredi-obzor.html", "text": "Отдел „Пътна полиция“ на СДВР получи от Столична община 7 газанализатори, които ще проверяват замърсяването на въздуха от автомобилите. Стойността им е 70 хил. лева. Кметът Йорданка Фандъкова обясни, че около 60% от замърсяването на въздуха в София идва именно от автомобилите. Останалите около 40% са от битовото горене. Тя припомни данни от септември, според които само около 6,5% от автомобилите в столицата замърсяват над допустимите норми. Тези автомобили обаче допринасят за ¼ от замърсяването. В рамките на 1 месец столичният КАТ ще даде възможност на шофьорите да проверят нивата на замърсяване от автомобилите си, без санкции. „Целта е не да санкционираме, а да призовем всички да не допускаме замърсяване над нормите“, заяви Йорданка Фандъкова.\r\nМинистърът на околната среда и водите Нено Димов заяви, че ще преговаря с ЕК за финансиране за закупуване на газанализатори във всички области в страната. Той уточни, че в момента по ОП „Околна среда“ не е допустим подобен тип дейност. Министърът ще преговаря за това МВР да може бъде бенефициент по оперативната програма и да се отпуснат средства за закупуване за газанализатори от държавата. „Надявам се до края на тази и началото на следващата година инициативата да бъде реализирана и в цялата страна“, коментира Нено Димов. Министърът посочи, че газанализаторите в София са добър старт, но ако не бъдат закупени такива в цялата страна, няма да се постигне необходимият ефект. \r\nЗам.-директорът на СДВР старши комисар Антон Златанов заяви, че с използването на газанализаторите няма да бъдат регистрирани МПС-та, които не отговарят на изискванията за чистота на въздуха. Той обясни, че през последните години кражбите на катализатори намаляват. Освен газанализаторите, нощните патрули ще обръщат внимание на паркингите.\r\n2 от 7-те газанализатори са мобилни, с тях патрулите на КАТ ще извършват проверки на пътя. Началникът на Отдел „Пътна полиция“ към СДВР комисар Тенчо Тенев посочи, че при констатиране на стойности на замърсяване над допустимите старите автомобили ще бъдат спирани от движение. На водачът ще се съставя акт, автомобилът ще се пуска за движение след отстраняване на нередностите. \r\nБиляна ИВАНОВА", "date": "2018.01.04", "title": "Столичната „Пътна полиция“ ще следи замърсяването на въздуха от автомобилите с нови уреди (ОБЗОР)"}
{"url": "http://www.focus-news.net/news/2018/01/04/2473710/pazardzhik-prezentatsiya-za-zhivota-i-deloto-na-hristo-botev-shte-bade-predstavena-v-strelcha-na-5-yanuari.html", "text": "На 5 януари, ден преди рождението на най-големия български поет революционер – Христо Ботев, в Стрелча ще се състои тържество, посветено на 170-ата годишнина от рождението на българския национален герой Христо Ботев. Това съобщиха от пресцентъра на Общината. Честването ще започне от 16:30 часа пред паметника на Ботев в Стрелча, а по-късно в Младежкия център ученици от кръжока по Етнография по проект „Обединени от знанието“ ще представят презентация за делото и живота на Ботев.", "date": "2018.01.04", "title": "Пазарджик: Презентация за живота и делото на Христо Ботев ще бъде представена в Стрелча на 5 януари"}
{"url": "http://www.focus-news.net/news/2018/01/04/2473711/krasen-stanchev-ikonomist-balgariya-vliza-blagopriyatno-v-ikonomicheskata-2018-godina.html", "text": "България влиза благоприятно в икономическата 2018 година, каза икономистът Красен Станчев за предаването „Това е България“ на Радио „Фокус“. Станчев допълни, че има и рискове като политическа нестабилност, увеличаване на данъците и разходите, както и големите въпросителни при управлението на закона. „България влиза много благоприятно в икономическата 2018 година от гледна точка на онова, което не зависи от правителството в икономиката, а то не е малко. Както и от гледна точка на това, че има възстановяване на вътрешното търсене, на потреблението, намаляване на безработицата, която вероятно ще стигне 5% и ще бъде нов рекорд. От 2010 година има и рекорд и в стопанския растеж, вероятно над 4%. Основният проблем, дори не са публичните финанси, а управлението на закона“, уточни Красен Станчев. Той  коментира, че заплатите в България от 2004 до днес растат най-бързо в ЕС, икономическият растеж е добър, безработицата спада като това става в областите, в които няма зависимост от правителството, а това намалява прага на внимание към онова, което се прави в управлението на страната.", "date": "2018.01.04", "title": "Красен Станчев, икономист: България влиза благоприятно в икономическата 2018 година"}
{"url": "http://www.focus-news.net/news/2018/01/04/2473712/kyustendil-hizhite-v-osogovska-planina-sa-bili-palni-za-koledno-novogodishnite-praznitsi.html", "text": "Хижите в Осоговска планина са били пълни за празничните дни. Това каза пред Радио „Фокус” – Кюстендил Иван Георгиев, съдържател на хижа в планината. По думите му посетителите за празниците са били предимно българи, но е имало и хора от съседна Македония. „Капацитетът на базите е един и същ, няма разлика през годините”, каза Иван Георгиев. Цените за нощувки са приемливи. Хижите се пълнят не само по празниците, но и през почивните дни. Много хора, посещавайки град Кюстендил, се качват и в Осоговска планина. В края на месец декември е открит и сезонът за пистите в планината.\r\nВенцеслав ИЛЧЕВ", "date": "2018.01.04", "title": "Кюстендил: Хижите в Осоговска планина са били пълни за коледно-новогодишните празници"}
{"url": "http://www.focus-news.net/news/2018/01/04/2473713/afp-sasht-nalozhiha-sanktsii-na-pet-iranski-kompanii-vav-vrazka-s-raketnata-programa-na-stranata.html", "text": "В четвъртък САЩ наложиха санкции на пет ирански компании във връзка с ракетната програма на близкоизточната република, предава AFP.\r\nАмериканският министър на финансите Стивън Мнучин свърза мярката на Вашингтон с антиправителствените протести в Иран, като подчерта, че Техеран би следвало да харчи повече средства за общественото благосъстояние, отколкото за разработването на забранени оръжия.Тереза Герова", "date": "2018.01.04", "title": "AFP: САЩ наложиха санкции на пет ирански компании във връзка с ракетната програма на страната"}
{"url": "http://www.focus-news.net/news/2018/01/04/2473714/the-japan-times-dalgoochakvan-gambit-ot-phenyan.html", "text": "Отне повече време, отколкото очаквахме, но севернокорейският лидер Ким Чен-ун най-накрая изигра най-силната карта, която има: предлагайки разговори на Южна Корея, в опит да вкара клин между Сеул и неговият съюзник САЩ и ключов дипломатически партньор – Япония. Правителството на Южна Корея се възползва от възможността и предложи провеждане на среща следващата седмица, а освен това незабавно изпрати съобщение до Пхенян чрез възобновената гореща линия, която не функционираше през последните близо две години. Отварянето трябва да бъде проучено, но Сеул трябва да остане скептичен относно намеренията на Пхенян и да не прави никакви концесии, които могат да подкопаят усилията за спиране на ядрената и ракетната програма на Южна Корея, пише в материал на японското издание The Japan Times.\r\nГамбитът на Ким беше направен по време на новогодишното му обръщение. Докато се хвалеше за нарастващият ядрен потенциал на страната си – и за „ядрения бутон“ на бюрото си, който може да изстреля ракети, способни да достигнат „всяка точка от територията на САЩ“ – Ким също заяви, че Зимните Олимпийски игри през 2018 година, които ще се проведат следващия месец в южнокорейския град Пьончан, „е добра възможност за демонстрация на нарасналия престиж на нацията“ и пожела успешното провеждане на Игрите. След това той предложи да изпрати делегация на Северна Корея на Олимпиадата и подчерта, че неговото правителство е готово да преговаря за намиране на начин това да се случи.\r\nПравителството на южнокорейският президент Мун Дже-ин приветства този ход и предложи да се проведат разговори следващия вторник, на които да бъде обсъдено участието на Северна Корея на Олимпиадата. Мун призовава за преговори със Севера, откакто стана президент и това предизвикваше притеснения във Вашингтон и Токио, че Сеул може да услужи на Пхенян по начин, който подкопава солидарността между трите съюзнички и е в разрез с усилията за денуклеаризация на Северна Корея. Досега, Северна Корея не е направила нищо, което да накара Юга да промени позицията си; отказът да омекоти твърдата си линия беше по изненадващ от отдадеността на Севера към неговата ядрена и ракетна програма.\r\nПревод и редакция:", "date": "2018.01.04", "title": "The Japan Times: Дългоочакван гамбит от Пхенян"}
{"url": "http://www.focus-news.net/news/2018/01/04/2473715/faz-buryata-elinor-dvama-zaginali-vav-frantsiya-edin-pozharnikar-e-v-neizvestnost.html", "text": "Пожари, опасност от лавини и наводнения: ден след преминаването на бурята „Елинор“, Франция се бори с щетите, причинени от редица стихии, пише германският национален ежедневник Die Frankfurter Allgemeine Zeitung. \r\nПо данни на Гражданска защита, двама души са загинали. На остров Корсика един пожарникар е в неизвестност, след като е изпратен да се включи в операция за спасяване на бедстващо семейство. Тереза Герова", "date": "2018.01.04", "title": "FAZ: Бурята „Елинор“ – двама загинали във Франция, един пожарникар е в неизвестност"}
{"url": "http://www.focus-news.net/news/2018/01/04/2473716/afp-sasht-poiskaha-izvanredno-zasedanie-na-saveta-za-sigurnost-na-oon-za-iran.html", "text": "САЩ поискаха да бъде проведено спешно заседание на Съвета за сигурност на ООН относно ситуацията в Иран, предава AFP. Вашингтон настоя срещата да бъде насрочена за петък, 5 януари. \r\nОбщо 21 души загинаха и стотици бяха арестувани в Иран за последните няколко дни на антиправителствени протести, които започнаха на 28 декември. Демонстрациите срещу икономическите трудности на иранците бързо прераснаха в протести срещу режима в Техеран като цяло, с атаки срещу правителствени сгради и полицейски участъци.Тереза Герова", "date": "2018.01.04", "title": "AFP: САЩ поискаха извънредно заседание на Съвета за сигурност на ООН за Иран"}
{"url": "http://www.focus-news.net/news/2018/01/04/2473717/vecher-makedoniya-konstatirani-sa-narusheniya-na-trudovite-prava-na-balgari-sarbi-i-kosovari-raboteshti-v-sloveniya.html", "text": "При внезапна проверка на данъчни и финансови инспектори на компанията Marof Trade в близост до югозападния словенски град Постойна са регистрирани редица нередности и тежки нарушения на човешките и трудовите права на незаконно работещи граждани от България, Сърбия, Косово и други държави, които са били наети в дървообработващата промишленост, съобщава македонското електронно издание „Вечер“.\r\nМедиите съобщават, че компанията е наемала десетки чуждестранни работници без договор и не е плащала застраховки и вноски. Нелегалните работници са работили от 10 до 12 часа на ден, без редовна почивка през уикенда, настанявани са под наем, в тесни и неподходящи помещения - \"на смени\", тъй като двама работници са делили едно легло. \r\nСъгласно докладите на местните средства за масова информация, трудовото възнаграждение на наетите работници е било толкова скромно, че те дори не са били в състояние да заплатят билета си за връщане обратно в страните си на произход. Местните жители са били наясно с положението им, подчертават от редакцията.Тереза Герова", "date": "2018.01.04", "title": "„Вечер“ (Македония): Констатирани са нарушения на трудовите права на българи, сърби и косовари, работещи в Словения"}
{"url": "http://www.focus-news.net/news/2018/01/04/2473718/sled-seriyata-zemetreseniya-v-cherna-gora-naneseni-sa-shteti-na-okolo-50-sgradi-nyakoi-semeystva-sa-napusnali-domovete-si.html", "text": "Първоначалните оценки показват, че след серията земетресения, които разлюляха Черна гора в четвъртък с различна степен на интензивност, са нанесли щети на около 50 сгради, предава скопската електронна медия „Нетпрес“.\r\nНай-силният от поредицата трусове бе регистриран в 10.45 часа (местно време) с магнитуд от 5,0 по скалата на Рихтер, показва справка на официалната интернет страница на Европейския средиземноморски сеизмологичен център. Епицентърът е бил намирал на около 60 километра от столицата Подгорица и недалеч от границата с Косово, където трусът също е бил усетен. Дълбочината му е била 10 км под земната кора.\r\nВ следващите часове на територията на страната бяха регистрирани още няколко по-слаби земетресения, с магнитуд между 2,6 и 3,1 по скалата на Рихтер.\r\nМестни медии съобщиха, че семейства от град Плав, в близост до който бе епицентърът на най-силния трус, са напуснали домовете си. Тереза Герова", "date": "2018.01.04", "title": "След серията земетресения в Черна гора: Нанесени са щети на около 50 сгради, някои семейства са напуснали домовете си"}
{"url": "http://www.focus-news.net/news/2018/01/04/2473719/the-washington-post-sasht-preustanovyavat-okazvaneto-na-pomosht-za-pakistanskata-armiya.html", "text": "Администрацията на американския президент Доналд Тръмп преустанови оказването на помощ за пакистанската армия, докато Исламабад не предприеме „решителни действия\" срещу талибаните и мрежата на групировката „Хакани\", които извършват нападения срещу военнослужещи на САЩ в Афганистан, съобщава вестник The Washington Post.\r\nГоворителят на Държавния департамент Хедър Науър не поясни до каква степен е преустановена помощта, като заяви единствено, че все още се уточняват подробностите. \r\nВашингтон вече задържа отпускането на 255 млн. долара, която Пакистан трябваше да използва за закупуване на американско военно оборудване. \r\nПо-рано в четвъртък министърът на отбраната Джемс Матис заяви, че политиката за военна помощ „все още се формулира\"..Тереза Герова", "date": "2018.01.04", "title": "The Washington Post: САЩ преустановяват оказването на помощ за пакистанската армия"}
{"url": "http://www.focus-news.net/news/2018/01/04/2473720/dragan-mektich-ministar-na-sigurnostta-na-bosna-i-hertsegovina-otnovo-e-aktiviran-balkanskiyat-marshrut-za-nelegalni-migranti.html", "text": "Маршрутът на мигрантите, които преминават през държавите от Западните Балкани в опит да достигнат вътрешността на Европа, е активиран повторно, а броят на използващите го се увеличава. Това предупреди министърът на сигурността на Босна и Херцеговина Драган Мектич, предава скопският телевизионен канал A1 On.\r\n„Притокът на все повече мигранти е проблем за страните от региона и трябва да се предприеме нещо“, подчерта Мектич в рамките на пресконференция в Сараево.\r\nСъгласно думите му, има основания за сериозна загриженост във връзка със ситуацията, като същевременно подчерта, че ключовият проблем е на границата между Албания и Черна гора. Поради тази причина министърът настоя тя да бъде затворена за мигранти възможно най-скоро. \r\n„Решението трябва да се търси на границата между Албания и Черна гора, или на тази между Албания и Гърция, защото когато мигрантите влязат на територията на Западните Балкани, това става сериозен проблем“, подчерта Мектич. \r\nМинистърът отбеляза, че съществуват сериозни доказателства за организирани престъпни групи, които прехвърлят незаконно мигранти на територията на Босна и Херцеговина. Полицейските и съдебните органи предприемат стъпки за затваряне на тези канали и наказване на трафикантите, увери Мектич.Тереза Герова", "date": "2018.01.04", "title": "Драган Мектич, министър на сигурността на Босна и Херцеговина: Отново е активиран Балканският маршрут за нелегални мигранти"}
{"url": "http://www.focus-news.net/news/2018/01/04/2473721/faz-sled-vlakova-katastrofa-po-liniyata-hamburg-berlin-preustanoveno-e-dvizhenieto-na-zhelezopatniya-transport-v-regiona.html", "text": "След удар на високоскоростен влак на „Дойче Бан“ с неизвестен обект движението на железопътния транспорт по линията Хамбург-Берлин е преустановено, съобщава националният ежедневник Die Frankfurter Allgemeine Zeitung.\r\nМаршрутът e блокиран и в двете посоки, a влаковете са отклонявани. Инцидентът, за който все още не са установени точните причини, доведе до закъснения в разписанията на железопътния транспорт. \r\nСъгласно разпространените данни, в катастрофиралия влак са пътували 320 души. Не се привеждат данни за пострадали сред тях. Тереза Герова", "date": "2018.01.04", "title": "FAZ: След влакова катастрофа по линията Хамбург-Берлин: Преустановено е движението на железопътния транспорт в региона"}
