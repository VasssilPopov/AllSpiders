{"url": "http://www.focus-news.net/news/2017/10/01/2441779/afp-nad-800-dushi-se-nuzhdayat-ot-meditsinska-pomosht-sled-sblasatsite-mezhdu-ispanskata-politsiya-i-poddrazhnitsite-na-katalonskata-nezavisimost.html", "text": "Повече от 800 души се нуждаят от медицинска помощ, след като испанската полиция се сблъсъците между испанската полиция, която се опитваше да прекрати провеждането на референдума за независимост, и неговите поддръжници, предава AFP .\r\nМестните власти съобщиха, че 844 души „се нуждаят от медицинска помощ“, въпреки че не е ясно колко от тях са изписани вече, и колко са пострадали сериозно.\r\nПо-рано говорител на каталонските власти каза, че поне 92 души са ранени. Симеон Миланов", "date": "2017.10.01", "title": "AFP: Над 800 души се нуждаят от медицинска помощ след сблъсъците между испанската полиция и поддръжниците на каталонската независимост"}
{"url": "http://www.focus-news.net/news/2017/10/01/2441744/mvnr-na-velikobritaniya-katalonskiyat-referendum-e-vatreshen-vapros-za-ispaniya.html", "text": "Британското външно министерство съобщи, че референдумът за независимост на Каталония е въпрос, който е вътрешен за Испания, предаде Sky News.\r\n„Каталонският референдум е въпрос за испанските правителство и народ“, съобщава в официално свое заявление министерството на външните работи на Великобритания. „Великобритания иска испанските закони и конституция да бъдат спазвани“, пише още там.  Виктор Турмаков", "date": "2017.10.01", "title": "МВнР на Великобритания: Каталонският референдум е вътрешен въпрос за Испания"}
{"url": "http://www.focus-news.net/news/2017/10/01/2441745/veliko-tarnovo-nad-6000-dushi-posetiha-noviya-park-tarnovgrad-duhat-na-hilyadoletna-balgariya-v-denya-na-otkrivaneto-mu.html", "text": "Над 6000 души посетиха новия парк „Търновград – духът та хилядолетна България“ в деня на откриването му, съобщават от туристическия обект. От днес туристическата атракция ще е отворена ежедневно през есенно-зимния сезон от 10.00 до 18.00 часа, а през активния сезон от 10.00 до 19.00 часа. Паркът миниБългария е достъпен за инвалиди, както и за детски колички. До него може да се стигне с автобус №5, като предстои разкриването и на спирка за туристическото влакче. До парка има паркинг за посетителите с леки автомобили и организирани групи с автобуси и микробуси.", "date": "2017.10.01", "title": "Велико Търново: Над 6000 души посетиха новия парк „Търновград – духът на хилядолетна България“ в деня на откриването му"}
{"url": "http://www.focus-news.net/news/2017/10/01/2441746/el-pais-glasuvaneto-na-referenduma-v-kataloniya-shte-priklyuchi-v-2000-chasa-mestno-vreme-2100-balgarsko.html", "text": "Гласуването на днешния референдум в Каталония за независимостта на областта ще приключи в 20:00 часа местно време (21:00 българско), предаде  El Pais.\r\n„Регионалното правителство на Каталония взе решение да прекрати гласуването в 20:00 часа. Крайният срок може да бъде удължен единствено за хората, които все още чакат пред избирателните секции“, съобщи прес-секретарят на местното правителство Жорди Турул.  Виктор Турмаков", "date": "2017.10.01", "title": "El Pais: Гласуването на референдума в Каталония ще приключи в 20:00 часа местно време (21:00 българско)"}
{"url": "http://www.focus-news.net/news/2017/10/01/2441747/rakovodstvoto-na-pp-gerb-vratsa-zayavi-podkrepata-si-za-delyan-dobrev.html", "text": "Ръководството на ПП ГЕРБ – Враца категорично заяви подкрепата си за областния координатор на партията в Хасково и народен представител Делян Добрев. Това съобщиха от пресцентъра на ПП ГЕРБ. „В последните дни името му беше забъркано в умело режисиран сценарий от хората на БСП, които имат опит в смесването на неверни твърдения и внушения, с цел манипулиране на общественото мнение. За съжаление част от поредния „червен“ сценарий се оказа и избраният от ГЕРБ кмет на Хасково Добри Беливанов. За нас е видно, че кадрова грешка в един от областните центрове на страната се използва от политическите ни опоненти за дестабилизация на партията и очернянето на достоен човек”, се казва в декларация подписана от народните представители инж. Петя Аврамова и Красен Кръстев, областното и общинските ръководства на партията. В нея се призовава ръководството на ПП ГЕРБ да не приема оставката на Делян Добрев. На пресконференция днес народният представител Красен Кръстев и кметът на Община Враца Калин Каменов запознаха медиите с позицията на партийната структура във Враца . \r\n„Поемането на отговорността от страна на Делян Добрев ясно показва неговата честност и опровергава неверните твърдения на БСП. Подаването на оставката е морален и достоен акт,  с цел да не пострадат структурите на партията в Хасково. Нашата обща позиция е ръководството на ППГЕРБ да не приема оставката на Добрев”, каза Красен Кръстев. \r\nКметът на Община Враца Калин Каменов също заяви подкрепата си за Делян Добрев. \r\n„Това е човекът, който положи неимоверни усилия за привличането на инвестиции и развитието на Хасково. Като кмет на областен град знам колко трудно се привличат средства. Ако всички ние – народните представители от ПП ГЕРБ и местната власт не бяхме обединили усилия едва ли щеше да има ситуацията от последната седмица да се откриват ремонтирани пътища, да се правят първи копки и да се санират блокове за милиони”, каза Калин Каменов. \r\nТой бе категоричен, че вследствие на управлението на БСП ситуацията в някои градове като Враца е много по-скандална. Пример затова са липсващите пари по водния цикъл и състоянието на врачанската болница, за което народните представителите на ГЕРБ и ръководството на партията в общината многократно са сигнализирали.\r\n„Аз като кмет преди година подадох сигнал в прокуратурата за липсващите 11 милиона по водния цикъл с вярването, че истината за неправомерно „подарените” средства продължава да стои в мъгла”, каза Калин Каменов.   \r\nКметът на Община Враца уточни, че от една година екипът на общинската администрация и народните представители полагат неимоверни усилия за установяването на истината за липсващите средства, защо са дадени без разрешение за строеж и защо банковата гаранция е от КТБ в период, когато е била в процес на фалит. Всички тези въпроси са отправени към прокуратурата, но все още няма подведени под отговорност.   \r\n„Преди месец получихме предупреждение от управляващия орган на Министерството на околната среда и водите, че ако не възстановим преведените авансово 11 милиона, осемте милиона неверифицирани разходи и финансовите корекции наложени по първия етап, ще бъдем предадени на НАП. Сметката е 27 милиона. Община Враца не разполага с тези средства. Недоумение буди у мен, как колегите от БСП говорят за  принципи, морал, справедливост и честност, при положение, че те самите до момента не са казали една дума, за това кой ще понесе отговорността за подарените 11 милиона  лева“, заяви Каменов. \r\nКметът на Враца допълни, че разрешението за отпускането на средствата е дадено, без да има разрешение за строеж.Той призова ръководството на БСП да обяви своята позиция относно действията на неговият предшественик, който е член на ръководството на левицата.\r\n„За мен това е изключително престъпна безотговорност и аз настоявам да чуем позицията на ръководството на БСП – дали ще потърсят политическа отговорност на своя колега, който е подписал този аванс, защото ние врачани трябва да върнем тези 11 милиона подарени на консорциума, който съм убеден, че няма да започне строително-монтажни работи, имайки предвид състоянието на фирмите в него, категоричен бе Калин Каменов.\r\nКметът на Община Враца каза още, че е сезирал главния прокурор Сотир Цацаров.  Проведени са и редица срещи с цел да се проучат възможностите за изход от ситуацията, в която се намира в момента общината. \r\nКалин Каменов бе категоричен, че няма да остане безучастен към безобразията и безкрайните компромиси които са правени във Враца. Той изрази и притеснението си относно състоянието на МБАЛ „Христо Ботев” – Враца, заради дълга от близо 13 млн. лева натрупан също от предишното ръководство.", "date": "2017.10.01", "title": "Ръководството на ПП ГЕРБ – Враца заяви подкрепата си за Делян Добрев"}
{"url": "http://www.focus-news.net/news/2017/10/01/2441748/bbc-v-baskata-avtonomiya-se-provezhdat-demonstratsii-v-podkrepa-na-katalonskiya-referendum.html", "text": "В Баската автономия в северната част на Испания днес се провеждат многочислени демонстрации в подкрепа на провеждания в Каталония референдум за независимост. В акциите участват хиляди души, предаде  BBC.\r\nПредседателят на Баската националистическа партия Иниго Уркульо отбеляза, че въпросът за независимостта на Каталония трябва да се решава чрез съгласуван с испанските власти референдум – аналогичен на този, който премина в Шотландия през 2014 година.  Виктор Турмаков", "date": "2017.10.01", "title": "BBC: В Баската автономия се провеждат демонстрации в подкрепа на каталонския референдум"}
{"url": "http://www.focus-news.net/news/2017/10/01/2441749/dzhani-pitela-katalonskiyat-referendum-nyama-legitimnost.html", "text": "Председателят на групата на социалистите и демократите  в Европейския парламент Джани Питела заяви, че референдумът за независимост в Каталония няма легитимност, предаде El Pais.\r\n“Това е тъжен ден за Испания и за цяла Европа. Няма съмнение, че нереферендумът, организиран и подкрепят от каталонските власти трябва да бъде приет за нелегален и невалиден. Въпреки това чувствата на толкова многото каталонци по улиците трябва да бъдат чути“, заяви Питела в официално свое заявление.  Виктор Турмаков", "date": "2017.10.01", "title": "Джани Питела: Каталонският референдум няма легитимност"}
{"url": "http://www.focus-news.net/news/2017/10/01/2441750/plovdiv-za-12-ta-poredna-godina-obshtinskata-biblioteka-v-karlovo-organizira-esenni-dni-na-knigata.html", "text": "За 12-та поредна година Общинската библиотека в Карлово организира Есенни дни на книгата. Това каза за Радио „Фокус“ – Пловдив директорът на културната институция Мирослав Колев. По думите му събитието има за цел да насърчи четенето и да популяризира книгите сред обществеността. „По време на Есенните дни на книгата в Карлово ще срещнем карловската общественост с писатели, журналисти и други творци на България. Целта на библиотеката е чрез тази жива среща със съвременни творци на българската литература и култура да се обогати интелектуалния живот в града и да се привлече вниманието на обществото върху ролята и значението на четенето и книгите“, коментира Мирослав Колев. Той посочи, че програмата на Есенни дни на книгата в Карлово започва на 4-ти и ще продължи до 18 октомври, представяйки различни теми и жанрове.\r\nСъбитията ще започнат от 18.00 часа на 4-ти октомври със среща-разговор с журналистката Весела Божилова и представяне на документалната повест „Смърт край розите“. На 5-ти октомври от 17.30 часа в Детския отдел на библиотеката в Карлово 12-годишната ученичка Филиз Палаз от СУ „Христо Проданов“ ще представи своята втора книга „Светът на светулките“. На 6-ти октомври от 18.00 часа в Камерната зала на читалището ще се проведе среща-разговор с детския психолог Димитрина Проданова и представяне на книгата „Как да спасим децата от възрастните и обратно“.\r\nСлед това програмата на Есенни дни на книгата в Карлово продължава на 10-ти октомври със среща-разговор с Юлий Йорданов и представяне на книгата за съдбата на Яна Язова и Тодор Боров, озаглавена „Съдба, прободена от перото“. Срещата ще се проведе в Камерната зала на читалището от 18.00 часа. Отново на същото място и по същото време, но на 12-ти октомври, ще се състои литературен аукцион-рецитал „Из творческия свят на писателя Светослав Цветков“.\r\nНа 13-ти октомври ще се проведе среща-разговор с журналистката Анета Янакиева и представяне на сборника с народни песни за Апостола на свободата – Васил Левски. Представянето ще бъде съпътствано от богата фолклорна програма.\r\nНа 16-ти октомври от 18.00 часа в Детския отдел на Общинската библиотека в Карлово ще се състои среща-разговор с Красимира Кацарска и представяне на книгата с разкази и новели „Свечеряване“. Програмата на Есенни дни на книгата ще приключи на 18-ти октомври от 18.00 часа в Камерната зала на читалището със среща-разговор с редактора Христо Георгиев и представяне на книгата „България на мирната конференция Париж – 1946“.\r\n„Общо осем са авторите, които ще гостуват на Есенните дни на книгата в Карлово. Винаги може и повече, но и пренасищането със събития също не е хубаво. Публиката, дори и да има желание да посети всички събития, няма как да го направи. Постарали сме се да ги направим в удобно време, за да могат всички да посетят отделните прояви“, коментира Мирослав Колев. Той подчерта, че публиката очаква с интерес традиционното събитие. „Стремим се да насърчаваме четенето и сред най-малките потребители, което ни дават стимул да организираме събития и за тях, сред които срещи детски издателства и автори. За децата е интересно да се срещнат с автора и след самата среща да си вземат автограф и да се снимат за спомен“, коментира директорът на Общинската библиотека в Карлово.\r\nМирослав Колев отбеляза, че заедно с представянето на книгата на детския психолог Димитрина Проданова на 6-ти октомври, в Детрския отдел на библиотеката ще бъде открита изложба на детски рисунки на деца, преживели насилие. „При нас ще бъдат семеен консултант и детски психолози, които ще поговорят с присъстващите как трябва да  се помага на такива деца. Чрез изложбата може да се види как децата съпреживяват случилото им се с рисуване на белия лист“, каза още Колев.\r\nТони МИХАЙЛОВ", "date": "2017.10.01", "title": "Пловдив: За 12-та поредна година Общинската библиотека в Карлово организира Есенни дни на книгата"}
{"url": "http://www.focus-news.net/news/2017/10/01/2441751/ostavka-sled-skandala-v-haskovo-obzor.html", "text": "Депутатът от ГЕРБ Делян Добрев подаде оставка като народен представител и координатор на структурата на партията в Хасково. Той обоснова решението си да напусне политиката напълно с това, че се чувства „смъртоносно ранен политически” след станалия известен като „Кумгейт” скандал в Хасково. Добрев поясни, че вече е разговарял с лидера на ГЕРБ Бойко Борисов за това. По думите му и премиерът вижда, че единствената достойна постъпка е да се откаже и не му е противоречал. Като втора причина за оставката си, Добрев заяви, че кметът на Хасково Добри Беливанов преди три години е бил пенсионер Добрев обърна внимание, че Беливанов е станал областен управител по негово настояване. „Няма ненаказано добро“, каза той. Делян Добрев обяви също и, че ще съди Елена Йончева заради показаната от нея схема, според която на ключови позиции в местната власт са негови роднини и бивши бизнес партньори. Йончева от своя страна коментира, че с оставката си Добрев показва, че всичко казано за Хасково е истина. По думите й в момента, в който покажеш някаква тежка далавера, веднага те заплашват със съд. Попитана дали се чувства победител след оставката на депутата, Елена Йончева отговори, че не е била срещу личността на Делян Добрев, а срещу схемата „Добрев“ в Хасково. По думите й шуробаджанащина винаги в България е имало и леви, и десни са отговорни за това.\r\nВ отворено писмо до медиите в събота кметът на Хасково Добри Беливанов  заяви, че Делян Добрев е създал нелепо напрежение в Община Хасково. \"Начинът, по който реагира Добрев на конкурсите показа, че истинската му цел е била да кадрува и ръководи община Хасково, а аз само да бъда фигурант - фасадата, зад която друг реди събитията, без дори да мога да спра незаконните назначения. Това е обидно\", допълва Беливанов. \"Последните медийни изяви показват, че с опитите за омаскаряването ми се дискредитира управлението на ГЕРБ. Разбира се, че има наболели проблеми в града, решения се търсят, процесите са започнати, добри неща се случват. Разчитам на подкрепа от страна на централната власт и на мъдростта на министър-председателя Борисов. Имам силата и волята да довърша мандата си в името на доброто за Хасково и съгражданите ми\", заявява още той.\r\nОставката на Добрев предизвиква вълна от реакции сред членовете на ГЕРБ, които публикуваха позиции в него подкрепа в официалните си профили във „Фейсбук“. Председателят на Народното събрание Димитър Главчев заяви: . Депутатът от ГЕРБ  написа:   , написа и народният представител .  Председателят на правната комисия  също подкрепи Делян Добрев. , посочва Кирилов в своята позиция.  Председателят на МГЕРБ и зам.-министър в МВнР   написа в своята страница: “ Министърът на правосъдието  заяви в интервю за БНР, че е останала изненадана от решението на Добрев.  , коментира тя. \r\nДепутатите от Хасково, областното и общинските ръководства на ГЕРБ, кметовете на ГЕРБ и общинските съветници да дадоха обща пресконференция, на която се обявиха катерогично против оставката на областния координатор на партията Делян Добрев. Хасковските структури на ГЕРБ заявиха, че искат оставката на Добри Беливанов. В подкрепа на Добрев се обявиха и другите структури на ГЕРБ в страната.", "date": "2017.10.01", "title": "Оставка след скандала в Хасково (ОБЗОР)"}
{"url": "http://www.focus-news.net/news/2017/10/01/2441752/ria-novosti-12-dushi-sa-zaginali-v-siriyskata-provintsiya-deir-ez-zor-pri-udari-na-mezhdunarodnata-koalitsiya.html", "text": "12 цивилни са загинали при удари на международната коалиция, водена от САЩ, в сирийската провинция Деир ез Зор, предаде  РИА Новости.\r\n„Авиацията на коалицията нанесе няколко удара в град Абу Кемал, което доведе до смъртта на петима души“, сочи сирийската държавна медия САНА. Източници на агенцията сочат, че при още един удар в района Буркус Фукани в източната част на провинцията са загинали седем цивилни, а още най-малко десет са ранени. Виктор Турмаков", "date": "2017.10.01", "title": "РИА Новости: 12 души са загинали в сирийската провинция Деир ез Зор при удари на международната коалиция"}
{"url": "http://www.focus-news.net/news/2017/10/01/2441753/sport-sarbiya-e-noviyat-evropeyski-shampion-po-voleybol-za-zheni.html", "text": "Националният волейболен отбор на Сърбия е новият европейски шампион за жени. Олимпийските вицешампионки от Рио 2016-а, водени от селекционера си Зоран Терзич, се наложиха над Холандия с 3:1 гейма в големия финал на 30-о юбилейно Европейско първенство в Азербайджан и Грузия, игран тази вечер пред повече от 3 хиляди и 500 зрители в залата на Националната гимнастическа арена в Баку.\r\nВолейболистките на \"плавите\" спечелиха втората си европейска титла след тази от 2011 година. За Холандия това е втори пореден загубен финал и  отново остава със сребърни медали. \r\nПо-рано днес Турция завоюва бронзовите отличия, след като надигра домакините от Азербайджан също с 3:1 гейма. Венцислав Драгоманов", "date": "2017.10.01", "title": "Спорт: Сърбия е новият европейски шампион по волейбол за жени"}
{"url": "http://www.focus-news.net/news/2017/10/01/2441754/pernik-kandidatat-na-gerb-za-kmet-na-tran-tsvetislava-tsvetkova-poseti-tsentrovete-za-nastanyavane-ot-semeen-tip-v-obshtinata.html", "text": "В международния ден на възрастните хора кандидатът на ГЕРБ за кмет на Трън Цветислава Цветкова посети живущите в центровете за настаняване от семеен тип в общината, за да отпразнуват заедно за поредна година хубавия празник. Тя поздрави хората от третата възраст, като им пожела здраве и спокоен живот, да имат много поводи да се радват на деца и внуци. Това съобщиха от пресцентъра на ПП ГЕРБ. Цветислава Цветкова беше посрещната с много топлота и сърдечност от домуващите, които изразиха благодарност за помощта и съдействието, което тя и община Трън оказват на хората в нужда през последните десет години.\r\n\"Днес съм тук сред вас не като кандидат за кмет, а като ваш приятел, с когото вече толкова години споделяте радостите и проблемите си и заедно работим за едно по-добро бъдеще за нашите деца и внуци\", заяви с вълнение Цветкова, която има дългогодишен опит в сферата на социалните дейности и e основател социалните институции в Трън. Тя изрази своята благодарност и признание към хората, от които по-младите черпят житейски опит и мъдрост и ги увери, че социалната политика, както на национално ниво, така и на общината, насочена към хората от третата възраст, ще продължи и занапред.\r\n\"В предизборната си програма заложихме увеличение на минималната пенсия до 200 лева до края на 2017 година и ето, че това е факт. От днес минималната пенсия за осигурителен стаж и възраст става 200 лева. Увеличението е второ за годината. Това е първата стъпка за минималните пенсии, следващата е разглеждане на фалшивите пенсии от ТЕЛК\", заяви Цветкова и обясни, че увеличението ще повиши доходите на около 820 000 пенсионери или около 40 процента от хората в третата възраст ще получават по-високи пенсии.", "date": "2017.10.01", "title": "Перник: Кандидатът на ГЕРБ за кмет на Трън Цветислава Цветкова посети центровете за настаняване от семеен тип в общината"}
{"url": "http://www.focus-news.net/news/2017/10/01/2441755/el-pais-episkopite-v-kataloniya-poiskaha-miren-izhod-ot-nastoyashtata-situatsiya-v-oblastta.html", "text": "Епископите от католическата църква в Каталония призоваха в официално заявление към „мирен и демократичен изход от настоящата ситуация“ в областта, предаде  El Pais.\r\n„Ситуацията на насилие, видяна днес в Каталония е за окайване“, заяви Жауме Пуйол, председател на асоциацията на епископите от Барселона, Тарагона, Валенсия и Андора.  Виктор Турмаков", "date": "2017.10.01", "title": "El Pais: Епископите в Каталония поискаха мирен изход от настоящата ситуация в областта"}
{"url": "http://www.focus-news.net/news/2017/10/01/2441756/the-guardian-spored-britanskite-liberaldemokrati-nasilieto-v-kataloniya-e-nepriemlivo.html", "text": "Председателят на Либералдемократическата партия на Великобритания сър Винс Кейбъл заяви, че външният министър Борис Джонсън следва да се свърже с посланика на Испания в страната и да посочи, че действията на полицията спрямо референдума за независимост на Каталония са неприемливи, предаде  The Guardian.\r\n„Полицията при условия на демокрация никога не трябва да влачи хората насила от избирателните секции, каквито и да са аргументите срещу провеждането на референдума. Полицейската реакция изглежда брутална и напълно непропорционална“, заяви Кейбъл.\r\n„Външният министър трябва да извика испанския посланик и да му каже, че това е неприемливо“, добави той. Виктор Турмаков", "date": "2017.10.01", "title": "The Guardian: Според британските либералдемократи насилието в Каталония е неприемливо"}
{"url": "http://www.focus-news.net/news/2017/10/01/2441757/valeri-simeonov-prizovavam-narodnoto-sabranie-da-othvarli-ostavkata-na-delyan-dobrev.html", "text": "Призовавам Народното събрание да отхвърли оставката на Делян Добрев. Това се посочва в изявление, във връзка с подаването на оставка на Делян Добрев като народен представител и координатор на ГЕРБ-Хасково, на вицепремиера по икономическата и демографската политика и председател на Националния фронт за спасение на България (НФСБ), изпратено от пресцентъра на НФСБ.\r\nПубликуваме пълния текст на изявлението на Валери Симеонов без редакторска намеса:\r\n\"От свое име и от името на ръководството на Национален Фронт за Спасение на България призовавам коалиционните партньори от ГЕРБ и Народното Събрание да отхвърлят оставката на Делян Добрев. Тя е подадена под огромен медиен натиск и политически обвинения, които към момента лежат единствено върху клевети. Приемането на тази оставка ще легитимира политическите спекулации като норма за саморазправа и лов на вещици.\r\nРаботил съм с Делян Добрев в две парламентарни комисии и съм придобил впечатления за него като един морален политик и експерт със задълбочени знанияв енергетиката и икономиката. Резултатите от неговата дейност като министър и народен представител също говорят сами за себе си – въвеждане на структурни мерки за висока ефективност на държавните политики в енергетиката и ограничаване на корупцията. Именно той като министър положи основите на енергийните реформи, които днес се прилагат и благодарение на които започна оздравяването на енергетиката. Зад днешната политическа атака стоят вероятно точно засегнатите от тези структурни реформи олигарси.\r\nТова са фактите. Що се отнася до спекулациите и политическите обвинения, които не почиват на факти, а на внушения, то достатъчно поражения бяха нанесени с оставките на обвинените в роднински връзки с Делян Добрев, към чиято работа не бе отправен нито един упрек. \r\nВсичко това ни връща във времената на сталинските чистки, когато цели семейства изчезваха в лагерите, само заради връзките си с някой „неблагонадежден“ или във времената на ранния социализъм в България, когато цели фамилии бяха репресирани, поради връзка с някой „враг на народа“. Как никой не зададе въпроса дали тези хора са професионалисти и са си вършили работата, та чак тогава да им бъде дадена оценка и наложена санкция?\r\nТази атака бе инициирана от една непривлекателна личност, започнала политическата си кариера от задната седалка на един мотор и влязла в телевизионната журналистика през задната врата на партийната шуробаджанащина. Грешка. Псевдожурналистика, в която винаги има само една „истина“ и никога две страни. Спрямо такива като нея, трябва да се прилага само и единствено законът в цялата му тежест, както постъпих, когато бе разпалена клеветническа кампания по отношение изграждането на защитното преградно съоръжение по границата с Турция. Призовавам Делян Добрев да използва всички законови средства, за да изтрие петното на клеветите и накаже клеветниците.\r\nНеговата политическа кариера не трябва да бъде жертва на клеветническа кампания. Управляващите днес партии доказахме, че не разпъваме чадър над политически лица при доказани обвинения в неморално или незаконно поведение. И това е един нов модел на политика през последните десетилетия, който не е характерен за БСП.\r\nКазусът „Добрев“, обаче, е коренно различен, тъй като става въпрос за недоказани обвинения. Апелирам към ръководството на ГЕРБ за повече здрав разум, а към Делян Добрев за повече кураж, отговорност и стоицизъм.\r\nВалери Симеонов\r\nПредседател на Национален Фронт за Спасение на България\".", "date": "2017.10.01", "title": "Валери Симеонов: Призовавам Народното събрание да отхвърли оставката на Делян Добрев"}
{"url": "http://www.focus-news.net/news/2017/10/01/2441758/the-washington-post-papa-frantsisk-prizova-evropeytsite-da-pregarnat-edinstvoto-i-da-zagarbyat-natsionalizma-i-lichnite-si-interesi.html", "text": "Папа Франциск призова европейците да нес е страхуват от единството, и да загърбят национализма и личните си интереси, пише The Washington Post.\r\nРимският понтифик не спомена насилието по време на референдума в Каталония, но в речта си пред студенти в Болоня припомни, че Европейският съюз е създаден от руините на следвоенна Европа, за да гарантира мира.\r\nТой предупреди, че конфликтите и интересите заплашват идеалите, на които е основан съюзът.\r\n„Не се страхувайте от единството! Нека специалните интереси и национализма не помрачат смелите мечти на основателите на Европейския съюз“, заяви папата. Симеон Миланов", "date": "2017.10.01", "title": "The Washington Post: Папа Франциск призова европейците да прегърнат единството, и да загърбят национализма и личните си интереси"}
{"url": "http://www.focus-news.net/news/2017/10/01/2441506/predstoyashti-sabitiya-v-stranata-za-1-oktomvri-agentsiya-fokus.html", "text": "***\r\nОт 17.00 часа в Националния музикален театър „Стефан Македонски“ вицепрезидентът Илияна Йотова ще поднесе приветствие на тържествения концерт по повод 100 години от създаването на професионална оперета в България.\r\n***\r\nОт 10.30 часа в зала „Люмиер“ на НДК ще се състои тържественото честване на Световния ден на възрастните хора по програма на ООН. В събитието ще участва министърът на труда и социалната политика Бисер Петков.\r\n***\r\nОт 16.30 часа министърът на труда и социалната политика Бисер Петков ще посети Дома за стари хора „Д-р Адриян Атанасов“ в Ботевград, където ще разговаря с ръководството, персонала и потребителите на социалната услуга.\r\n***\r\nОт 10.00 часа лидерът на БСП Корнелия Нинова ще посети дома за възрастни хора \"Гергана\". След това Нинова ще проведе поредица от срещи със структурите на партията.\r\n***\r\nПред кметството на ул. „Московска“ 33 и пред областната управа на ул. „Алабин“ ще се проведе протест на „Свободно паркиране за София“.\r\n***\r\nОт 11.30 часа на Националния хиподрум \"Банкя\" ще се открие първият Есенен панаир на коня.\r\n***\r\nВ 08.00 часа от параклис „Св. Трифон“ ще започне туристически поход до връх „Безово“. Инициативата  е част от събитията на Община Асеновград по повод Световния ден на туризма. \r\n***\r\nОт 18.00 часа в Градска библиотека „Паисий Хилендарски“ ще се проведе Музикална вечер с таланти от Асеновград по случай Международния ден на музиката и поезията. Проявата е част от Есенните празници на изкуствата.\r\n***\r\nС водосвет след светата Литургия  в храм  „Св.Атанасий'' ще се открие новата учебна година за неделното училище и школите по изкуства.\r\n***\r\nОт 11.00 часа в двора на ЦПЛР - Общински детски комплекс, гр. Варна ще се състои откриването на учебно-творческата 2017/2018 година.\r\n*** \r\nОт 14.00 часа в МДТ „Константин Кисимов“ ще се проведе Пресконференция - XV Международен конкурс „Сребърна Янтра“. \r\n***\r\nОт 19.00 часа в МДТ „Константин Кисимов“ ще се проведе Галаконцерт на лауреатите на XV Международен конкурс „Сребърна Янтра“.\r\n***\r\nОт 11.00 часа в Държавен куклен театър „Дора Габе“ ще се проведе Куклен спектакъл „Косе Босе“.\r\n***\r\nНа Гребната база ще се проведе вторият ден от международното състезание с дронове.\r\n***\r\nОт 19.30 часа на главната сцена в кв. „Капана“, на ул. „Загреб“, ще се проведе концерт в памет на покойния вокалист на групата „Линкин парк“ – Честър Бенингтън. Събитието е част от програмата на „Капана фест“. \r\n***\r\nПараклисът „Покров на Пресвета Богородица“ в двора на Архиерейското наместничество в Смолян ще отбележи своя храмов празник.\r\n***\r\nОт 11.00 часа в салона на ДКТ-Сливен ще бъде представен спектакълът „Огнивото“.\r\n***\r\nОт 9.00 часа Българският патриарх Неофит ще бъде посрещнат в храм „Въведение Богородично“ и ще оглави Божествената Св. Литургия, част от тридневните чествания на 50-та годишнина от интронизацията на Старозагорския митрополит Панкратий.\r\n***\r\nОт 17.00 часа в кв. „Железник“ ще се проведе вародно веселие с участието на АНПТ „Зорница“ при НЧ “Климент Охридски - 1858“.", "date": "2017.10.01", "title": "Предстоящи събития в страната за 1 октомври (Агенция „Фокус“)"}
{"url": "http://www.focus-news.net/news/2017/10/01/2441507/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Американският президент Доналд Тръмп разкритикува властите в Пуерто Рико в събота, заявявайки, че те искат „някой друг да свърши цялата им работа“, пише ежедневника The Hill. \r\nТръмп е заявил това в съобщение от своята страница в „Туитър“. Според него „те искат някой друг да свърши цялата им работа, когато би трябвало усилията да са общи“. Държавният глава определи действията на тамошните власти като „слабо ръководство“. \r\nПо-късно кметът на Сан Хуан заяви, че „целта ни е една: да спасяваме животи. Не можем да си позволим да се разконцентрираме от нещо друго“.\r\nПолемиката е в контекста на спасителните и разчистващи операции, които се провеждат на американския остров, след удара от урагана \"Мария\", който нанесе мащабни разрушения и остави целия район без електричество, убивайки поне 12 души.   \r\n*** Турският държавен глава Реджеп Тайип Ердоган заяви в събота, че иракските кюрди ще си „платят цената“ заради организирания референдум за независимост, пише турското издание Hurriyet. \r\nСпоред президента, „правителството на Иракски Кюрдистан, което ние подкрепяхме дълго време, предприе стъпка, въпреки мнението на нашата страна. Така че, те ще платят цената“, като добави, че правата на арабите и туркмените са изключително важни, а референдумът ги е пренебрегнал.  \r\n*** Американският президент Доналд Тръмп ще посети Южна Корея, като част от ноемврийската му визита в Азия, пише вестник Korea Herald. Пътуването на държавния глава ще трае от трети до 14 ноември, съобщиха от Белия дом. Това ще е първото посещение на Тръмп в региона, откакто встъпи в длъжност през януари, напомнят от изданието. \r\nСпоред съобщението, „президента Тръмп ще обсъди важността на свободен и отворен индо-тихоокеански регион“. По време на визитата ще бъде засегната и ядрената криза около Северна Корея. \r\n*** Протестиращи се сблъскаха с полицията в италианския град Турин в събота, по време на провеждането на работната среща на Г-7, пише The New York Times. \r\nПротестиращите са се опитали да достигнат до мястото, където страните членки на организацията заседават по въпросите за заетостта и труда. \r\nДемонстриращите, които са се обявили срещу нископлатените работни места и краткосрочните договори не са успели да проникнат през полицейската стена, въпреки че някои от тях са хвърляли димки по силите на реда. Изданието припомня, че срещата започна в петък, като почти веднага последваха размирици.", "date": "2017.10.01", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/10/01/2441508/tass-irak-shte-predprieme-oshte-merki-v-otgovor-na-kyurdskiya-referendum-za-nezavisimost.html", "text": "Федералното правителство на Ирак ще предприеме още мерки в отговор на кюрдския референдум за независимост, предава ТАСС . Това заяви пред регионална телевизия представителят на иракския премиер Саад ал-Хадиси.\r\n„Решенията му (на парламента на Иракски Кюрдистан, бел.р.) нямат никаква юридическа сила. Багдад скоро ще отвърне с приемането на още много мерки в отговор на референдума“, заяви той.\r\nГоворителят на иракския премиер изключи силово разрешение на ситуацията.\r\n„Не ни се иска дори да говорим за военно решение на кризата с референдума. За решението имаме достатъчно политически, икономически и търговски възможности“, увери той.  Симеон Миланов", "date": "2017.10.01", "title": "ТАСС: Ирак ще предприеме още мерки в отговор на кюрдския референдум за независимост"}
{"url": "http://www.focus-news.net/news/2017/10/01/2441509/dokladat-za-natsionalnata-sigurnost-nov-razdor-mezhdu-gerb-i-bsp-obzor.html", "text": "БСП не е алтернатива за управлението на страната, но се стреми към него чрез скандали, манипулации и опити за ерозиране на българските институции. С противопоставянето, което БСП генерира, се създават заплахи за националната ни сигурност. Така председателят на ПГ на ГЕРБ и зам.-председател на партията Цветан Цветанов коментира спекулациите от страна на опозицията по повод предстоящото приемане на доклада за националната сигурност. „Докладът е над 100 страници, но явно от БСП са чели само до 11-ата и правят неверни интерпретации относно Русия”, заяви Цветанов,. По думите му усилията на правителството във всички секторни политики намират отражение в системата на сигурността, както и за стабилността в държавата. \r\nБСП излезе с позиция, в която попитаха дали и коалиционните партньори на ГЕРБ са заплаха за националната сигурност. „Г-н Цветанов да внимава, когато хвърля обвинение за заплаха за националната сигурност. Позицията на БСП по отношение на Доклада за национална сигурност на правителството на Бойко Борисов е ясна и последователна. Той не отразява обективните заплахи за националната сигурност и ние няма да го подкрепим“, заявиха още от БСП.\r\n„Ако нашето поведение е заплаха за националната сигурност, то как биха обяснили от ГЕРБ факта, че техен коалиционен партньор от обединени патриоти се изказа против доклада. Означава ли това, че и коалиционните партньори на ГЕРБ застрашават националната сигурност и ако да, кога “национално отговорната” партия ГЕРБ ще развали тази коалиция?\", се посочва още в позицията на БСП. Хронология:\r\nДокладът за състоянието на националната сигурност на България за 2016 г. бе одобрен от Министерски съвет на 31 август.На 14 септември въпросът заплаха ли е Русия за България предизвика реакции в кулоарите на Народното събрание. От Годишния доклад за състоянието на националната сигурност за 2016 година става ясно, че Русия е една от основните външнополитически заплахи за България. Докладът бе одобрен от Министерски съвет. \r\nПо повод констатациите от доклада, , че текстовете по никакъв начин не създават предпоставка за противопоставяне. Според него написаното за заплаха за България от страна на Русия е по-скоро извадено от контекста. Цветан Цветанов уточни, че когато докладът бъде обсъден в комисиите тогава ще може да се говори по-ясно, а не да се интерпретират и тълкуват текстове. коментира, че констатациите в доклада няма да утежнят отношенията между България и Русия, но за пореден път ще покажем неадекватност. Според него последните няколко правителства показват склонност към определено антируско настроение, а българските политици трябва еднакво добре да говорят и руски, и английски.  Милен Михов обясни, че засиленото военно присъствие на Русия в Черноморския басейн и нарастването на руските военни сили несъмнено представляват нещо тревожно спрямо българската национална сигурност. По думите му изострените отношения между ЕС, НАТО и Русия не могат до доведат до друг извод освен нарастване на заплахата към националната сигурност. Милен Михов посочи, че нито патриотите, нито ГЕРБ са поставяли под съмнение добрите отношения с Русия и такъв извод не е произтичал от доклада. заяви, че няма как отношенията на Русия с НАТО и ЕС да не влияят върху България. Той цитира част от доклада - „Въпреки че усилията за интеграция в ЕС и НАТО все още стимулират урегулирането на спорните въпроси да се извършва посредством международния диалог, екстремизмът нараства, а засилената националистическа риторика и прокламираните реваншистки идеи създават предпоставки за влошаване на регионалните отношения и за възраждане на екстремистки формации“. Мустафа Карадайъ коментира, че изречението убягва на останалите политически партии, но решението на констатирания проблем зависи само от България. По-късно в Нова телевизия темата за Годишния доклад за националната сигурност и дали Русия е заплаха за България коментира и президентът Румен Радев. Той посочи, че явно в България има политици, за които отношенията ни с Русия никога не са достатъчно лоши, но ние трябва да отстояваме нашия интерес. Държавният глава заяви, че никъде в доклада не пише, че Русия е пряка заплаха за нашата национална сигурност. По думите му изложената теза в документа е, че руските действия застрашават основната цел за единна, мирна и свободна Европа. Румен Радев обясни, че отношенията на България с Русия не трябва да стават заложник на чужди интереси. \r\nВъв връзка с доклада за националната сигурност на 18 септември пред БТВ премиерът Бойко Борисов заяви: Как бихте определели комуникацията си с Румен Радев?  Аз затова малко се учудвам – прекрасна комуникация имам с него, поне аз, по всички теми.  Разминавате ли се по тема „Русия“ например, и доклада сега, който излезе от Министерски съвет, че Русия е един от враговете, една от опасностите за България? Това ще помрачи ли посещението на Путин, ако то се случи другата година?  Мисля, че и тук той правилно се изказа, че каза, че се взимат части от доклада. Но нека да погледнем така, понеже чух, че уважавания от мен г-н Станишев да говори, че Русия не е наш враг, а в същото време ние сме в НАТО. това са две изцяло противоречащи като военна доктрина тези. Има държави, примерно мисля Австрия, Швеция, които не са в НАТО, преценили са, че ще водят такава политика и няма да бъдат в НАТО. България е в НАТО. Във всички изказвания на Столтенберг, във всички изказвания на всички стратези на всички срещи на НАТО в Брюксел на върха, под върха, на всякакви – Русия се сочи като основна заплаха за НАТО. Плюс там Северна Корея, еди кой си, еди кой си.  Добре, Путин догодина като какъв ще го посрещнем – като приятел или като враг?  Момент. Изслушайте ме. Ние не можем в нашите доктрини, особено в тази част на Европа, където са Полша, Украйна, Румъния, Беларус, прибалтийските държави по-нагоре, при всички учения, и не случайно най-мащабните учения натовски бяха тази година и в България, където участват всички родове войски от маса държави 15-16 или колко там, цяло лято влачим танкове и оръдия по магистралите да отиват на учение. И в един момент казваме: „Те не са ни враг“. Това е доктрината НАТО – ако стане война, руските ракети са насочени към България, те не са насочени само към един фланг, различен от нашия. И затова в нашите доктрини ние участваме като общото крило на НАТО. Разбира се, тук е проблем, че и Турция е в южното крило на НАТО до нас, а в същото време с основните държави в Европейския съюз тя е в най-тежък конфликт от много години насам. И затова, ние много прагматично казваме – пази Боже, да стане война. Затова аз не допуснах и понесох доста упреци от колегите в НАТО за флотилията в Черно море. Казах: „Окей, сухопътните операции – да, сухопътните учения – да, но в Черно море вкараме ли големите кораби военни, почнем ли с подводници да се движим, то ще заври накрая. И положих усилия това да не се случи. Но в доктрината ни, ако стане война, ние ще се бием на страната на НАТО. На 27 септември парламентът прие Доклада за състоянието на отбраната и въоръжените сили за 2016 година с 106 гласа „за“ , 61 „против“ и 22 „въздържал се“. Докладът е одобрен от Министерски съвет на 31 август, а на 13 септември беше приет и от Комисията по отбрана. На последното пленарно заседание на 21 септември, по предложение на ГЕРБ, депутатите само дебатираха по доклада. Той съдържа информация за изпълнение на отбранителната политика, отчитат се постигнатите резултати, достигнатата степен на изпълнение на заложените цели в секторните политики и се оценява ефикасността на използване на предоставените ресурси. Докладът съдържа изводи за състоянието на Въоръжените сили и направления за работа през следващия период, които се вземат предвид в процеса на планиране.\r\nВ интервю за „Нова телевизия“ на 30 септември вицепремиерът и министър на отбраната Красимир Каракачанов заяви, че докладът на състоянието на националната сигурност е трябвало да бъде редактиран в частта, в която се говори за Русия като за заплаха за националната сигурност, защото Русия не е заплаха за България. „Но след като този доклад е приет от правителството той влиза в парламента“, добави той и обясни, че е късно за редакция, но следващата година това трябва да се направи. „Защо? България трябва да има балансирано отношение към Русия. Ние сме член на НАТО и ЕС, на нас допълнителна конфронтация не ни трябва“, уточни военният министър.", "date": "2017.10.01", "title": "Докладът за националната сигурност – нов раздор между ГЕРБ и БСП (ОБЗОР)"}
{"url": "http://www.focus-news.net/news/2017/10/01/2441510/reuters-siriyskata-armiya-i-sayuznitsite-y-prevzeha-oshte-devet-pozitsii-po-granitsata-s-yordaniya.html", "text": "Сирийската армия и съюзниците й превзеха още девет позиции по границата с Йордания, предава Reuters . С това действие силите на Башар Асад разширяват контрола си по южната граница на Сирия.\r\nПревзетите гранични позиции се намират югоизточно от Дамаск, се съобщава от издание близко до „Хизбула“. Въпросното издание добавя, че по време на сраженията за тях са били убити и ранени въоръжени мъже от вражеската страна. Въпреки това, все още не са идентифицирани въпросните противници на сирийската армия. Симеон Миланов", "date": "2017.10.01", "title": "Reuters: Сирийската армия и съюзниците й превзеха още девет позиции по границата с Йордания"}
{"url": "http://www.focus-news.net/news/2017/10/01/2441511/ria-novosti-parlamentat-na-irakski-kyurdistan-othvarli-vsichki-resheniya-na-vlastite-v-bagdad-otnosno-referenduma-za-nezavisimost.html", "text": "Парламентът на Иракски Кюрдистан единодушно се обяви против всички законодателни решения на иракските власти, взети във връзка с провелия се референдум за независимост, предава РИА Новости.\r\nКюрдските законотворци в продължение на цял ден обсъждаха въведените от федералното правителство санкции срещу автономния регион на кюрдите. На заседанието заедно с депутатите присъстваха и представители на правителството на Масуд Барзани.\r\nВластите в Ербил заявиха, че решението на Багдад за блокиране на международните полети до Иракски Кюрдистан, е колективно наказание и блокада. Симеон Миланов", "date": "2017.10.01", "title": "РИА Новости: Парламентът на Иракски Кюрдистан отхвърли всички решения на властите в Багдад относно референдума за независимост"}
{"url": "http://www.focus-news.net/news/2017/10/01/2441512/the-gulf-today-turskiyat-prezident-obvini-izraelskoto-razuznavane-za-kyurdskiya-referendum-za-nezavisimost.html", "text": "Турският президент Реджеп Тайип Ердоган заяви, че израелската разузнавателна агенция „Мосад“, играе активна роля в референдума за независимост на Иракски Кюрдистан, предава The Gulf Today. Според него, доказателство за намесата на „Мосад“ са израелските знамена, които са били развети по време на празненствата след референдума.\r\nПо време на телевизионна реч, Ердоган заяви, че е натъжен да види как кюрдите акламират референдума за независимост с израелски знамена.\r\n„Това показва едно нещо – администрацията на Северен Ирак има история с Мосад. Те са ръка за ръка заедно“, каза Ердоган от Ерзурум. \r\n„Наясно ли сте какво правите? Само Израел ви подкрепя“, обърна се към иракските кюрди Ердоган. Симеон Миланов", "date": "2017.10.01", "title": "The Gulf Today: Турският президент обвини израелското разузнаване за кюрдския референдум за независимост"}
{"url": "http://www.focus-news.net/news/2017/10/01/2441513/sky-news-desetki-hilyadi-izlyazoha-na-protest-v-podkrepa-na-abortite-v-irlandiya.html", "text": "Десетки хиляди ирландци излязоха на протест в Дъблин с искане за промяна на законодателството за абортите в Ирландия, предава Sky News.\r\nТова е най-голямата демонстрация, откакто ирландският премиер Лео Варадкар заяви, че може да бъде проведен референдум относно тази част от конституцията, която гарантира ограниченията върху абортите.\r\nВотът ще се проведе през май или юни месец идната година, преди визитата на папа Франциск.\r\nВ момента абортите са нелегални в Ирландия, с изключение на случаите, когато животът на майката е застрашен. Въпреки това, жените имат право да пътуват в чужбина, за да правят аборти. Близо четири хиляди ирландки всяка година отиват във Великобритания, за да извършват легални аборти. Симеон Миланов", "date": "2017.10.01", "title": "Sky News: Десетки хиляди излязоха на протест в подкрепа на абортите в Ирландия"}
{"url": "http://www.focus-news.net/news/2017/10/01/2441514/reuters-nadzorniya-bord-na-puerto-riko-prizova-vashington-da-pomogne-poveche-na-ostrova-koyto-be-udaren-ot-dva-uragana.html", "text": "Членовете на надзорния борд, чиято задача е да разреши въпроса с дълговата криза на Пуерто Рико, се срещнаха с представители на американското правителство и конгреса, за да поискат повече финансова помощ за засегнатия от урагани остров, предава Reuters.\r\nАмериканската територия Пуерто Рико, която обяви най-големия в историята на САЩ фалит на местно правителство, бе опустошена от урагана „Мария“.\r\nБордът за финансов надзор и мениджмънт заяви, че членовете му искат таванът на индивидуалните програми за помощи да бъде вдигнат.\r\nБордът, който е съставен от четирима републиканци и трима демократи добави, че отлага всяка дискусия за отпуски и един свързан съдебен случай. Процесът е насочен срещу губернатора Рикардо Росело, който заяви, че няма властта да отменя отпуските и орязванията на пенсиите.Симеон Миланов", "date": "2017.10.01", "title": "Reuters: Надзорния борд на Пуерто Рико призова Вашингтон да помогне повече на острова, който бе ударен от два урагана"}
{"url": "http://www.focus-news.net/news/2017/10/01/2441515/the-irish-independent-londonska-metrostantsiya-be-evakuirana-ot-tezhkovaorazheni-politsai.html", "text": "Лондонската метростанция „Олдстрийт“ бе временно евакуирана, пише The Irish Independent . Станцията бе евакуирана от тежковъоръжена полиция към 21:20 местно време. \r\nГраждани са подали сигнал до полицията, че неизвестен мъж се държи странно в един от влаковете.\r\n„Станция Олдстрийт е затворена, докато полицията проведе разследване“, заявиха от управата на метрополитена. \r\n„Няколко души сигнализираха, че са чули силен шум. Не е намерено оръжие или друг обект. Полицаи, включително и пожарникари, както и пътна полиция отидоха в района на Олдстрийт, където станцията бе временно евакуирана“, заявиха от лондонската полиция.\r\nНе е намерено нищо съмнително, нито пък има ранени. Симеон Миланов", "date": "2017.10.01", "title": "The Irish Independent: Лондонска метростанция бе евакуирана от тежковъоръжени полицаи"}
{"url": "http://www.focus-news.net/news/2017/10/01/2441516/fox-news-pone-25-dushi-byaha-raneni-na-frenski-futbolen-stadion-sled-kato-edna-ot-pregradite-se-sruti.html", "text": "Поне 25 френски футболни фенове бяха ранени, след като една от преградите на стадиона се срути, предава Fox News . Четирима от ранените са в сериозно състояние. \r\nИнцидентът се случи в сектора, където бяха гостуващите фенове на Лил ОСК, на стадион „Стаде де ла Ликорн“ в Амиен. \r\nПрефектът на Сома Филип дьо Местер заяви, че „няма опасност за живота“ на феновете, въпреки че четирима от тях са тежко ранени.\r\nПоловин час след началото си, мачът бе прекратен.  Симеон Миланов", "date": "2017.10.01", "title": "Fox News: Поне 25 души бяха ранени на френски футболен стадион, след като една от преградите се срути"}
{"url": "http://www.focus-news.net/news/2017/10/01/2441517/tass-v-avstriya-vleze-v-sila-zakonat-koyto-zabranyava-noseneto-na-burki-na-obshtestveni-mesta.html", "text": "Австрийският федерален закон, който забранява прикриването на лицата на обществени места, влезе в сила от 1 октомври 2017 година, предава ТАСС . Той се отнася на първо място до носителите на бурки и никаби, но също така и за хора, които крият лицата си на улицата, на обществените места и в градския транспорт.\r\nПри нарушение властите ще налагат глоби от 150 евро, а при отказ за изпълнение, провинилите се ще бъдат задържани и отвеждане в полицейските управления за разпит. Контролът за прилагането на закона е възложен на австрийското Министерство на вътрешните работи.\r\nЕдна от ключовите цели на закона е да се съдейства за интеграцията на имигрантите от Близкия изток и Северна Африка в австрийското общество, за да се осигури мирно съществуване на всички хора, които живеят в алпийската република. Според австрийските власти интеграцията е процес, който зависи от всички членове на обществото и активното им участие в интеркултурния диалог.\r\nВ забраната не влиза хиджабът и другите видове забрадки, при които се вижда лицето на човек. Изключение правят и маските, които се носят по медицински причини. Други видове маски могат да се носят по време на традиционни празници, художествени представления, а също така и при професионалните дейности на медицинските служители, строителите, клоуните и други. Симеон Миланов", "date": "2017.10.01", "title": "ТАСС: В Австрия влезе в сила законът, който забранява носенето на бурки на обществени места"}
{"url": "http://www.focus-news.net/news/2017/10/01/2441518/fox-news-gratskata-politsiya-arestuva-osem-trafikanti-na-migranti-sred-koito-i-balgarin.html", "text": "Гръцката полиция обяви, че е арестувала осем трафиканти, които са прехвърлили 38 мигранти през сухоземната граница на Гърция с Турция, предава Fox News .\r\nНай-голямата група от мигранти – 10 души от Виетнам, двама от Ирак и двама от Пакиста, са били прехвърлени от двама молдавци и един руснак. Мигрантите са били качени в един автомобил, докато другите двама трафиканти са карали друг, проверявайки за полицейски постове.\r\nДесет сирийци и сомалийци са били прекарани от български шофьор, на който са платили по 2,400 евро на човек, за да бъдат отведени в Централна Европа. \r\nОще седем иракчани, петима афганистанци и двама пакистанци са били прекарани от трафикантите\r\nПолицията заяви, че подобни инциденти се случват всеки ден. Симеон Миланов", "date": "2017.10.01", "title": "Fox News: Гръцката полиция арестува осем трафиканти на мигранти, сред които и българин"}
{"url": "http://www.focus-news.net/news/2017/10/01/2441519/the-jerusalem-post-hasan-nasralla-zaplashi-che-hizbula-shte-se-zaeme-s-izrael-ako-oon-ne-go-napravi.html", "text": "Лидерът на шиитската групировка „Хизбула“ Хасан Насралла заплаши, че ако „израелските нарушения на резолюциите на ООН в Ливан“, не бъдат разрешени по политически начин, организацията му ще „се погрижи“ за тях, предава The Jerusalem Post.\r\nЛидерът на „Хизбула“ каза в реч, че „капаните около наблюдателните камери, както и подслушвателните станции по ливанската граница, са нарушения на резолюция 1701 на ООН.“\r\n„Не е възможно да се третира израелските нарушения на ливанска територия с лека ръка“, каза той.\r\nШиитският лидер добави, че „Израел е притеснен, защото Ислямска държава губи в Сирия“.\r\nТой не пропусна да се обърне и към Саудитска Арабия.\r\n„Заявявам на владетелите на Саудитска Арабия, че разделението между кюрдите и Ирак, ще достигне Саудитска АРабия по-късно, и тя също ще бъде разделена. Кюрдският референдум е началото на проект за разделението на региона, след като проектът Ислямска държава се провали“, каза Насралла.Симеон Миланов", "date": "2017.10.01", "title": "The Jerusalem Post: Хасан Насралла заплаши, че \"Хизбула\" ще се \"заеме\" с Израел, ако ООН не го направи"}
{"url": "http://www.focus-news.net/news/2017/10/01/2441520/tass-donald-tramp-podpisa-ukaz-za-sanktsii-koyto-kasae-rusiya-venetsuela-severna-koreya-i-drugi-strani.html", "text": "Президентът на САЩ Доналд Тръмп подписа разпореждане за приемането на едностранни икономически санкции с цел засилването на борбата срещу търговията с хора в света, предава ТАСС. В тези санкции са засегнати редица страни, включително Русия, Китай, Сирия и Венецуела, както и други. Американският президент разреши на правителството на САЩ в редица случаи по хуманитарни и други причини, да не приема тези ограничителни мерки. Това бе съобщено от пресслужбата на Белия дом.\r\nОттам разпространиха текста на меморандум, който бе изготвен от името на държавния секретар Рекс Тилърсън.  \r\nВ една от точките на меморандума се споменава, че САЩ, МВФ и многостранните банки за развитие трябва да гласуват през финансовата 2018-та година против проекти, който „отиват в полза на правителствата на Иран, Северна Корея и Русия“. Изключение правят случаите, когато става въпрос за „хуманитарно съдействие“.  Симеон Миланов", "date": "2017.10.01", "title": "ТАСС: Доналд Тръмп подписа указ за санкции, който касае Русия, Венецуела, Северна Корея и други страни"}
{"url": "http://www.focus-news.net/news/2017/10/01/2441521/voa-pravozashtitna-grupa-zayavi-che-rusiya-i-siriya-sa-otgovorni-za-smartta-na-28-tsivilni-v-idlib.html", "text": "Правозащитна група твърди, че поне 28 цивилни, включително и четири деца, са убити при въздушни удари в село, контролирано от сирийски бунтовници, предава Voice of America.\r\nСирийската обсерватория за човешките права обвини Русия или Сирия за въздушните удари, които доведоха до смъртните случаи.\r\nБазираната във Великобритания група каза, че все още не е ясно дали Русия или Сирия е отговорна за тези удари.\r\nСирийските и руски военни представители отрекоха да са извършвали въздушни удари, при които загиват цивилни, заявявайки, че целите им включват само въоръжени бунтовници. Симеон Миланов", "date": "2017.10.01", "title": "VOA: Правозащитна група заяви, че Русия и Сирия са отговорни за смъртта на 28 цивилни в Идлиб"}
{"url": "http://www.focus-news.net/news/2017/10/01/2441522/the-new-arab-emanyuel-makron-pokani-irakskiyat-premier-za-da-obsadyat-referenduma-za-nezavisimost-na-kyurdistan.html", "text": "Френският президент Еманюел Макрон покани иракският премиер Хайдар ал-Абади да посети Париж в четвъртък, за да обсъдят референдума за независимост на Иракски Кюрдистан, предава The New Arab. Френският президент подчерта, че целта му е да помогне за намаляването на напрежението.\r\nВ изявление на френското президентство се казва, че Франция иска да „помогне на Ирак да спре нарастването на напрежението“, след като наскоро кюрдите гласуваха за независимост.\r\nОт офиса на иракския премиер Хайдар ал-Абади отрекоха френската покана да е свързана с Иракски Кюрдистан.\r\n„Няма връзка между поканата и кризата, която бе причинена от неконституционния референдум“, заявиха властите в Багдад.\r\n„Целта на визитата е да засили двустранните отношения и да се фокусира върху борбата срещу тероризма“, добавиха те.Симеон Миланов", "date": "2017.10.01", "title": "The New Arab: Еманюел Макрон покани иракският премиер, за да обсъдят референдума за независимост на Кюрдистан"}
{"url": "http://www.focus-news.net/news/2017/10/01/2441523/the-new-arab-iranskiyat-vanshen-ministar-prizova-evropa-da-se-protivopostavi-na-donald-tramp-za-sanktsiite.html", "text": "Иранският външен министър Мохамад Зариф предупреди, че единственият начин да се спаси ядреното споразумение от 2015-та година е, ако Европа се противопостави на САЩ за налагането на санкции срещу Иран, предава The New Arab .\r\nВ интервю за британска медия Зариф заяви, че Иран ще разработи много по-напреднала ядрена технология, макар и не за оръжия, ако Европа последва САЩ и наложи санкционен режим срещу страната.\r\n„Сделката позволи на Иран да продължи с разработките и развитието, тъй че подобрихме технологията си. Ако той (Доналд Тръмп, бел.р.) реши да се оттегли от споразумението, ние също ще се отдръпнем, но с по-добра технология. Винаги ще е с мирна цел, но няма да съблюдаваме ограниченията, на които се съгласихме като част от споразумението“, подчерта иранският външен министър. Симеон Миланов", "date": "2017.10.01", "title": "The New Arab: Иранският външен министър призова Европа, да се противопостави на Доналд Тръмп за санкциите"}
{"url": "http://www.focus-news.net/news/2017/10/01/2441524/reuters-prouchvaniyata-pokazvat-che-bivshiyat-brazilski-prezident-luis-inasio-lula-da-silva-ima-prednina-za-prezidentskite-izbori-vapreki-koruptsionen-skandal.html", "text": "Бившият бразилски президент Луис Инасио Лула да Силва продължава да има преднина за президентските избори през 2018-та година, въпреки че заради корупционен скандал, може да му бъде забранено да участва, предава Reuters.\r\nПроучването „Datafolha’’, което бе публикувано в местен вестник показва, че Луис Инаси Лула да Силва печели поне 35 % от подкрепата на бразилските граждани, което е с пет % повече спрямо юни месец.\r\nДвама потенциални конкуренти са бившият министър на околната среда Марина Силва и десният конгресмен Хайр Болсонаро, които имат съответно 13 и 17 % електорална подкрепа.\r\nЛула би победил всички политически конкуренти на изборите, според анкетата, включително и съдия Серджио Моро, който го осъди. Съдия Моро вече няколко пъти отрече, че ще участва на изборите.\r\nВъпреки всичко това, Лула да Силва може да не участва на изборите, ако Върховният съд потвърди присъдата му. Симеон Миланов", "date": "2017.10.01", "title": "Reuters: Проучванията показват, че бившият бразилски президент Луис Инасио Лула да Силва има преднина за президентските избори, въпреки корупционен скандал"}
{"url": "http://www.focus-news.net/news/2017/10/01/2441525/the-independent-demokraticheskata-partiya-osadi-kritikite-na-donald-tramp-kam-kmeta-na-san-huan.html", "text": "Демократическата партия осъди критиките на Доналд Тръмп към кмета на пуерториканския град Сан Хуан Кармен Юлин Круз, предава The Independent.\r\nТова се случи, след като кметът на Сан Хуан заяви, че стотици хиляди пуерториканци страдат и се нуждаят от помощта на федералното правителство.\r\n„Ние умираме, а вие ни убивате с неефективността и бюрокрацията си“, каза тя по адрес на американското правителство, след като Пуерто Рико стана жертва на урагана „Мария“.\r\n„Моля президентът на САЩ да гарантира, че някой, който е ангажиран със задачата да спаси живота ни, ни управлява“ каза тя.\r\nВ отговор на тези жалби, Доналд Тръмп заяви, че Пуерто Рико има „слабо лидерство“, което е неефективно при справянето с кризата.\r\nДесетки представители на Демократическата партия разкритикуваха изказването на Доналд Тръмп.  Симеон Миланов", "date": "2017.10.01", "title": "The Independent: Демократическата партия осъди критиките на Доналд Тръмп към кмета на Сан Хуан"}
{"url": "http://www.focus-news.net/news/2017/10/01/2441526/sport-udineze-pobedi-sampdoriya-s-40.html", "text": "Футболистите на Удинезе победиха гостите си от Сампдория с 4:0 в първия мач от 7-ия кръг на Серия „А“. Три от головете за Удинезе бяха вкарани от Родриго де Паул. Удинезе са на 13-то място в класирането с шест точки, докато противниците им от Сампдория са осми с 11 точки. В друг мач от Серия „А“, Болоня победи Дженоа с 1:0.", "date": "2017.10.01", "title": "Спорт: Удинезе победи Сампдория с 4:0"}
{"url": "http://www.focus-news.net/news/2017/10/01/2441527/sport-atletiko-madrid-i-leganes-zavarshiha-naravno-s-00.html", "text": "Футболистите на Атлетико Мадрид и Леганес играха мач от 7-ия кръг на Примера дивисион, който завърши с резултат 0:0. И двата отбора добавиха по една точка в актива си. Леганес са на 7-мо място в класирането с 11 точки, колкото има и Реал Мадрид, докато Атлетико Мадрид са трети с 15 точки.  Другите мачове от Примера дивисион завършиха така:\r\nДепортиво Ла Коруня – Хетафе 2:1\r\nСевиля – Малага 2:0\r\nЛеванте – Алавес 0:2", "date": "2017.10.01", "title": "Спорт: Атлетико Мадрид и Леганес завършиха наравно с 0:0"}
{"url": "http://www.focus-news.net/news/2017/10/01/2441528/sport-nant-s-chetvarta-poredna-pobeda-v-liga-1.html", "text": "Футболистите на Нант победиха отбора на Метц с 1:0 в мач от осмия кръг на Лига 1. Това е четвъртата поредна победа за футболистите на Клаудио Раниери. Другите мачове от Лига 1 завършиха така:\r\nСтрасбург и Дижон завършиха наравно с 1:1\r\nГинган – Тулуза 1:1\r\nКаен – Рен 1:0\r\nМачът между Амиен и Лил бе прекратен, след като защитна преграда се срути, ранявайки почти 30 от феновете.", "date": "2017.10.01", "title": "Спорт: Нант с четвърта поредна победа в Лига 1"}
{"url": "http://www.focus-news.net/news/2017/10/01/2441529/arab-news-livanski-eksperti-smyatat-che-novite-sanktsii-na-sasht-sreshtu-hizbulasa-nechestni-spryamo-livan.html", "text": "Новите американски санкции срещу „Хизбула“ ще доведат до големи последствия за Ливан, и съответно са „нечестни“ за страната, заявиха политици и икономисти, цитирани от Arab News .\r\nАмериканските санкции, които трябва да засегнат възможностите на „Хизбула“ да се финансира, бяха приети в четвъртък от Камарата на представителите.\r\nЛиванският икономист и университетски професор Люис Хобейка заяви, че санкциите са „несправедливо действие спрямо Ливан“.\r\n„САЩ са решени да отхвърлят фактите и настояват да накажат Хизбула, въпреки че Ливан прави всичко, което може, за да докаже, че се бори срещу тероризма“, каза той.\r\n„Тези санкции ще имат негативно влияние върху инвестициите в Ливан, както и над банките. Ще похабим много време, за да докажем на САЩ, че Ливан е невинен, което е истината, когато Америка си е поставила за цел да ни изкара виновни“, добави той.\r\nИзточници от ливанската делегация, която посети Вашингтон през юли месец заявиха, че са се опитали да предотвратят възможните щети, които страната ще понесе.\r\n„Нашето послание тогава бе ясно. Това, което правите е да притискате Ливан и да наранявате икономиката ни, както и стабилността ни, въпреки че твърдите, че ви е грижа за страната и подкрепяте ливанската армия“, каза ливански дипломат за въпросната визита.  Симеон Миланов", "date": "2017.10.01", "title": "Arab News: Ливански експерти смятат, че новите санкции на САЩ срещу „Хизбула“са нечестни спрямо Ливан"}
{"url": "http://www.focus-news.net/news/2017/10/01/2441530/the-scottish-herald-shotlandskoto-pravitelstvo-smyata-che-vatreshnopartiynite-konflikti-na-konservatorite-predstavlyavat-zaplaha-za-ikonomikata-na-shotlandiya.html", "text": "Вътрешнопартийните конфликти на британските консерватори, представляват „сериозна заплаха“, заяви шотландският министър за европейските дела Майк Ръсел, цитиран от The Scottish Herald.\r\nТой предупреди, че споровете, които торите водят заради Брекзит, могат да доведат до загуба на хиляди работни места и спад в доходите.\r\nСпоред него, конфликтите на торите заплашват да компрометират лекия и безболезнен Брекзит. Освен това, този процес предизвиква и икономическа несигурност, подчерта той.\r\nТова се случи, след като Рут Дейвидсън и външният министър Борис Джонсън се конфронтираха остро на провелата се годишна конференция на Консервативната партия. Симеон Миланов", "date": "2017.10.01", "title": "The Scottish Herald: Шотландското правителство смята, че вътрешнопартийните конфликти на консерваторите, представляват заплаха за икономиката на Шотландия"}
{"url": "http://www.focus-news.net/news/2017/10/01/2441531/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Демократическата партия осъди критиките на Доналд Тръмп към кмета на пуерториканския град Сан Хуан Кармен Юлин Круз, предава The Independent.\r\nТова се случи, след като кметът на Сан Хуан заяви, че стотици хиляди пуерториканци страдат и се нуждаят от помощта на федералното правителство.\r\n„Ние умираме, а вие ни убивате с неефективността и бюрокрацията си“, каза тя по адрес на американското правителство, след като Пуерто Рико стана жертва на урагана „Мария“.\r\n„Моля президентът на САЩ да гарантира, че някой, който е ангажиран със задачата да спаси живота ни, ни управлява“ каза тя.\r\nВ отговор на тези жалби, Доналд Тръмп заяви, че Пуерто Рико има „слабо лидерство“, което е неефективно при справянето с кризата.\r\nДесетки представители на Демократическата партия разкритикуваха изказването на Доналд Тръмп. \r\n***Европейската комисия разследва все по-увеличаващия се брой на депортирани от Великобритания европейски граждани, пише The Guardian. От Брюксел предупредиха, че ще вземат „подходящи действия“ срещу правителството на Тереза Мей, ако преценят, че правата на европейските граждани са застрашени.\r\nЗадържането и депортирането на европейски граждани от Обединеното кралство се увеличи рязко, след като британците гласуваха за излизане от Европейския съюз. Според критици, действията на британското Министерство на вътрешните работи срещу европейски граждани са целенасочена част от т.нар. „враждебна среда“, която Тереза Мей обеща за тези, които тя смята, че не трябва да живеят в кралството.\r\nГоворител на Европейската комисия потвърди, че в Брюксел анализират оплакванията за британските действия.\r\n***Вътрешнопартийните конфликти на британските консерватори, представляват „сериозна заплаха“, заяви шотландският министър за европейските дела Майк Ръсел, цитиран от The Scottish Herald.\r\nТой предупреди, че споровете, които торите водят заради Брекзит, могат да доведат до загуба на хиляди работни места и спад в доходите.\r\nСпоред него, конфликтите на торите заплашват да компрометират лекия и безболезнен Брекзит. Освен това, този процес предизвиква и икономическа несигурност, подчерта той.\r\nТова се случи, след като Рут Дейвидсън и външният министър Борис Джонсън се конфронтираха остро на провелата се годишна конференция на Консервативната партия.\r\n***", "date": "2017.10.01", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/10/01/2441532/novite-kursantite-za-vms-i-vma-polozhiha-voenna-kletva-obzor.html", "text": "Полагайки клетва, вие започвате един нов период от живота си, в който ще има много трудности и изпитания, но аз искам да ви благодаря, че направихте този избор - да служите във Военноморските сили, да служите в армията на Република България, да служите на България. С тези думи се обърна министърът на отбраната Красимир Каракачанов към курсантите от „Випуск 2022“ за Военноморските сили и „Випуск 2023“ за Военномедицинска академия - София, които положиха военна клетва във Висшето военноморско училище „Н. Й. Вапцаров“ във Варна.\r\nМинистър Каракачанов подчерта, че тази клетва не е просто тържествен ритуал и повод за празник, а че тя трябва да бъде следвана вярно до края на живота. „Винаги съм казвал, че е лесно да се служи в осигурена и добре платена армия, в армия на богата държава. Но аз ви благодаря за избора да служите в една армия, в която има много проблеми и искам да ви пожелая от все сърце като бъдещи офицери и командири вие да бъдете онзи гръбнак, около който се изгражда и възстановява достойнството на нашите въоръжени сили“, каза той и пожела на курсантите успех в обучението и лека служба.\r\n19 курсанти за Военноморските сили - 17 момчета и 2 момичета, както и 19 военни лекари, от които 4 младежи и 15 девойки, положиха клетва за вярна служба по време на днешния тържествен ритуал. Курсантите за ВМС ще се обучават по специалността „Организация и управление на военни формирования на тактическо ниво“, разпределени в три специализации: „Корабоводене за ВМС“, „Корабни машини и механизми за ВМС“ и „Военноморски комуникационни и радиотехнически системи за ВМС“. През тази учебна година за първи път в България Медицински университет „Проф. д-р Параскев Стоянов“ – Варна, съвместно с Военномедицинска академия – София и Висшето военноморско училище „Н. Й. Вапцаров“, предлагат възможност за обучение по специалност „Военен лекар“. То ще се провежда едновременно в трите учебни заведения, в редовна форма с продължителност 6 години. \r\nПред журналисти след събитието министър Каракачанов отново коментира темата за закупуването на нови бойни самолети. Той подчерта, че при процедурата няма да има игрички и тарикатлъци, както е било при предишното закупуване на бойна техника. „При предишно закупуване на бойна техника, вземете цените, сравнете ги с изходните цени на фирмите, от които сме ги купили. Оказва се, че по наше желание са завишавани цените с десетки милиони евро. Подобен позор не трябва да се позволява“, заяви министър Каракачанов. Той добави, че този казус е минал през Прокуратурата, но виновни няма. По думите му този път нещата ще бъдат ясни. „Първо - при ремонта на МиГ-овете и СУ-25 - съществуваща техника при пряко договаряне, без посредници. И второ - абсолютно ясно и прозрачно, без да се бърза и без да има тайни за обществото, когато започнем да преговаряме с онези фирми, от които ще купуваме новите изтребители. За корабите също“, добави министър Каракачанов. Той даде за пример купените вертолети. „Защо не са изпълнени част от договорите, защо сега част от вертолетите стоят и не ги ползваме, защото излиза, че поддръжката им е изключително скъпа, безсмислено скъпа. Така че подобни неща, от които някой дебело е мазал филията за сметка на бойните способности на армията, не трябва да се позволяват. Трябва да се напомня, че така не може да става и ако някой си прави сметката за подобни неща, това не трябва да се допуска“, подчерта министър Красимир Каракачанов. \r\nПо отношение на увеличението на заплатите на военнослужещите, той посочи, че е реалистично това да се случи от 1 януари 2018г. „Трябва да подходим с една диференциация на заплащането, за да могат по-добро увеличение на заплатите да получат именно онези части, които са на терен, полагат повече усилия и службата им е по-трудна – войници, сержанти, младши офицерски състав и бойните поделения“, заяви още министърът на отбраната.", "date": "2017.10.01", "title": "Новите курсантите за ВМС и ВМА положиха военна клетва (ОБЗОР)"}
{"url": "http://www.focus-news.net/news/2017/10/01/2441533/tass-zemetresenie-s-magnitud-49-po-skalata-na-rihter-be-registrirano-na-severoiztok-ot-tokio.html", "text": "Земетресение с магнитуд 4,9 по скалата на Рихтер в североизточната част на главния японски остров Хоншу, предава ТАСС, позовавайки се на Японската метеорологична агенция . \r\nНяма заплаха от цунами.\r\nЕпицентърът на труса е бил в северна част на съседната на Токио префектура Ибараки на дълбочина 10 км. След първия трус е последвал втори с магнитуд 3,7 по скалата на Рихтер.\r\nНяма данни за разрушения или пострадали граждани. Ядрената централа „Фукушима-1“ е в изправност. Симеон Миланов", "date": "2017.10.01", "title": "ТАСС: Земетресение с магнитуд 4,9 по скалата на Рихтер бе регистрирано на североизток от Токио"}
{"url": "http://www.focus-news.net/news/2017/10/01/2441534/tass-zemetresenie-s-magnitud-57-po-skalata-na-rihter-be-registrirano-v-kolumbiya.html", "text": "Земетресение с магнитуд 5,7 по скалата на Рихтер бе регистрирано в северна Колумбия, предава ТАСС, позовавайки се на Европейския средиземноморски сеизмологичен център. По негови данни епицентърът на труса е на 43 км северно от град Букамаранга на дълбочина 128 км. Няма информация за щети и жертви.Симеон Миланов", "date": "2017.10.01", "title": "ТАСС: Земетресение с магнитуд 5,7 по скалата на Рихтер бе регистрирано в Колумбия"}
{"url": "http://www.focus-news.net/news/2017/10/01/2441535/hurriyet-turskiyat-premier-zayavi-che-kyurdskoto-regionalno-pravitelstvo-shte-bade-otgovorno-za-predstoyashtite-intsidenti.html", "text": "Турският премиер Бинали Йълдъръм заяви, че Кюрдското регионално правителство (КРП) ще бъде „отговорно за предстоящите инциденти в региона“, предава Hurriyet.\r\nПо време на реч в северозападната провинция Кочаели на 30 септември, Йълдъръм засегна темата с независимостта на Иракски Кюрдистан.\r\n„Там не живеят само кюрдски братя. Има много други етнически групи, които живеят там. КРП без да пита тези хора, си играе с огъня с едно алчно отношение. КРП е отговорно за предстоящите инциденти в региона“, подчерта Йълдъръм. Симеон Миланов", "date": "2017.10.01", "title": "Hurriyet: Турският премиер заяви, че Кюрдското регионално правителство ще бъде отговорно за „предстоящите инциденти“"}
{"url": "http://www.focus-news.net/news/2017/10/01/2441536/pregled-na-mezhdunarodnite-novini-do-6-chasa-agentsiya-fokus.html", "text": "Държавният департамент на САЩ заяви, че има отворени комуникационни канали със Северна Корея, но режимът в Пхенян не е показал интерес във воденето на разговори или отказа от ядрената програма.\r\n„Въпреки уверенията, че САЩ не се интересува от насърчаване на колапса на настоящия режим, промяна на режима, ускоряване на процеса на обединение на полуострова или мобилизирането на сили, северно от демилитаризираната зона, севернокорейските представители не показаха никакви индикации, че се интересуват или, че са готови за преговори относно денуклеаризацията“, заяви говорителят на  Държавния департамент Хедър Науерт.\r\n***Повечето обществени сгради, които трябваше да се използват като избирателни секции на референдума за независимост на Каталония, бяха закрити, заявиха от Министерството на вътрешните работи на Испания.\r\nСамо „някои“ потенциални избирателни секции остават окупирани от граждани, които са решили да попречат на полицейските усилия за възпиране на референдума, заявиха от министерството в изявление.\r\nАгенция „Фокус“ припомня, че испанският съд забрани употребата на обществени сгради за планирания референдум.\r\n***Европейската комисия разследва все по-увеличаващия се брой на депортирани от Великобритания европейски граждани. От Брюксел предупредиха, че ще вземат „подходящи действия“ срещу правителството на Тереза Мей, ако преценят, че правата на европейските граждани са застрашени.\r\nЗадържането и депортирането на европейски граждани от Обединеното кралство се увеличи рязко, след като британците гласуваха за излизане от Европейския съюз. Според критици, действията на британското Министерство на вътрешните работи срещу европейски граждани са целенасочена част от т.нар. „враждебна среда“, която Тереза Мей обеща за тези, които тя смята, че не трябва да живеят в кралството.\r\nГоворител на Европейската комисия потвърди, че в Брюксел анализират оплакванията за британските действия.\r\n***Ливанската групировка „Хизбула“ заяви, че референдумът за независимост на Иракски Кюрдистан е първата стъпка към разделението на Близкия изток. От „Хизбула“ предупредиха, че референдумът ще доведе до „вътрешни войни“.\r\nЛидерът на „Хизбула“ Хасан Насралла каза, че събитията в Северен Ирак, където кюрдите гласуваха за независимост, са заплаха за целия регион, а не само за правителството в Багдад и съседните страни, които имат кюрдско население.\r\n„Референдумът ще отвори вратата за разделение“, каза Насралла. \r\nТой добави, че разделението „значи да се отведе регионът до вътрешни войни, чиято продължителност е известна само на Бог“.\r\nЛидерът на „Хизбула“ не пропусна да отбележи, че Израел подкрепя референдума за независимост на Иракски Кюрдистан.\r\n*** Федералното правителство на Ирак ще предприеме още мерки в отговор на кюрдския референдум за независимост. Това заяви пред регионална телевизия представителят на иракския премиер Саад ал-Хадиси.\r\n„Решенията му (на парламента на Иракски Кюрдистан, бел.р.) нямат никаква юридическа сила. Багдад скоро ще отвърне с приемането на още много мерки в отговор на референдума“, заяви той.\r\nГоворителят на иракския премиер изключи силово разрешение на ситуацията.\r\n„Не ни се иска дори да говорим за военно решение на кризата с референдума. За решението имаме достатъчно политически, икономически и търговски възможности“, увери той.\r\n***Турският президент Реджеп Тайип Ердоган заяви, че израелската разузнавателна агенция „Мосад“, играе активна роля в референдума за независимост на Иракски Кюрдистан. Според него, доказателство за намесата на „Мосад“ са израелските знамена, които са били развети по време на празненствата след референдума.\r\nПо време на телевизионна реч, Ердоган заяви, че е натъжен да види как кюрдите акламират референдума за независимост с израелски знамена.\r\n„Това показва едно нещо – администрацията на Северен Ирак има история с Мосад. Те са ръка за ръка заедно“, каза Ердоган от Ерзурум. \r\n„Наясно ли сте какво правите? Само Израел ви подкрепя“, обърна се към иракските кюрди Ердоган.\r\n***Австрийският федерален закон, който забранява прикриването на лицата на обществени места, влезе в сила от 1 октомври 2017 година. Той се отнася на първо място до носителите на бурки и никаби, но също така и за хора, които крият лицата си на улицата, на обществените места и в градския транспорт.\r\nПри нарушение властите ще налагат глоби от 150 евро, а при отказ за изпълнение, провинилите се ще бъдат задържани и отвеждане в полицейските управления за разпит. Контролът за прилагането на закона е възложен на австрийското Министерство на вътрешните работи.\r\nЕдна от ключовите цели на закона е да се съдейства за интеграцията на имигрантите от Близкия изток и Северна Африка в австрийското общество, за да се осигури мирно съществуване на всички хора, които живеят в алпийската република. Според австрийските власти интеграцията е процес, който зависи от всички членове на обществото и активното им участие в интеркултурния диалог.\r\nВ забраната не влиза хиджабът и другите видове забрадки, при които се вижда лицето на човек. Изключение правят и маските, които се носят по медицински причини. Други видове маски могат да се носят по време на традиционни празници, художествени представления, а също така и при професионалните дейности на медицинските служители, строителите, клоуните и други.\r\n*** Земетресение с магнитуд 4,9 по скалата на Рихтер в североизточната част на главния японски остров Хоншу. \r\nНяма заплаха от цунами.\r\nЕпицентърът на труса е бил в северна част на съседната на Токио префектура Ибараки на дълбочина 10 км. След първия трус е последвал втори с магнитуд 3,7 по скалата на Рихтер.\r\nНяма данни за разрушения или пострадали граждани. Ядрената централа „Фукушима-1“ е в изправност.\r\n***Земетресение с магнитуд 5,7 по скалата на Рихтер бе регистрирано в северна Колумбия. По негови данни епицентърът на труса е на 43 км северно от град Букамаранга на дълбочина 128 км. Няма информация за щети и жертви.", "date": "2017.10.01", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/10/01/2441537/sky-news-ispanskiyat-vanshen-ministar-zayavi-che-nyama-referendum-byuletini-i-izbiratelni-sektsii.html", "text": "Референдумът за каталонска независимост предстои, въпреки усилията на испанските власти, предава Sky News.\r\nПоддръжниците на независимостта прекараха нощта в училищата, където трябва да се проведе гласуването, за да гарантират, че избирателните секции няма да бъдат затворени. Много от тях присъстваха и с децата си.\r\nПо заповед на централната власт в Мадрид, хиляди полицаи бяха мобилизирани, за да затворят избирателните секции. Назначеният представител на испанското правителство в региона заяви, че технологичната инфраструктура за гласуването и преброяването на бюлетините е премахната.\r\n„Няма референдум. Няма избирателни секции. Няма бюлетини. Няма власти, които да проверят автентичността на резултатите. Може да има някакво пародийно гласуване на някои места и по улиците, но не мисля, че ще има референдум“, заяви испанският външен министър Алфонсо Дастис.\r\n„Демокрацията не е над върховенството на закона. Демокрацията е гарантирана от върховенството на закона“, добави той, пояснявайки, че референдумът за независимост е нелегален.\r\nЗасега не е имало голямо напрежение между поддръжниците и противниците на референдума. В същото време не е ясно какво ще стане.\r\n„Служителите на реда показа въздържаност. От тяхна страна няма насилие. Има нападения от групите, които поддържат референдума. Ще направим всичко, което можем“, каза испанският външен министър. Симеон Миланов", "date": "2017.10.01", "title": "Sky News: Испанският външен министър заяви, че „няма референдум“, бюлетини и избирателни секции"}
{"url": "http://www.focus-news.net/news/2017/10/01/2441538/bbc-poddrazhnitsite-na-katalonskata-nezavisimost-nastoyavat-che-referendumat-shte-bade-proveden.html", "text": "Каталонските лидери настояват, че референдумът за независимост ще бъде проведен, въпреки че бе забранен от испанското правителство, предава BBC.\r\nИспанските власти мобилизираха допълнително полицаи, за да спрат референдума, но това повдига опасения за възможни сблъсъци с поддръжниците му.\r\nПолицията заяви, че сепаратистите, които са пазили цяла нощ училищата, ще бъдат прогонени, а гласуването предотвратено.\r\nОрганизаторите на референдума призоваха гласоподавателите, да „защитят“ избирателните секции, и да изчакат за началото на гласуването в 9:00.\r\n„Трябва да сме сигурни, че ще има много хора на всякаква възраст“, казаха организаторите, предавайки инструкции по социалните мрежи.\r\nМестният вицепрезидент Ориол Хункерас настоя, че ще има изборни бюлетини.\r\nТой заяви пред местните медии, че днес е „важен ден за демокрацията“.\r\n„Преодоляхме много препятствия, няма нищо, което да не надмогнем“, каза той.  Симеон Миланов", "date": "2017.10.01", "title": "BBC: Поддръжниците на каталонската независимост настояват, че референдумът ще бъде проведен"}
{"url": "http://www.focus-news.net/news/2017/10/01/2441539/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес над източната половина от страната облачността ще остане предимно значителна и на отделни места, главно в югоизточните райони, ще превали слаб дъжд. Над западната половина на страната облачността ще се разкъсва и намалява и през деня ще има повече слънчеви часове. Ще продължи да духа слаб, в Дунавската равнина и Източна България - до умерен североизточен вятър. Минималните температури ще са предимно между 5° и 10°, на отделни места в Западна България малко по-ниски и там ще се образува слана. Максималните температури ще са предимно между 15° и 20°.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Пазарджик: Движение в една лента от км 89+400 до км 89+000 в посока София при с. Гелеменово, поради асфалтиране в направения прозорец в разделителната ивица.  Движението се извършва в активната лента. Срок до 17:00ч. на 02.10.2017г.\r\nАМ „Хемус“: област София:\r\nОграничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.\r\nОграничено е движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.11.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвиждат и следните обходни маршрути:\r\nЗадължителен маршрут за МПС над 10 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 10 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 10 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД следва да приключи най-късно до 30.11.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; \r\nАМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 10.10.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Републиката“ - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; ограничено движение по път І-1 Монтана-Враца, поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 10 тона. Срок до 30.11.2017 г.\r\nОбходен маршрут: от Видин е проход Петрохан-София.\r\nЗа пътуващите от Лом-Вирове-Монтана-Берковица-Проход Петрохан-София. област София: \r\nДвижението по път II-18 Софийски околовръстен път се осъществява двупосочно в едно платно от км 26+610 до 31+058, поради ремонтни дейности.\r\n- Първи етап -  от км 27+210 до км 29+920 - пълно затваряне за ремонт на дясно платно от км  27+810 до км 29+400. Превозните средства ще се движат двупосочно в ляво платно. Скоростта на движение се ограничава на  50 км/час.;\r\n- Втори етап - от км 26+100 до км 30+000 - пълно затваряне за ремонт на ляво платно от км  26+610 до км 29+400. Превозните средства ще се движат двупосочно в дясно платно. Скоростта на движение се ограничава на  50 км/час.;\r\n- Трети етап - от км 28+820 до км 31+490 - пълно затваряне за ремонт на дясно платно от км  29+400 до км 31+058. Превозните средства ще се движат двупосочно в ляво платно. Скоростта на движение се ограничава на  50 км/час.;\r\n- Четвърти етап - от км 26+100 до км 31+540 - пълно затваряне за ремонт на ляво платно от км  29+400 до км 31+058. Превозните средства ще се движат двупосочно в дясно платно. Скоростта на движение се ограничава на  50 км/час.;\r\n- Пети етап - връзка с АМ „Хемус”  - затваря се ляво платно от км  0+000 до км 0+489.  Скоростта на движение се ограничава на  30 км/час.;            \r\n- Шести етап -  връзка с АМ „Хемус” -  затваря се дясно платно от км  0+000 до км 0+489.  Скоростта на движение се ограничава на  30 км/час.;                     \r\nКраен срок до 15.11.2017 г.;\r\nЗабранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; от 139+880 до км 140+237 гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.;област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; Момин проход-Костенец - движение в една лента от км 141+000 до км 142+000, поради ремонтни дейности в дясното платно /посока Костенец/. Движението се осъществява двупосочно в платното посока София. Срок 02.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.; \r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nпът III-514 Горна Оряховица-с. Арбанаси-Велико Търново от км 43+865 до км 48 +830 – ограничено движение, поради ремонт. Срок до 30.11.2017 г. \r\nОбходен маршрут: с. Арбанаси-с. Шереметя-Велико Търново.\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Враца-Криводол от км 1+000 до км 3+000 – профилиране на банкети. Движение с повишено внимание. Срок до 05.10.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 02.10.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът ІІ-35 разклон с. Слатина-Ловеч от км 30+600 до км 44+100 – движение с повишено внимание, поради полагане на маркировка. Стесняване на една от лентите за движение. Срок до 02.10.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 20.10.2017 г.; път ІІІ-402 Български извор-Старо село от км 0+000 до км 6+300 движение в една лента  в работните участъци поради ремонтни дейности по пътното платно. Срок до 25.11.2017г. \r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-Стезимировци от км 53+000 до км 65+000 –  ремонт на повредени площи в асфалтова настилката и  изсичане на храсти и млада гора. Срок до 06.10.2017 г.;\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nОграничено движение по път II-86 Пловдив-Асеновград, поради преместване на електрически далекопровод по следния график:\r\n- На 2 Октомври от 11:00 ч до 11:30 ч и от 13:30 ч до 14:00 ч;\r\n- На 5 Октомври от 11:00 ч до 11:30 ч и от 13:30 ч до 14:00 ч.\r\nАвтомобилите ще изчакват на място.\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8652 Падина-Неделино (Мадан-Златоград) в чертите на гр. Неделино – поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\nОбходен маршрут:\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 05.10.2017 г.; \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.; \r\nРемонтни дейности: \r\nПът ІІ-86 Чепеларе-Соколовци от км 80+200 до км 94+240 – частични ремонти на пътното платно. МПС да се движат с повишено внимание в свободната лента, съобразно създадената организация на движение. Срок до 06.10.2017 г.; път ІІ-86 Соколовци-Смолян от км 101+900 до км 101+950 – възстановяване и изграждане на пътен насип. Движение с повишено внимание в свободната лента, съобразно създадената организация на движение. Срок до 06.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nВъв връзка с провеждане на автомобилно състезание по затворен маршрут ,,Писта Стара Загора“ на надлез ,,Зора“ /път II-66/ на дата: на 01.10.2017 г от 09:00ч до 14:30 ч се отклонява движението по обходен маршрут както следва:\r\nПът II-66 Посока Нова Загора-Стара Загора:\r\nОт кръстовището за с. Хрищени, се отбива движението за София, Казанлък и Хасково. Автомобилния поток преминава през с. Хрищени, път I-5 /околовръстен път Стара Загора, през гр. Стара Загора, надлез ,,Наталия“, бул. „Славянски“, бул. „Патриарх Евтимий“. \r\nПът II-66 Посока Стара Загора-Нова Загора:\r\nДвижещите се коли за Нова Загора минават през Стара Загора, околовръстен път на гр. Стара Загора, общински път за с. Хрищени-път II-66-Нова Загора.\r\nПът I-5 посока Казанлък-Стара Загора-Димитровград:\r\nДвижещите се коли от път I-5 за Стара Загора и Бургас се отбиват от околовръстен път на гр. Стара Загора – на надлез: път I-5 и път II-57, през гр. Стара Загора и с. Хрищени.\r\nДвижението на товарните МПС: от посока Русе и Бургас по път I-6 за Свиленград се отбива през Нова Загора на пътен възел: път I-6 Казанлък-Бургас с път II-55 при км 59+720, по път II-55 за Нова Загора.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.10.01", "title": "Актуална пътна обстановка"}
{"url": "http://www.focus-news.net/news/2017/10/01/2441540/predstoyashti-sabitiya-v-stranata-za-1-oktomvri-agentsiya-fokus.html", "text": "***\r\nОт 17.00 часа в Националния музикален театър „Стефан Македонски“ вицепрезидентът Илияна Йотова ще поднесе приветствие на тържествения концерт по повод 100 години от създаването на професионална оперета в България.\r\n***\r\nОт 10.30 часа в зала „Люмиер“ на НДК ще се състои тържественото честване на Световния ден на възрастните хора по програма на ООН. В събитието ще участва министърът на труда и социалната политика Бисер Петков.\r\n***\r\nОт 16.30 часа министърът на труда и социалната политика Бисер Петков ще посети Дома за стари хора „Д-р Адриян Атанасов“ в Ботевград, където ще разговаря с ръководството, персонала и потребителите на социалната услуга.\r\n***\r\nОт 10.00 часа лидерът на БСП Корнелия Нинова ще посети дома за възрастни хора \"Гергана\". След това Нинова ще проведе поредица от срещи със структурите на партията.\r\n***\r\nПред кметството на ул. „Московска“ 33 и пред областната управа на ул. „Алабин“ ще се проведе протест на „Свободно паркиране за София“.\r\n***\r\nОт 11.30 часа на Националния хиподрум \"Банкя\" ще се открие първият Есенен панаир на коня.\r\n***\r\nВ 8.00 часа от параклис „Св. Трифон“ ще започне туристически поход до връх „Безово“. Инициативата е част от събитията на Община Асеновград по повод Световния ден на туризма. \r\n***\r\nОт 18.00 часа в Градска библиотека „Паисий Хилендарски“ ще се проведе Музикална вечер с таланти от Асеновград по случай Международния ден на музиката и поезията. Проявата е част от Есенните празници на изкуствата.\r\n***\r\nС водосвет след светата Литургия в храм „Св. Атанасий'' ще се открие новата учебна година за неделното училище и школите по изкуства.\r\n***\r\nОт 11.00 часа в двора на ЦПЛР - Общински детски комплекс, гр. Варна ще се състои откриването на учебно-творческата 2017/2018 година.\r\n*** \r\nОт 14.00 часа в МДТ „Константин Кисимов“ ще се проведе Пресконференция - XV Международен конкурс „Сребърна Янтра“. \r\n***\r\nОт 19.00 часа в МДТ „Константин Кисимов“ ще се проведе Галаконцерт на лауреатите на XV Международен конкурс „Сребърна Янтра“.\r\n***\r\nОт 11.00 часа в Държавен куклен театър „Дора Габе“ ще се проведе Куклен спектакъл „Косе Босе“.\r\n***\r\nНа Гребната база ще се проведе вторият ден от международното състезание с дронове.\r\n***\r\nОт 19.30 часа на главната сцена в кв. „Капана“, на ул. „Загреб“, ще се проведе концерт в памет на покойния вокалист на групата „Линкин парк“ – Честър Бенингтън. Събитието е част от програмата на „Капана фест“. \r\n***\r\nПараклисът „Покров на Пресвета Богородица“ в двора на Архиерейското наместничество в Смолян ще отбележи своя храмов празник.\r\n***\r\nОт 11.00 часа в салона на ДКТ - Сливен ще бъде представен спектакълът „Огнивото“.\r\n***\r\nОт 9.00 часа Българският патриарх Неофит ще бъде посрещнат в храм „Въведение Богородично“ и ще оглави Божествената Св. Литургия, част от тридневните чествания на 50-та годишнина от интронизацията на Старозагорския митрополит Панкратий.\r\n***\r\nОт 17.00 часа в кв. „Железник“ ще се проведе вародно веселие с участието на АНПТ „Зорница“ при НЧ “Климент Охридски - 1858“.", "date": "2017.10.01", "title": "Предстоящи събития в страната за 1 октомври (Агенция „Фокус“)"}
{"url": "http://www.focus-news.net/news/2017/10/01/2441541/nimh-dnes-nad-iztochnata-polovina-ot-stranata-shte-prevali-slab-dazhd-maksimalnite-temperaturi-shte-sa-mezhdu-15-i-20.html", "text": "Днес над източната половина от страната облачността ще остане предимно значителна и на отделни места, главно в югоизточните райони, ще превали слаб дъжд. Над западната половина на страната облачността ще се разкъсва и намалява, и ще има повече слънчеви часове. Ще продължи да духа слаб, в Дунавската равнина и Източна България - до умерен североизточен вятър. Максимални температури предимно между 15° и 20°. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ) при Българската академия на науките (БАН). Атмосферното налягане е по-високо от средното за октомври – няма да се променя съществено.  \r\nНад Черноморието ще е предимно облачно, на места, главно по южното крайбрежие ще има слаби валежи от дъжд. Ще продължи да духа умерен и временно силен вятър от север-североизток. Максимални температури на въздуха: 17-18°. Температурата на морската вода е около 20°. Вълнението на морето ще бъде 3-4 бала.  \r\nНад планините ще е предимно облачно, по билата мъгливо. На отделни места, главно в планините от Южна България, ще превали дъжд, над 2000 метра – слаб сняг. Ще духа до умерен вятър от североизток. Максималната температура на височина 1200 метра ще е около 9°, на 2000 метра - около 3°.", "date": "2017.10.01", "title": "НИМХ: Днес над източната половина от страната ще превали слаб дъжд, максималните температури ще са между 15° и 20°"}
{"url": "http://www.focus-news.net/news/2017/10/01/2441542/reuters-zhitelite-na-kataloniya-zapochnaha-da-se-sabirat-pred-mestata-za-glasuvane.html", "text": "Жителите на Каталония започнаха да се събират на опашки пред местата за гласуване на референдума за независимост на областта, който се провежда в неделя, предава агенция Reuters. Гласуването бе обявено за противоконституционно от Висшия касационен съд в Мадрид, но регионалните власти изразиха готовност за неговото провеждане, въпреки всички усилия на правителството да го предотврати. \r\nСпоред данни на очевидец, съобщил за агенцията, полицейски части също са започнали да се разгръщат из столицата на Каталония.\r\nПо-рано местните органи на реда арестуваха голяма част от официалните лица, участващи в организацията на референдума, конфискуваха ок. 10. хил. бюлетина, като бяха затворени и повечето от гласоподавателните секции. Превод и редакция: Цанко Цолов", "date": "2017.10.01", "title": "Reuters: Жителите на Каталония започнаха да се събират пред местата за гласуване"}
{"url": "http://www.focus-news.net/news/2017/10/01/2441543/predstoyashti-mezhdunarodni-sabitiya-za-1-oktomvri-agentsiya-fokus.html", "text": "В Каталония ще се проведе референдум за независимост, който бе забранен от испанските власти.\r\n*** В Австрия влиза в сила забраната на бурките и другите аксесоари за закриване на лицето.\r\n*** Британските консерватори провеждат годишната си конференция. \r\n*** Засилва се изолацията на Иракски Кюрдистан, след като регионът гласува на референдум за независимост.", "date": "2017.10.01", "title": "Предстоящи международни събития за 1 октомври (Агенция „Фокус“)."}
{"url": "http://www.focus-news.net/news/2017/10/01/2441544/vitseprezidentat-iliyana-yotova-shte-prisastva-na-tarzhestven-kontsert-po-povod-100-godini-profesionalna-opereta-v-balgariya.html", "text": "Вицепрезидентът Илияна Йотова ще присъства на тържествен концерт по повод 100 години професионална оперета в България на 1 октомври. Това съобщиха от прессекретариата на държавния глава. Юбилейното събитие е под патронажа на вицепрезидента на Република България.  От 17.00 часа в Националния музикален театър „Стефан Македонски“ Илияна Йотова ще поднесе приветствие на тържествения концерт по повод 100 години от създаването на професионална оперета в България.", "date": "2017.10.01", "title": "Вицепрезидентът Илияна Йотова ще присъства на тържествен концерт по повод 100 години професионална оперета в България"}
{"url": "http://www.focus-news.net/news/2017/10/01/2441545/liderat-na-bsp-korneliya-ninova-shte-poseti-doma-za-vazrastni-hora-gergana-vav-varna.html", "text": "Лидерът на БСП Корнелия Нинова е на посещение в област Варна, съобщиха от пресцентъра на БСП. Днес, в 10.00 часа, председателят на БСП ще посети дома за възрастни хора \"Гергана\" във Варна. След това Нинова ще проведе поредица от срещи със структурите на партията.", "date": "2017.10.01", "title": "Лидерът на БСП Корнелия Нинова ще посети дома за възрастни хора \"Гергана\" във Варна"}
{"url": "http://www.focus-news.net/news/2017/10/01/2441546/gd-granichna-politsiya-kolona-ot-tovarni-avtomobili-s-dalzhina-ot-4-km-se-e-obrazuvala-na-gkpp-kapitan-andreevo-na-izhod-ot-stranata.html", "text": "Колона от товарни автомобили с дължина от 4 км се е образувала на ГКПП \"Капитан Андреево\" на изход от страната. Това сочат данни към 6.00 часа, публикувани на сайта на ГД \"Гранична полиция\". На ГКПП \"Лесово\" има образувана 1 км колона от изчакващи товарни автомобили на изход. На българо-румънската граница на ГКПП \"Дунав мост 2\" се е образувала колона от товарни автомобили с дължина 1.5 км на изход. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.\r\nФериботът Оряхово - Бекет работи само през деня, поради ниското ниво на река Дунав.", "date": "2017.10.01", "title": "ГД \"Гранична полиция\": Колона от товарни автомобили с дължина от 4 км се е образувала на ГКПП \"Капитан Андреево\" на изход от страната"}
{"url": "http://www.focus-news.net/news/2017/10/01/2441547/reuters-spored-hizbula-kyurdskiya-referendum-e-parvata-krachka-kam-razdelyaneto-na-blizkiya-iztok.html", "text": "Според шиитската групировка \"Хизбула\", кюрдският референдум за независимост, който се проведе в понеделник, е първата крачка към разделянето на Близкия изток, предава агенция Reuters. Лидерът Хасан Насралла заяви, че вота трябва да бъде отхвърлен, тъй като ще доведе до „вътрешни войни“. \r\nПо неговите думи „ще бъде отворена вратата за разделяне, разделянето означава началото на вътрешните войни в региона, които ще свършват Бог знае кога“.  Превод и редакция: Цанко Цолов", "date": "2017.10.01", "title": "Reuters: Според \"Хизбула\" кюрдския референдум е първата крачка към разделянето на Близкия изток"}
{"url": "http://www.focus-news.net/news/2017/10/01/2441548/balgarskata-pravoslavna-tsarkva-chestva-praznika-pokrov-na-presveta-bogoroditsa.html", "text": "Всяка година на 1 октомври Православната църква чества големия християнски празник Покров на Пресвета Богородица, предаде репортер на Агенция \"Фокус\". По този повод днес архиерейска св. Литургия в столичния храм „Покров Богородичен“, с благословението на Негово Светейшество Българския патриарх и Софийски митрополит Неофит, ще бъде оглавена от Негово Преосвещенство Мелнишки епископ Герасим - главен секретар на Св. Синод на БПЦ. Началото ще бъде в 9.00 часа.\r\nНикола ПЕТКОВ", "date": "2017.10.01", "title": "Българската православна църква чества празника Покров на Пресвета Богородица"}
{"url": "http://www.focus-news.net/news/2017/10/01/2441549/stara-zagora-patriarh-neofit-shte-bade-posreshtnat-v-hram-vavedenie-bogorodichno.html", "text": "От 9.00 часа в храм „Въведение Богородично“ в Стара Загора ще бъде посрещнат Светейшия Патриарх Неофит, който ще оглави Божествената Св. литургия. Това съобщиха от пресцентъра на Община Стара Загора. Събитието е част от тридневните официални чествания на 50-та годишнината от интронизацията на Старозагорския митрополит Панкратий, които се провеждат в града.", "date": "2017.10.01", "title": "Стара Загора: Патриарх Неофит ще бъде посрещнат в храм „Въведение Богородично“"}
{"url": "http://www.focus-news.net/news/2017/10/01/2441550/ot-dnes-sinya-i-zelena-zona-za-plateno-parkirane-v-stolitsata-rabotyat-s-udalzheno-rabotno-vreme.html", "text": "От днес „синя“ и „зелена“ зона за платено паркиране в столицата работят с удължено работно време. Това съобщиха от пресцентъра на Центъра за градска мобилност. Зоните за платено паркиране в София ще работят от 8.30 часа до 19.30 часа в делнични дни. В съботните дни „синя“ зона ще работи до 18.00 часа, а не както досега - до 14.00 часа. От днес влиза в сила разширението на „зелена зона“ в районите „Средец“ и „Лозенец“. Маркировката е поставена, а екипите на ЦГМ ще проверят всяка улица за поставени знаци и ще подменят стикерите за работното време на зоните за платено паркиране. Ще работят и три пункта за издаване на винетни стикери - на метростанциите Европейски съюз и НДК и на ул. „Будапеща“ 17, от 7.00 до 17.00 часа.\r\nРъководството на ЦГМ ще бъде на терен и ще контролира работата по промените в зоните.", "date": "2017.10.01", "title": "От днес „синя“ и „зелена“ зона за платено паркиране в столицата работят с удължено работно време"}
{"url": "http://www.focus-news.net/news/2017/10/01/2441551/sofiya-vavezhda-se-vremenna-organizatsiya-na-dvizhenieto-vav-vrazka-s-remont-na-relsov-pat-po-bul-tsar-boris-iii.html", "text": "Въвежда се временна организация на движението във връзка с ремонт на релсов път по бул. „Цар Борис III“, съобщиха от пресцентъра на Столична община. Днес, за времето от 8.00 часа до 16.00 часа, ще се извърши ремонт на релсовия път по бул. „Цар Борис III“, в участъка от трамвайното обръщателно колело „Бъкстон“ до спирка „Ул. Райска градина“, по маршрута на трамвайни линии 4, 5 и 11. Трамваите от линия 4 ще се движат от кв. „Орландовци“ до трамвайното обръщателно колело „Бр. Бъкстон“. Трамваите от линия 5 ще се движат от Съдебна палата до трамвайно обръщателно колело „Бр. Бъкстон. Трамваите от линия 11 ще се движат от кв. „Илиянци“ до трамвайното колело „Овча купел“. След 16.00 часа движението на трамваите ще се възстанови  по постоянните им маршрут.\r\nРазкрива се временна автобусна линия 5ТМ с маршрут от кв. „Княжево“, при начална и крайна спирки на автобуси 58 и 59, бул. „Цар Борис III“, надясно по ул. „Софийски герой“, наляво по ул. „Найден Геров“, наляво по бул. „Акад. Иван Евстатиев Гешов“, наляво по бул. „Цар Борис III“ и по маршрута двупосочно. \r\nАвтобусът ще спира на съществуващите автобусни спирки „Кв. Княжево“, „Бул. Цар Борис III“, „Кв. Павлово“, „Кв. Овча купел“, „Ж.к. Красно село“, „Ул. Феликс Каниц“. Ще бъдат разкрити допълнителни спирки  на ул. „Райска градина“, ул. „Планинец“, ж.к. „Бъкстон“ и бул. „Никола Петков“ в посока кв. „Княжево“.", "date": "2017.10.01", "title": "София: Въвежда се временна организация на движението във връзка с ремонт на релсов път по бул. „Цар Борис III“"}
{"url": "http://www.focus-news.net/news/2017/10/01/2441552/the-new-york-times-grazhdani-na-kataloniya-sa-prekarali-noshtta-pred-sektsiite-za-glasuvane.html", "text": "Граждани на Каталония са прекарали нощта на събота срещу неделя в палатки пред секциите за гласуване в областта, пише The New York Times. Хората се опитват да държат гласоподавателните сгради на неделния референдум отворени, след като в събота стана ясно, че в акция на полицията повечето места, където са били разположение урни, са запечатани. \r\nРано сутринта в неделя атмосферата в Каталония е празнична, пише още изданието. Чуват се песни в подкрепа на вота, играят се игри, организирани са танци. \r\nПо-рано стана ясно, че много хора от региона са излезли рано сутринта, редейки се пред секциите за гласуване, готови да упражнят правата си на обявения за противоконституционен от Мадрид референдум за независимост на Каталония. Превод и редакция: Цанко Цолов", "date": "2017.10.01", "title": "The New York Times: Граждани на Каталония са прекарали нощта пред секциите за гласуване"}
{"url": "http://www.focus-news.net/news/2017/10/01/2441553/stara-zagora-vavezhda-se-vremenna-organizatsiya-na-dvizhenieto-za-provezhdane-na-avtomobilno-sastezanie.html", "text": "Въвежда се временна организация на движението за провеждане на автомобилно състезание, съобщиха от пресцентъра на Община Стара Загора. Организацията на движение се въвежда с оглед осигуряване на безопасност на движението и предприемане на необходимите мерки за спазване на реда за организиране на „Писта Стара Загора 2017”, кръг от Републиканския шампионат на Българската федерация по автомобилен спорт. За времето от 08.00 до 14.00 часа, се спира движението на личен, договориран и обществен градски транспорт, както и на МПС, извършващи транспорт за собствена сметка по улиците, през които минава трасето на автомобилното състезание, както следва:\r\nДвижението ще бъде спряно по бул. „Никола Петков”, в участъка от бул. „Никола Петков” №20 (Съюз на българските автомобилисти – клон Стара Загора) до разклона за кв. „Зора“, без да се ограничава движението в кръстовището на бул. „Никола Петков” и СБА.\r\nДвижението на личен, обществен, договориран транспорт и на МПС-та извършващи транспорт за собствена сметка, ще се осъществява по обходен маршрут, както следва:\r\n- За движещите се по път II-66 посока от изток на запад, на кръстовището за с. Хрищени се отбива движението за София, Казанлък и Хасково. Минава се през с. Хрищени. Маршрутът минава през кв. „Голеш“. На кръстовището на пътя за с. Хрищени и път I-5, движението към Хасково е затворено. Всички коли минават през гр. Стара Загора – надлез „Наталия“ – бул. „Славянски“ – бул. „Св. Патриарх Евтимий“;\r\n- Движещите се посока Бургас, минават през с. Хрищени към път II-66;\r\n- Движението от път I-5 към Стара Загора и Бургас се отбива на надлеза за Раднево, през Стара Загора и с. Хрищени;\r\n- Товарните МПС над 3,5 тона, движещи се от Русе и Бургас към Свиленград се отбиват през Нова Загора на надлеза на път I-6 и II-55 на юг от гр. Гурково;\r\n- Товарните МПС над 3,5 тона, движещи се от Свиленград към Русе и Бургас се насочват по автомагистрала „Тракия“;\r\n- Обществения транспорт, обслужващ кв. „Зора“, ще се движи по обходен маршрут, както следва: ул. „Родопи“ – с. Хрищени - път II-66 – вход магазин „Метро“ (изток) и обратно;\r\n- Маршрутът на автобусна линия №13 ще се изпълнява до СБА;\r\n- Пътуващите с градски транспорт от кв. „Зора“, ще бъдат обслужвани от автобусни линии №9, 91, 92, 93, 94, 95, 96, 22, 24.\r\nДвижението на обществения градски транспорт ще се нормализира незабавно след приключване на мероприятието, по преценка на служителите, пряко ангажирани с охраната на събитието.\r\nОбщина Стара Загора се извинява за причиненото неудобство и призовава за стриктно спазване на вертикалната пътна сигнализация.", "date": "2017.10.01", "title": "Стара Загора: Въвежда се временна организация на движението за провеждане на автомобилно състезание"}
{"url": "http://www.focus-news.net/news/2017/10/01/2441554/tsenata-na-prirodniya-gaza-pada-s-sas-729-ot-dnes.html", "text": "От днес цената на природния газа пада с със 7.29%. За четвъртото тримесечие на годината той ще струва 343.22 лв. на 1000 куб. м или с 26.99 лв. по-малко. Намалението обаче няма да се отрази върху цената на парното, тъй като от 1 октомври влиза в сила нов тарифен модел за пренос на синьо гориво по газопреносната мрежа. Заради него поевтиняването на газа  за топлофикациите ще бъде в рамките на 3-4%, а за промяна в цените на топлофикационните услуги е необходимо тя да е повече от 5%.", "date": "2017.10.01", "title": "Цената на природния газа пада с със 7.29% от днес"}
{"url": "http://www.focus-news.net/news/2017/10/01/2441555/denyat-1-oktomvri-v-balgarskata-istoriya.html", "text": "Православната църква отбелязва празника Покров на пресвета Богородица. Софийският университет навършва годишнина от създаването си на 1 октомври 1888 г. Първоначално се основава Висш педагогически курс с 43 курсисти към Първа Софийска мъжка гимназия начело с Александър Теодоров-Балан. Според закона от 18 декември същата година той се нарича Висше училище с единствено Историко-филологическо отделение. На 1 октомври 1889 г. се открива Физико-математически отдел, а на 1 октомври 1892 г. – Юридически отдел. На тази дата през 1890 г. Светият синод окончателно се установява в София. На 15 октомври митрополитите присъстват на откриването на парламентарната сесия и на 27 октомври са приети на аудиенция от княз Фердинанд.\r\nПрез 1915 година България обявява война на Сърбия и влиза в Първата световна война. Навършват се 50 години от откриването на завод \"Електроника\" в София. През 1961 г. започва производство на електронно измервателна техника. До 1972 г. “ Електроника” е един от първите и най-големи производители на електронни калкулатори в Европа - ЕЛКА 6521. На 1 октомври е роден един от създателите на българското кино режисьорът Захари Жандов (1911). На тази дата умира един от дейците на национално-освободителното движение Иваница Данчев, участник в Старозагорското и Априлското въстание. \r\n2010 г.\r\nНа поета Петър Караангов в Харманли е връчена Националната литературна награда \"Изворът на белоногата\".\r\n2006 г.\r\nСтанка Златева става световен шампион по борба в категория 72 килограма в Гуанджоу. Това я прави първата българка световен шампион в този спорт.\r\n2005 г.\r\nНадежда Михайлова (Надежда Нейнски) слиза от председателското място на Съюза на демократичните сили. Постът й се заема от Петър Стоянов.\r\n2004 г.\r\nОткрива се Тараклийският държавен университет. Той допринася до голяма степен за оформянето на Тараклия като културен и образователен център на българите в Молдова.\r\n2002 г.\r\nОснован е Ансамбъл „Българе“ – български частен фолклорен ансамбъл, създаден от брата и сестрата Христо и Елена Димитрови.\r\n2002 г. \r\nДимитър Цонев е назначен за говорител на кабинета на Симеон Сакскобургготски, а след три години става пиар на \"БТК Груп\". След това се връща отново в БНТ и става заместник програмен директор.\r\n2002 г. \r\nСпира експлоатацията за пътнически превози на линията „Калотина - Станянци”.\r\n2001 г.\r\nПрезидентът на Република България присъжда орден „Стара планина“ първа степен проф. Збигнев Бжежински, американски учен и политик, съветник и член на настоятелството на центъра за стратегически и международни проучвания в САЩ.\r\n2000 г.\r\nЗакриват се 27-те летни олимпийски игри в Сидни Австралия, където в общото класиране по медали България се нарежда на 16-то място с 13 медала (5-златни, 6-сребърни и 2-бронзови).\r\n1982 г.\r\nВ периода 28 септември – 1 октомври се провежда учение на Обединените въоръжени сили на страните от Варшавския договор \"Щит-82\" на българска територия и в акваторията на Черно море.\r\nВаршавският договор за сътрудничество и взаимна помощ е сключен между Албания, България, ГДР, Полша, Румъния, СССР, Унгария и Чехословакия. Подписан е на Варшавското съвещание (14 май 1955 г.). Договорът е военнополитически отбранителен съюз на европейските социалистически страни, сключен за срок от 20 години, с автоматическо продължаване за следващите 10 години за държавите, които не денонсират договора една година преди изтичане на срока. Влиза в сила на 5 юни 1955 г. след предаване на ратификационните грамоти за съхранение от полското правителство. След 1962 г. Албания не участва в работата на органите на договора и през 1968 г. се обявява за неговата денонсация. Варшавският договор е прекратен на 1 юли 1991 г.\r\n1980 г.\r\nВ София се провежда Четвъртият конгрес на Съюза на българските писатели.\r\n1969 г.\r\nБългарската академия на науките чества своята 100-годишнина. Българската академия на науките е създадена през 1911 г. на основата на съществувалото дотогава Българско книжовно дружество (БКД) (основано през 1869 г. в Браила). Според приетия също през 1911 г. устав са обособени три клона на Българска академия на науките: историко-филологически, философско-обществени и природо-математически. Печатният орган на Българска академия на науките е \"Списание на Българска академия на науките\". Излиза от 1911 г. до 1945 г., а също и през 1950 г., 1951 г. и от 1957 г. Други издания са: \"Летопис на Българска академия на науките\", \"Сборник на Българска академия на науките\" и др. През 1947 г. се приема нов устав на Българска академия на науките. Съгласно новата политическа система в страната са усвоени и нови функции. До 1946 г. Академията е оглавявана от: Ив. Евстратиев Гешов (1898–1924 г.), Л. Милетич (1924–1937 г.), Б. Филов (1937–1944 г.) и Д. Михалчев (1944–1947 г.).\r\n1960 г.\r\nОткрит е завод \"Електроника\" в София.\r\n1949 г.\r\nБългария, както и останалите страни от Източния блок, е принудена от Москва да анулира договора си с Югославия и да започне широка кампания срещу нея. Българското Министерство на външните работи уведомява югославското правителство, че НРБ не може повече да се смята обвързана с договора за приятелство, сътрудничество и взаимна помощ между двете страни, тъй като Югославия грубо го е нарушила и се е поставила в \"услуга на империалистите\", като \"конспирира\" срещу България и се стреми да установи хегемония на Балканите. В отговор на 13 октомври югославската страна отправя нота, която хвърля вината за влошените отношения между двете страни изцяло върху България.\r\n1947 г.\r\nПравителството на САЩ съобщава, че признава българското правителство и възстановява дипломатическите отношения с България.\r\nДипломатическите отношения между България и САЩ са установени през 1903 г. Те са прекъсвани два пъти - в периодите 1941-1947 г. и 1950-1959 г.\r\n1944 г.\r\nПровежда се национална конференция на политически кръг \"Звено\". На конференцията политическият кръг се преобразува в партия под името Народен съюз \"Звено\". За председател на ЦК е избран Кимон Георгиев.\r\nПолитическият кръг \"Звено\" е обществено-политическа организация, създадена през април 1927 г. Членовете на “Звено” си поставят задачата да възпрепятстват групирането на българските политически сили в два лагера и на преден план да излязат обществено-икономическите и културните въпроси на страната. Членският му състав включва представители от всички политически партии и професионални организации, без комунистите. Нейните членове запазват своята партийна принадлежност. Политическият кръг \"Звено\" отрича традиционната парламентарна демокрация, почиваща на принципите на Търновската конституция и възхвалява силната надпартийна авторитарна власт.\r\n1927 г.\r\nЗа първи път сръбски епископ (Ириней Новосадски) служи в българска църква – \"Св. Александър Невски\" в София.\r\nХрам-паметникът Св. Александър Невски е построен в памет на Цар Александър II и освобождението от турско робство. Инициативата за изграждането му е поета от Петко Каравелов. Строежът на храма започва през 1904 г. и завършва през 1914 г. Поради редица причини освещаването му става на 12 септември 1924 г.\r\n“Св. Александър Невски” е построен върху площ от 2600 квадратни метра, дължина от 70 м. и широчина от 55 м. височината на главния купол е 42 м., а на камбанарията заедно с кръста 52 м.\r\n1915 г.\r\nБългария обявява война на Сърбия и се включва в Първата световна война.\r\nБългарското командване има предварително разработен план за война със Сърбия. С присъединяването на България към Централните сили планът е съгласуван с този на съюзниците. Първа армия (180 000 души и 360 оръдия) с командващ ген. Климент Бояджиев в състава на група армии „Макензен\" получава задача да настъпи в направлението Белоградчик - Ниш и съвместно с 3-а австроунгарска и 11-а германска армия да разгроми основните сръбски сили. Втора армия (136 000 души и 260 оръдия) с командващ ген. Георги Тодоров трябва да настъпи в Македония и да прекъсне комуникациите на сръбската армия със съглашенските войски в Гърция. Трета армия (93 000 души и 190 оръдия) с командващ ген. Стефан Тошев прикрива границата с Румъния. 2-ра и 10-а пехотна дивизия заемат за отбрана българо-гръцката граница. Срещу българската армия Сърбия развръща Тимошката и Втора армия, Власинския и Македонския отряд - 164 хиляди души и 300 оръдия, със задача да отразят настъплението на българските войски.\r\n1899 г.\r\nСъставя се правителство на Либералната партия начело с Тодор Иванчов.\r\nТодор Иванчов е политически и държавен деец. Роден е в Търново (днес Велико Търново) през 1858 г. Завършва Робърт колеж в Цариград, след което учи в Монпелие, Франция. След завръщането си в България е назначен за директор на Статистическото бюро. Иванчов е един от лидерите на Либералната партия (радослависти). От 1886 г. участва в управлението на държавата. Заема постовете министър на народното просвещение (август 1886 г. – юни 1887 г.; януари–октомври 1899 г.), министър-председател (1 октомври 1899 г. – 9 януари 1901 г.) и едновременно министър на външните работи (до 27 ноември 1900 г.), министър на финансите (27 ноември 1900 г. – 9 януари 1901 г.). Правителството на Иванчов връща отново натуралния десятък върху зърнените култури, което предизвиква бунтове сред населението. Бунтовете са потушени с военна сила и довеждат до свалянето на правителството. На 4 юни 1903 г. Тодор Иванчов и министрите му са съдени от Държавен съд за нарушаване на конституцията. Той е осъден на 8 месеца затвор, но по-късно е освободен. Умира през 1905 г.\r\n1890 г.\r\nСветият синод окончателно се установява в София.\r\n1888 г.\r\nПрез 1888 г. се създава Софийският университет. Първоначално се основава Висш педагогически курс с 43 курсисти към Първа Софийска мъжка гимназия начело с Александър Теодоров-Балан. Според закона от 18 декември същата година той се нарича Висше училище с единствено Историко-филологическо отделение. На 1 октомври 1889 г. се открива Физико-математически отдел, а на 1 октомври 1892 г. – Юридически отдел. От 1901 г. Висшето училище започва да приема за студенти и девойки. През 1904 г. придобива университетски статут и се преименува на Български университет \"Братя Евлоги и Христо Георгиеви от Карлово\" в знак на благодарност за дарената от Евлоги Георгиев крупна сума за построяване на висше училище в България. Заради протестната акция на студентите срещу княз Фердинанд I при откриването на сградата на Народния театър (януари 1907 г.) университетът е закрит за половин година. През следващите години се увеличават специалностите, като се откриват нови факултети: Агрономически (1921 г.), Медицински (1918 г.), Ветеринарен (1921 г.) и Богословски (1921 г.). След държавния преврат на 19 май 1934 г. се ограничава силно университетската автономия, закрити са и са слети редица катедри. Нови промени в статута, организацията на обучението и т. н. в университета настъпват в края на 40-те и началото на 50-те години на ХХ в.\r\n1870 г.\r\nВ Цариград се издава първият брой на сп. \"Читалище\". Списанието е с научно-популярен и образователен характер. Негови редактори са Марко Балабанов, Лазар Йовчев, Петко Р. Славейков, Стефан Бобчев и др.На тази дата са родени:\r\n1911 г.\r\nРоден е Захари Костов Жандов – български режисьор, един от създателите на българското кино. Творческата му дейност започва през 40-те год. като фотограф художник и режисьор (заснема погребението на цар Борис III през 1943 г.). Снима няколко значими документални филма: \"Един ден в София\" (1946 г.), \"Хора сред облаците\" (1947 г.) и др. В игралното кино дебютира с филма \"Тревога\" (1951 г.), станал една от знаковите творби на киното на 50-те години. След него поставя \"Септемврийци\" (1954 г.). Значително постижение е филмът му \"Земя\" (1957 г.) по повестта на Е. Пелин. Други творби: \"Отвъд хоризонта\" (1960 г.), \"Шибил\" (1968 г.), \"Птици долитат\" (1971 г.), \"Боянският майстор\" (1981 г.). Умира на 1 февруари 1998 г. в София.\r\n1888 г.\r\nРоден е Димо Петров Сяров – български белетрист. Завършва икономически науки в Цюрих с докторат по политическа икономия (1912 г.). Участва в Първата световна война и е тежко ранен, загубва слуха си. Занимава се със стопанска дейност. Започва литературната си дейност с романите “Песента на Пана” (1914 г.) и “Вълшебното царство” (1920 г.), които нямат успех. Известност му донася пиесата “Камбаните на св. Климент” (1929 г.), която разкрива моменти от родолюбивата дейност на Гр. Пърличев. Автор е на следните романизирани биографии: “Световният шампион Никола Петров” (1951 г.), “Трапецът на смъртта” (1959 г., за Л. Добрич), на разкази, очерци, пътеписи и др., на сборниците “Юнгфрау” (1938 г.), “Очите на България” (1942 г.), “За тебе, Бяло море!” (1942 г.), “Страшната сила” (1956 г.), “Виденията на скитника” (1963 г.) и др. Умира на 4 август 1965 г. в София.На тази дата умират:\r\n1912 г.\r\nУмира Иваница Данчев – деец на национално-освободителното движение в България. През 60-те години на ХIХ в. емигрира в Румъния. Осъществява контакти с българската емиграция в Галац, Браила и Букурещ. Участва в подготовката на Старозагорското въстание (1875 г.). Включва се в подготовката на Априлското въстание (1876 г.), като доставя оръжие за Врачанския революционен окръг. Участва в Ботевата чета. След нейния разгром е заловен и заточен в крепостта Акя в Мала Азия. Освободен е по обща амнистия през 1878 г.За изготвянето на историческата справка на Агенция “Фокус” са използвани следните източници:", "date": "2017.10.01", "title": "Денят 1 октомври в българската история"}
{"url": "http://www.focus-news.net/news/2017/10/01/2441556/smolyan-paraklisat-pokrov-na-presveta-bogoroditsa-otbelyazva-hramov-praznik.html", "text": "Параклисът „Покров на Пресвета Богородица“ в двора на Архиерейското наместничество в Смолян ще отбележи своя храмов празник, съобщиха от Архиерейското наместничество в Смолян при храм „Покров на Пресвета Богородица“. От 8.00 часа ще започне празничната утреня, а в 9.00 часа – светата божествена Литургия, оглавена от архимандрит Висарион, архиерейски наместник на Смолянска духовна околия. Ще вземат участие и други свещеници от града. Ще бъде отслужен водосвет за здраве и благоденствие, а след него ще има благословена трапеза. Параклисът бе открит и осветен на Илинден през 2010 г. от Пловдивския митрополит Николай. Същата година на 1 октомври бе отбелязан първият му храмов празник. Сега ще празнува за осми пореден път. Този храм е един от много посещаваните в града. Обслужва се от иконом Запрян Шиков, секретар на Архиерейското наместничество. В сряда на специалната за Св. Богородица литургия той измолва Владичицата да ни помага и закриля. От Архийерейското наместничество канят смолянчани и гостите на града на храмовия празник „Покров Богородичен“.", "date": "2017.10.01", "title": "Смолян: Параклисът „Покров на Пресвета Богородица“ отбелязва храмов празник"}
{"url": "http://www.focus-news.net/news/2017/10/01/2441557/tass-severna-koreya-zaplashi-da-prevarne-sasht-v-more-ot-ogan-ako-vashington-izprati-svoi-samoletonosachi-na-poluostrova.html", "text": "Северна Корея заплаши да превърне територията на САЩ в „море от огън“, ако от Вашингтон не променят политиката си спрямо Пхенян и изпратят самолетоносачи на полуострова, предава ТАСС. Това е казано в съобщение на севернокорейското правителство в неделя. \r\n„Още веднъж предупреждаваме, че нашите сили за в пълна бойна готовност. Използването на санкции и бомбардировачи са самоубийствени действия, които ще доведат до ядрена катастрофа, способна да превърне САЩ в море от огън“, се казва в изявлението. Превод и редакция: Цанко Цолов", "date": "2017.10.01", "title": "ТАСС: Северна Корея заплаши да превърне САЩ в „море от огън“ ако Вашингтон изпрати свои самолетоносачи на полуострова"}
{"url": "http://www.focus-news.net/news/2017/10/01/2441558/parva-sagbal-sveta-sofiya-organizira-kampaniya-za-reproduktivno-zdrave.html", "text": "Екипът на Първа САГБАЛ „Света София” организира кампанията „Въпрос на разговор и преглед“ в периода от днес до 1 декември 2017 г., съобщиха от пресцентъра на Първа САГБАЛ „Света София”. Инициативата е насочена към репродуктивното здраве на българите и е предназначена за студенти, докторанти и други учащи млади жени и мъже. Кампанията се реализира с подкрепата на Столична община, Фондация „Искам бебе” и „Зачатие”.  \r\nЦелите на инициативата са да се предостави достъп до безплатни прегледи с цел подобряване на репродуктивните възможности на младите хора в България, да се информира младото поколение за репродуктивното и сексуалното здраве и как това се отразява на репродуктивното им бъдеще, както и да се поощри раждането на първо дете преди 30-годишна възраст. \r\nЕкипът на лечебното заведение ще осъществи и програмата за диагностика и лечение на двойки с репродуктивни проблеми „40+”. От нея могат да се възползват пациентки над 40-годишна възраст и по-млади жени с преждевременно намален яйчников резерв.\r\nБезплатните прегледи на дамите ще включват попълване на въпросник, разговор със специалист по репродуктивна медицина, ембриолог, андролог, гинекологичен преглед, както и ултразвуков преглед. За мъжете са предвидени безплатна спермограма, попълване на въпросник, разговор със специалист и анализ на спермограма. При необходимост в прегледите ще бъдат включени и други специалисти – мамолог, сертифициран психотерапевт и др. \r\nПри констатиране на здравословен проблем, пациентите ще бъдат насочвани за диагностично уточняване и лечение. Двойки с репродуктивни проблеми, които имат желание да имат дете, ще бъдат подпомогнати финансово чрез предоставяне на преференциални цени за инвитро процедури, като изискването ще е поне единият от двамата да е учащ. . Те ще се извършват от 10.00 до 13.00 часа всеки работен ден. Необходимо е предварително записване на телефон: 0876 35 91 90;  02/ 447 02 63;  0878 20 52 53.", "date": "2017.10.01", "title": "Първа САГБАЛ „Света София” организира кампания за репродуктивно здраве"}
{"url": "http://www.focus-news.net/news/2017/10/01/2441559/denyat-1-oktomvri-v-svetovnata-istoriya.html", "text": "1 октомври е Световен ден на вегетарианството, учреден през 1977 г. с решение на световния конгрес на вегетарианците във Великобритания по инициатива на Северноамериканската организация на вегетарианците.\r\nНа 1 октомври 1856 г. в Париж започва отпечатването на романа на Гюстав Флобер – “Мадам Бовари”. Американският индустриалец Хенри Форд представя автомобила си “Модел Т” на пазара. Цената на автомобила е 825 долара (1908 г.). На 1 октомври 1946 г. завършва Военният трибунал в Нюрнберг, издал 12 смъртни присъди, между които на Гьоринг и Рибентроп.\r\nВ Университета на Мисисипи избухват студентски безредици по повод приемането на първия чернокож студент. Двама загиват и 75 души са ранени по време на бунтовете (1962). Хелмут Кол става канцлер на Германия през 1982 година, а през 1989 година хиляди източногерманци са посрещнати триумфално, след като комунистическото правителство се съгласява да ги пусне да емигрират в Западна Германия. На тази дата са родени: английският крал Хенри ІІІ (1207 г.), френският композитор и музикален критик Пол Дюка (1865 г.). На 1 октомври умира германският писател Романо Гуардини.\r\n2014 г.\r\nВ Далас, САЩ е регистриран първия случай на Ебола.\r\n2013 г.\r\nАдминистрацията на САЩ спира работа за първи път от около 17 години. Около 800 000 души в правителствените служби са принудени да излязат в неплатен принудителен отпуск поради липса на финансиране.\r\n2013 г. \r\nАминату Туре става 12-ият министър-председател на Сенегал.\r\n2012 г.\r\nВ Япония се сформира ново правителство, предвождано от Йошихико Нода – председател на Демократическата партия на Япония.\r\n2012 г. \r\nЕнрике Нето окончателно е признат за победител на президентските избори в Мексико.\r\n2011 г.\r\nПолицията на Ню Йорк арестува над 700 демонстранти, включили се в мирния протест „Окупирай Уол Стрийт“, след като блокират за няколко часа Бруклинския мост. \r\n2011 г.\r\nСлед втвърдяване позициите на Гърция и Република Македония посредникът на ООН Матю Нимиц се отказва от подновяване на инициативата относно името „Македония“. Гръцкият външен министър Ставрос Ламбринидис заявява, че решението на този проблем е свързано с пренаписването на историята, както и прекрояването на границите между двете спорещи държави.\r\n2011 г. \r\nЛибийският Национален преходен съвет удължава със седмица ултиматума към привържениците на Кадафи в Сирт. Кадафи, чието местонахождение е неизвестно заявява, че има разногласия между бунтовниците и НАТО. Военното командване на либийския Преходен национален съвет подготвя ударна група от 150 танка Т-55, съветско производство, за настъпление към Сирт.\r\nСпоред вестник „Либерасион“ либийските бунтовниците са обещали на Саркози да дадат на Франция над 1/3 от петролните полета на Либия. Петролните резерви на Либия са за над 44,27 млрд. долара. Франция обявява, че размразява 1,5 млрд. от общо 7,6 млрд. евро на Кадафи във френски банки които ще предаде на новото либийско ръководство.\r\n2008 г.\r\nЗвукозаписната компания BMG (Bertelsmann Music Group) – част от Bertelsmann е закупена от Sony. С тази BMG са записвали изпълнители като: Аврил Лавин, Джъстин Тимбърлейк, Но Даут, Кели Кларксън, Кристина Агилера, Модърн Токинг, Си Си Кеч и други.\r\n2007 г.\r\nИгор Радойчич става седмият президент на Република Сръбска.\r\nИгор Радойчич е роден на 13 септември 1966 г. Управлява държавата от 1 октомври 2007 до 9 декември 2007 г. \r\n2005 г.\r\nТри бомби избухват и в два туристически района на индонезийския остров Бали, които убиват 26 души. Сред убитите има и чуждестранни туристи.\r\n2004 г.\r\nОткрива се Тараклийският държавен университет. Той допринася до голяма степен за оформянето на Тараклия като културен и образователен център на българите в Молдова.\r\n2001 г.\r\nВърховният съд на САЩ налага временна забрана на бившия президент на САЩ Бил Клинтън да се занимава с юридическа дейност.\r\nБил Клинтън (Уилям Джеферсън) е американски политик, президент на САЩ (1993-2001 г.) от Демократическата партия (вторият след Р. Никсън, срещу когото е приложен импийчмънт). Участва в президентска кампания на Джордж Макгавъм (1972 г.). Преподава в университета в Арканзас (1973-1976 г.). Избран е за главен прокурор на същия щат. През 1993 г. печели президентските избори, побеждавайки Дж. Буш, с програма за намаляване на бюджетния дефицит в САЩ и с договор за свободна търговия със Северна Америка. Води центристка политика; задълбочава политическа отношения с Русия и Китай. Посредничи за подписване на мирното споразумение за Босна в Дейтън, щат Охайо (1995 г.); подкрепя военната намеса на НАТО в Косово, за да бъде спрян геноцидът на Милошевич над косовските албанци (1999 г.); посещава България през 1999 г.\r\n2001 г. \r\nПакистанска терористична групировка, атакува законодателната власт в индийки-управляваната част на областта Кашмир, убивайки 38 души.\r\n1995 г.\r\nСъдът в Ню Йорк признава за виновен, обвиненият в терористични действия, египетски шейх Омар Абдел Рахман.\r\n1992 г.\r\nВ Литва е въведена нова парична единица – лит.\r\n1991 г.\r\nИзвършена е бомбардировка над Дубровник, което поставя началото на Гражданската война в Югославия.\r\n1989 г.\r\nХиляди източногерманци са посрещнати триумфално, след като комунистическото правителство се съгласява да ги пусне да емигрират в Западна Германия.\r\n1986 г.\r\nВ Алтанта президентската библиотека и музеят са наречени на името на бившия президент Джими Картър.\r\n1982 г.\r\nХелмут Кол става канцлер на Германия. \r\nХелмут Йозеф Михаел Кол (на немски Helmut Josef Michael Kohl) е немски политик от Християндемократическия съюз. Той е канцлер на Германия от 1 октомври 1982 до 27 октомври 1998 (до 1990 само на Западна Германия).\r\nВ периода 28 септември – 1 октомври се провежда учение на Обединените въоръжени сили на страните от Варшавския договор \"Щит-82\" на българска територия и в акваторията на Черно море.\r\nВаршавският договор за сътрудничество и взаимна помощ е сключен между Албания, България, ГДР, Полша, Румъния, СССР, Унгария и Чехословакия. Подписан е на Варшавското съвещание (14 май 1955 г.). Договорът е военнополитически отбранителен съюз на европейските социалистически страни, сключен за срок от 20 години, с автоматическо продължаване за следващите 10 години за държавите, които не денонсират договора една година преди изтичане на срока. Влиза в сила на 5 юни 1955 г. след предаване на ратификационните грамоти за съхранение от полското правителство. След 1962 г. Албания не участва в работата на органите на договора и през 1968 г. се обявява за неговата денонсация. Варшавският договор е прекратен на 1 юли 1991 г.\r\n1981 г.\r\nВ периода 22 септември – 1 октомври по решение на ЮНЕСКО в Париж се провеждат Дни на България.\r\nОрганизацията на Обединените нации за образование, наука и култура /ЮНЕСКО/ е създадена през месец ноември 1945 г. в Лондон като една от четирите “големи” специализирани организации на ООН. Уставът й влиза в сила през 1946 г. България е член на ЮНЕСКО от 17 май 1956 г.\r\n1971 г.\r\nВ град Орландо, в щата Флорида, e открит Дисни Ленд.\r\n1967 г.\r\nПоставя се началото на първото турне в Америка на “Pink Floyd”.\r\nАнглийската рокгрупа Pink Floyd е основана в Лондон през 1965 г. в състав: Сид Барет – китара, вокал (до 1968 г.); Ричард Райт – клавишни; Роджър Уотърс – бас, вокал (до 1982 г.); Ник Мейсън – ударни; Дейвид Гилмър – китара, вокал (от 1968 г.). Основател на групата, която в началото се нарича \"Сигма 6”, \"Ти сет\", \"Мегадет\", \"Скриймин абдабс\", е Роджър Уотърс (студент по архитектура). Новото име е свързано със солиста Сид Барет. Специалистите определят стила на групата като симфорок, космически рок, прогресив-рок. Първият сингъл е записан през 1967 г. (\"Арнълд Лайн\"). През 1968 г. Сид Барет е заменен от Дейвид Гилмор. Групата записва музика за филми. Албумът \"Обратната страна на Луната\" от 1973 г. се задържа в класацията на сп. \"Билборд\" повече от 700 седмици. Pink Floyd издава и албума \"Стената\" (1979 г.), по който А. Паркър заснема филм през 1982 г. с участието на Боб Гелдоф. След поредица от съдебни дела Роджър Уотърс напуска групата и издава самостоятелни албуми.\r\n1962 г.\r\nВ Университета на Мисисипи избухват студентски безредици по повод приемането на първия чернокож студент. Двама загиват и поне 75 души са ранени по време на бунтовете.\r\n1962 г.\r\nБарбара Стрейзънд подписва своя първи договор с компанията “Колумбия”.\r\nАмериканската поппевица и киноактриса Барбара Джоун Стрейзънд е родена в Ню Йорк, САЩ. В началото на 60-те години пее в нощните клубове на “Гринич Вилидж”, участва в телевизионни шоупрограми, снима филми. Получава награда “Грами” за първия си албум през 1963 г., а през 1968 г. получава “Оскар” за филма “Забавното момиче”. Участва във филмите: “Каквито бяхме”, “Хелоу, Доли!”, “В един хубав ден ще се срещнем завинаги” (1970 г.), “Бухалът и котенцето” (1970 г.), “Какво има, Док?” (1972 г.), “Върху кутията с пясък” (1972 г.), “Пътят, по който вървяхме” (1973 г.), “Заради Пит” (1974 г.), “Веселата госпожа” (1975 г.), “Роди се звезда” (1976 г.), “Най-важното събитие” (1979 г.), “Всяка дълга нощ” (1981 г.), “Йентъл” (1983 г.), “Орехи” (1987 г.), “Принцът на прилива” (1991 г.), “Огледалото има две лица” (1996 г.). През 1987 г. получава втора награда “Грами” за албума “Бродуей”. Сред популярните й албуми са: “The Barbra Streisand Album” (1963 г.), “My Name is Barbra” (1964 г.), “Simply Streisand” (1967 г.), “Greatest Hits” (1969 г.), “Stoney End” (1971 г.), “The Way We Were” (1974 г.), “Greatest Hits, Vol. II” (1979 г.), “Guilty” (1980 г.), “Memories” (1981 г.), “Yentl” (1983 г.), “Emotion” (1984 г.), “The Brodway Album” (1986 г.), “One Voice” (1987 г.).\r\n1949 г.\r\nОбявява се създаването на Китайската народна република.\r\nКитайската народна република се намира в Централна и Източна Азия. Площта ѝ е 9 600 000 кв. км, населението над 1 206 000 000 жители. Официалният език е китайският. Столица на страната е Пекин. \r\n1947 г.\r\nПравителството на САЩ съобщава, че признава българското правителство и възстановява дипломатическите отношения с България.\r\nДипломатическите отношения между България и САЩ са установени през 1903 г. Те са прекъсвани два пъти - в периодите 1941-1947 г. и 1950-1959 г.\r\n1946 г.\r\nЗавършва Военният трибунал в Нюрнберг. Той издава 12 смъртни присъди, между които на Гьоринг и Рибентроп.\r\nСъдебният процес над главните нацистки военни престъпници се състои в Нюрнберг в периода 20 ноември 1945 г. – 1 октомври 1946 г. Международният военен трибунал се създава съгласно Декларацията за отговорността на нацистите за извършваните зверства, приета на Московската конференция (30 октомври 1943 г.), и Договора между правителствата на СССР, САЩ, Великобритания и Франция за съдебно преследване и наказание на главните военни престъпници от европейските страни на Оста (8 май 1945 г.). Пред Трибунала се привличат 24 нацистки ръководители. Провеждат се 403 открити съдебни заседания, на които освен подсъдимите се разпитват 116 свидетели, разглеждат се десетки хиляди писмени свидетелски показания и повече от 4 000 документални доказателства. На 30 юли 1946 г. завършват изказванията на главните обвинители, а на 30 септември и 1 октомври 1946 г. е обявена присъдата. Трибуналът осъжда Гьоринг, Рибентроп, Кайтел, Калтенбрунер, Розенберг, Франк, Фрик, Щрайхер, Заукел, Йодал, Цайс-Инкварт и Борман (задочно) на смърт чрез обесване. Хес, Функ и Редер на доживотен затвор. Ширах и Шпеер на 20 години затвор, Нойрат на 15 години и Дьониц на 10 години. Смъртните присъди са изпълнени през нощта на 16 октомври 1946 г. в Нюрнбергския затвор.\r\n1936 г.\r\nГенерал Франциско Франко е обявен за глава на бунтовническия щат в Испания.\r\nФранциско Франко е испански генералисимус. Управлява Испания като диктатор, в годините 1939-1975 г. Завършва пехотна академия, участва в колониалните войни на Испания в Африка, командир е на Чуждестранния легион (1921 г.). Началник на главния щаб на сухопътните войски (1934 г.), командир на испански корпус в Африка (Мароко). Организира и ръководи въоръженото въстание на испански демократични сили срещу комунистическата диктатура, в резултат на което избухва Испанската гражданска война (1936-1939 г.). След победата на патриотичните сили управлява чрез диктатура; провъзгласен за пожизнен държавен глава (“каудилио”) на Испания. Създава тоталитарна система в Испания. Става вожд на Испанската фаланга (организация на националистическите сили), председател на министерския съвет (до 1973 г.) и върховен главнокомандващ на държавата. Прокарва закон за наследството на престола (1947 г.), съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон. След ликвидиране на последствията от комунистическото управление, постепенно се оттегля от властта.\r\n1922 г.\r\nОт 1 до 4 октомври във Форт Уейн, щат Индиана, е проведен учредителен конгрес на Македонските патриотични организации в САЩ и Канада (9 дружества), организиран от Сребрен Поппетров по инициатива на Тодор Александров. За секретар е избран Михаил Николов.\r\n1910 г.\r\nТерористи взривяват сградата на вестник “Лос Анджелис Таймс”, загиват 21 души.\r\n1908 г.\r\nХенри Форд представя автомобилът си “Модел Т” на пазара. Цената на автомобила е 825 долара.\r\nХенри Форд (1863 г.-1947 г.) е американски индустриалец. На 24 години става главен инженер на дружество “Едис Илюминейтинг”. През 1903 г. създава “Форд мотор”, от което прави най-голямото в света предприятие за производство на автомобили със 75 000 работника.\r\n1856 г.\r\nВ Париж започва отпечатването на романа на Гюстав Флобер – “ Мадам Бовари”.\r\nФренският писател Гюстав Флобер е роден на 12 декември 1821 г. в Руан. Завършва Руанския лицей и постъпва в юридическия факултет на Парижкия университет. Прекъсва обучението си през 1844 г. поради нервно заболяване. В Круасе създава основните си произведения. Първите му литературни опити са повестите “Мемоари на безумците” (1840 г.) и “Ноември” (1842 г.). Автор е на романа “Възпитание на чувствата” (1843-1845 г., непубликуван). През 1857 г. излиза романът “Мадам Бовари. Провинциални нрави”. Властите определят книгата като “безнравствена” и дават нейния автор под съд. Впоследствие той е оправдан. През 1858 г. Флобер пътешества из Алжир и Тунис, където събира материали за романа “Саламбо” (1862 г.). Творческият му път завършват “Три повести” (1887 г.) и романът “Бувар и Пекюше” (незавършен, публикуван 1887 г.). Съставя не голям по обем сатиричен “Лексикон на азбучните истини” (публикуван през 1910 г.). Умира на 8 май 1880 г.\r\n1791 г.\r\nЗаконодателното събрание на Франция се събира на първото си заседание.На тази дата са родени:\r\n1968 г.\r\nУмира Романо Гуардини – германски писател, католически философ и теолог. Роден е на 17 февруари 1885 г. във Верона. Свещеник (1910 г.). Частен доцент в Бон (от 1921 г.). Професор е по философия на религията и католическия светоглед в Берлин (от 1923 г.). През 1939 г. фашистите му забраняват да преподава. Преподавател е в Тюбинген (1946 г.) и в Мюнхен (1949 г.). Лидер е на движението на католическата младеж. Принципите на християнската антропология Гуардини представя в книгите си \"Свят и личност\" и \"Екзистенцът на християнина\", в които се открива влиянието на т. нар. диалогичен персонализъм.\r\n1943 г.\r\nРоден е Хусто Хорхе Падрон – испански поет. Завършва право и работи като адвокат. Автор е на теоретични изследвания в областта на поезията. Генерален секретар е на испанския ПЕН-център, носител на 35 международни награди.\r\n1930 г.\r\nРоден е Филип Ноаре – френски актьор. Завършва курсове за драматично изкуство при Блен. Работи в парижките театри, в кабаретата и телевизията. Снима се в киното от 1955 г. (\"Пуент Курт\"). Става известен с комичната си изява в \"Зази в метрото\" (1960 г.). Ноаре играе в комедии, трилъри, драми. Работи съвместно с Бертран Таверние, Марио Моничели и др.\r\n1924 г.\r\nРоден е Джейс Ърл Картър (Джими Картър) – американски политик, общественик; Президент на САЩ (1977-1981 г.), представител на Демократическата партия. Завършва Военноморската академия (1946 г.) и до 1953 г. служи във военноморските сили на САЩ. Губернатор е на щата Джорджия (1971-1975 г.). Картър посредничи за подписването на споразуменията от Кемп Дейвид между Израел и Египет; защитава човешките права в международната политика още преди края на Студената война. Води посреднически и миротворчески мисии в Судан, Етиопия, Еритрея, Сомалия, Хаити, Северна Корея и др. Получава Нобелова награда за мир (2002 г.).\r\n1903 г.\r\nРоден е Владимир Самойлович Хоровиц - пианист. Учи при В. В. Пухалски, С. Тарновски и Ф. М. Блуменфелд в Киевската консерватория, която завършва през 1921 г. През 1925 г. емигрира, а от 1928 г. е в Ню Йорк. Известен е с изпълнението на концерти от П. И. Чайковски, С. В. Рахманинов, С. С. Прокофиев, произведения на Ф. Лист и неговите виртуозни транскрипции, а някои композиции (напр. “Танц на смъртта” на К. Сен-Санс) свири в собствени, още по-виртуозни преработки. Автор е на фантазии за пиано върху теми от операта “Кармен” от Бизе, редица парафрази и транскрипции. Умира през 1989 г.\r\n1865 г.\r\nРоден е Пол Дюка – френски композитор и музикален критик. Член е на Френския институт (1934 г.). Учи в Парижката консерватория в класа по композиция на Е. Гиро (1882-1888 г.). Професор е в Парижката консерватория (през 1910-1912 г. – в оркестровия клас, от 1913 г. – композиция), като едновременно ръководи класа по композиция в Музикалното училище. Сред популярните му творби са: \"Ученик на чародея\", 1897 г., операта \"Ариана и Синята брада\" (1907 г., Париж), поемата балет \"Пери\" (1912 г.), симфонии, пиеси за пиано и др. Редактира произведения на Бетовен, Ж. Рамо, Д. Скарлати. Умира на 17 май 1935 г. в Париж.\r\n1207 г.\r\nРоден е крал Хенри III (крал от 1216 г.) от династията Плантагенети. Опитва се да управлява Англия, като разчита на чуждите феодали-авантюристи и на съюза с Римската курия. В края на 50-те години недоволните от тази политика барони намират подкрепа от дребните рицари, гражданите и заможните селяни. Кралят се принуждава да утвърди “Оксфордските провизии” (1258 г.), създали в страната режим на баронската олигархия. По-късно чрез “Уестминстърските провизии” ограничава правата на аристокрацията. Отказването на Хенри III от спазването на “Оксфорските провизии” довежда до гражданска война (1263-1267 г.). През 1264 г. Симон дьо Монфор разгромява кралската войска и пленява краля. След разгрома на опозиционните войски и гибелта на Монфор (август 1265 г.) правата му са напълно възстановени (1266 г.). Нарастващата роля на рицарството и на градовете подтиква Хенри III да създаде практиката за свикване на парламент. Умира на 16 ноември 1272 г. в Лондон.На тази дата умират:\r\n2013 г. \r\nУмира американският писател Том Кланси, автор на политически трилъри на шпионска тематика издадени в над 100 милиона екземпляра по света.\r\n1684 г.\r\nУмира Пиер Корней – френски писател, представител на трагедията от епохата на класицизма. Роден е на 6 юни 1606 г. в Руан.\r\n1499 г.\r\nУмира Марсилио Фичино – италиански хуманист и философ неоплатоник. Роден е на 19 октомври 1433 г. във Филине Валдарно. Основава Платоновата академия във Флоренция. Превежда на латински език съчинения от Платон (публ. 1484 г.), Плотин, Ямблих, Прокъл, Порфирий, Михаил Псел, част от “Ареопагитии” и трактати. В коментариите към тях и в съчиненията “Платоновата теология за безсмъртието на душата” (1469-1474 г., публикувана през 1482 г.), “За християнската религия” (1476 г.) и др. Приема историческото съществуване на религиите и религиозните философски учения като етапи от развитието на “всеобщата религия”.За изготвянето на историческата справка на Агенция “Фокус” са използвани следните източници:", "date": "2017.10.01", "title": "Денят 1 октомври в световната история"}
{"url": "http://www.focus-news.net/news/2017/10/01/2441560/veliko-tarnovo-muzeynite-obekti-vav-grada-shte-sa-s-promeneno-rabotno-vreme.html", "text": "С променено работно време ще са обектите и експозициите на Регионален исторически музей-Велико Търново от 1 октомври, съобщават от музея. От 9.00 до 18.00 часа ще са отворени за посетители Архитектурно-музейните резервати „Царевец“ и „Трапезица“, Мултимедиен посетителски център „Царевград Търнов“, музей „Възраждане и Учредително събрание“ и Археологическия музей.\r\nСредновековните църкви в квартал „Асенов“, Констанцалиевата къща и църквите-музеи „Св. Архангели Михаил и Гавраил“, „Рождество Христово“ и „Св.Георги“ в Арбанаси, както и Археологически резерват „Никополис ад Иструм“ и къщата-музей „Филип Тотю“ в с. Вонеща вода ще приемат туристи от 9.00 до 17.00 часа. От 9.30 до 17.30 часа е новото работно време на музеите „Затвор“, „Сарафкина къща“ и „Нова и най-нова история“. Продажбата на билети за музейните обекти се преустановява 30 минути, а за крепостите Царевец и Трапезица – 1 час преди края на работното време.", "date": "2017.10.01", "title": "Велико Търново: Музейните обекти във града ще са с променено работно време"}
{"url": "http://www.focus-news.net/news/2017/10/01/2441561/dnes-se-otkrivat-grupoviyat-lov-na-diva-svinya-i-lovat-na-mesten-dreben-divech.html", "text": "Днес се откриват груповият лов на дива свиня и ловът на местен дребен дивеч, като те ще продължат до втората неделя на месец януари 2018 г. Това съобщиха от пресцентъра на Министерство на земеделието, храните и горите. Групово и индивидуално ловуване на дребен местен дивеч се извършва в събота, неделя и в дните, обявени за официални празници, а на водоплаващ дивеч – след 1 януари и в сряда. Груповото ловуване се извършва само през деня – един час преди изгрева и един час след залеза на слънцето.\r\nПровеждането на инструктаж на участниците в него е задължително. Ръководителят на лова проверява наличието на заверен ловен билет и членска карта, разрешително за носене на ловно оръжие на всеки член от дружинката и попълва съответното разрешително за лов. На санкция подлежат ловци, които не са екипирани с шапка или облекло с ярък сигнален цвят при групов лов на дива свиня и на дребен дивеч. Забранена е употребата на алкохол и упойващи вещества преди и по време на лов. \r\nОт Изпълнителната агенция по горите напомнят, че ловното оръжие е лично и не се предоставя на никой, дори на правоспособни ловци. При използване на гладкостенно (гладкоцевно) оръжие по време на групов лов на дива свиня се забранява използването на сачми с диаметър над 6 мм. \r\nРъководният екип на Министерството на земеделието, храните и горите и на ИАГ пожелават на всички ловци наслука и призовават към стриктно спазване на нормативната уредба и правилата за безопасност при ловуване по време на ловния сезон. Необходимо е всички ловци да проявяват дисциплина и отговорност и да упражняват контрол помежду си за правилното изпълнение на законовите разпоредби и опазването на дивеча по време на лова. Проверките на служителите от структурите на Министерство на земеделието, храните и горите, ангажирани с контрол в горските територии продължават.", "date": "2017.10.01", "title": "Днес се откриват груповият лов на дива свиня и ловът на местен дребен дивеч"}
{"url": "http://www.focus-news.net/news/2017/10/01/2441562/prof-bozhidar-dimitrov-za-20-godini-nim-natrupa-650-hil-svoi-sobstveni-eksponata-gordeya-se-che-sazdadoh-palnotsenen-muzey-na-balgariya.html", "text": "За 20 години НИМ натрупа 650 хил. свои собствени експоната – гордея се, че създадох пълноценен музей на България. Това каза в интервю за Агенция „Фокус“  директорът на Националния исторически музей проф. Божидар Димитров по повод своето пенсиониране. Проф. Димитров поясни, че за при създаването му, музеят е разполагал само със 170 конфискувани от тогавашната милиция експоната. „Първото нещо, с което се гордея е, че създадох един пълноценен музей на България – блестящ, хубав, на равнището на големите световни музеи. Той остана със своята собствена експозиция, изградена със собствени експонати. В момента Националният исторически музей е върнал 95 от чуждите експонати. Направи десетки изложби в България и чужбина. Само през последните месеци направи няколко изложби в самия музей – популярни много, други по-малко. Направи изложба в Норвегия на тракийското злато и в Лозенград, Турция ще направи музей на тракийските българи, които са живели в Източна Тракия до 1913 г. Там експозицията е готова“, разказа проф. Димитров. Той поясни, че са поставени две икони, които са музейни копия на икони от Охрид. По думите му на едната са изобразени Кирил и Методий, а в другата Свети Седмочисленици,  обявени от автора им за българи. „От друга страна музеят извърши консервация и реставрация на паметници, които бяха жестоко закъсали. Просто бяха руини“, отбеляза проф. Димитров. Той изброи Боянската църква, църквата „Св. 40 мъченици“ и манастира в Земен.  Проф. Димитров допълни, че в момента музеят извършва реставрация на най-голямата църква в Европа, не в България само – Голямата базилика в Плиска. „Това са нещата, с които се гордея“, каза проф. Божидар Димитров.\r\nДеница КИТАНОВА", "date": "2017.10.01", "title": "Проф. Божидар Димитров: За 20 години НИМ натрупа 650 хил. свои собствени експоната – гордея се, че създадох пълноценен музей на България"}
{"url": "http://www.focus-news.net/news/2017/10/01/2441563/reuters-byuletini-i-urni-byaha-dostaveni-v-nyakoi-ot-katalonskite-sektsii.html", "text": "Каталонска телевизия е излъчила видео, показващо доставката на урни и бюлетини в някои от гласоподавателните секции в Каталония в неделя, предава Reuters. Същевременно местни ежедневници също съобщиха за наличието на нужните за референдума инструменти в няколко района. В събота централното правителство обяви, че повечето от гласоподавателните секции са запечатани, а по-рано бе съобщено за конфискацията на ок. 10 хил. бюлетини. \r\nКаталонските власти обявиха, че гласуването на обявения за незаконен от Мадрид референдум, започва в девет часа в неделя. Превод и редакция: Цанко Цолов", "date": "2017.10.01", "title": "Reuters: Бюлетини и урни бяха доставени в някои от каталонските секции"}
{"url": "http://www.focus-news.net/news/2017/10/01/2441564/natsionalniyat-osiguritelen-institut-organizira-pensionni-konsultatsii-po-povod-mezhdunarodniya-den-na-vazrastnite-hora.html", "text": "Националният осигурителен институт по традиция ще отбележи Международния ден на възрастните хора с Ден на отворени врати. Това съобщиха от пресцентъра на Националния осигурителен институт. Днес, от 10.00 до 12.00 часа, в териториалните поделения на НОИ в цялата страна ще бъда поставени дежурни екипи от експерти, които ще предоставят консултации по пенсионни въпроси. В рамките на проявата служителите ще отговарят на запитвания от страна на гражданите и ще ги съветват относно техните пенсионноосигурителни права.", "date": "2017.10.01", "title": "Националният осигурителен институт организира пенсионни консултации по повод Международния ден на възрастните хора"}
{"url": "http://www.focus-news.net/news/2017/10/01/2441565/balgarskata-akademiya-na-naukite-i-izkustvata-organizira-natsionalno-obsazhdane-na-problemite-i-savremennoto-sastoyanie-na-balgarskoto-muzikalno-izkustvo.html", "text": "Световният ден на музиката по инициатива на ЮНЕСКО се празнува вече над четири десетилетия на 1-ви октомври. Този ден ще бъде отбелязан в България и с организираното от Българската академия на науките и изкуствата (БАНИ) Национално обсъждане на проблемите и съвременното състояние на българското музикално изкуство. Обсъждането се провежда под патронажа на вицепрезидента на Република България  Илияна Йотова в камерна зала „България” от 14.00 до 18.00 часа. Това съобщиха от БАНИ. Преди малко повече от десетилетие, в процеса на присъединяването на България като  равноправен член към европейското семейство, след серия от преговори, българската държава приема официално констатациите и препоръките на Европейската комисия по отношение на културните процеси в страната. Целта на инициираното от Директора на творческия център „Музика и танци” акад. Емил Янев обсъждане е да се започне широка обществена дискусия за съвременната музикална среда в България. В нея ще вземат участие авторитетни представители на държавните институции, различните научни, музикални, образователни и културни организации, структурите на гражданското общество и почитатели на музиката.  Предвижда се да бъде приета Декларация за съвременното състояние на българското музикално изкуство.", "date": "2017.10.01", "title": "Българската академия на науките и изкуствата организира Национално обсъждане на проблемите и съвременното състояние на българското музикално изкуство"}
{"url": "http://www.focus-news.net/news/2017/10/01/2441566/burgas-v-grada-se-provezhda-vtoriyat-den-ot-festivala-na-ribata-i-vinoto.html", "text": "Фестивал на рибата и виното се провежда в града. Това съобщиха от пресцентъра на Община Бургас. Днес е вторият ден на фестивала, който започна вчера и се провежда на площад \"Св. св. Кирил и Методий\". Фестивалът предлага кулинарни изненади и стойностна музикална програма. Част от участниците в събитията са шеф Иван Звездев и победителката от Сезон 3 на \"Мастършеф\" Божана Кацарова.\r\nИ през двата фестивални дни жителите и гостите на града имат възможността да дегустират вина от избите на признати производители, като DiVes Estate, Stratsin, Tohun, Todoroff.\r\nЗа празничната атмосфера ще допринесат изпълненията на Дует \"Бургас\", Димитър Атанасов и Христо Младенов, Професионален фолклорен ансамбъл \"Странджа\".", "date": "2017.10.01", "title": "Бургас: В града се провежда вторият ден от Фестивала на рибата и виното"}
{"url": "http://www.focus-news.net/news/2017/10/01/2441567/bbc-iran-smyata-che-sasht-shte-se-otteglyat-ot-yadrenoto-sporazumenie.html", "text": "Иранският външен министър Мохамад Джавад Зариф смята, че САЩ ще се оттеглят от споразумението, регулиращо ядреното оръжие на Техеран, предава BBC. Зариф обаче добави, че се надява европейските страни да продължат да спазват сделката, според която Иран ограничава ядрената си програма в замяна на отмяна на международните санкции срещу страната. \r\nФранция, Германия, Великобритания, Русия и Китай защитиха споразумението, след като американският президент Доналд Тръмп го нарече „срам“ за Съединените американски щати. Превод и редакция: Цанко Цолов", "date": "2017.10.01", "title": "BBC: Иран смята, че САЩ ще се оттеглят от ядреното споразумение"}
{"url": "http://www.focus-news.net/news/2017/10/01/2441568/prof-donka-baykova-dietolog-tryabva-da-podgotvim-organizma-si-za-prehoda-ot-lyatoto-kam-esenta-chrez-podsilvane-na-kletachniya-i-na-humoralniya-imunitet.html", "text": "Трябва да подготвим организма си за прехода от лятото към есента чрез подсилване на клетъчния и на хуморалния имунитет. Това каза проф. д-р Донка Байкова, специалист по хранене и диететика, в интервю за Агенция „Фокус“ за правилното и здравословно хранене през есенните месеци.\r\n„Клетъчният имунитет означава, че кръвотворението трябва да бъде активизирано в посока производството на т-лимфоцитите – онези клетки от белия кръвен ред, които се синтезират от тимуса и които отговарят за борбата с болестотворните агенти. Хуморалният имунитет пък това са имунните тела – антителата, които представляват синтез на специфични белтъци в организма на човека. И в двата случая говорим за изискване на пълноценна белтъчна храна“, обясни тя.\r\nПроф. Байкова уточни, че подходящи храни за есента са белтъците от натурален произход – млечни продукти, чисти меса (без сланина), риба и яйца, както и всичките им растителни алтернативи като бобови растения, варива, ядкови плодове, пълнозърнести храни и семена. „За повишаване на имунната устойчивост през есенно-зимния период трябва да включим в менюто си и кисело мляко, кисело-млечните напитки, несолени туршии и ферментирали зеленчуци заради наличието на пробиотици в тях. Подходящи са и чесънът, червените люти чушки, гъбите, прополисът и всички билкови растения. А един продукт, който спомага конкретно за преодоляване на различията лято и есен, е чаят от ехинациея“, каза още тя. По думите й през този период не би трябвало нито да се преяжда, нито да има свръх консумация на алкохол, защото това натоварва метаболизма и поне за 48 часа го лишава от имунни защитни функции – т.е. нарушава имунитета. От менюто си през есенните месеци трябва да изключим мазните храни, алкохолните напитки и храните с по-голяма технологична обработка като колбаси и консерви.\r\nЦветилена СИМЕОНОВА", "date": "2017.10.01", "title": "Проф. Донка Байкова, диетолог: Трябва да подготвим организма си за прехода от лятото към есента чрез подсилване на клетъчния и на хуморалния имунитет"}
{"url": "http://www.focus-news.net/news/2017/10/01/2441569/dots-margarita-bakracheva-psiholog-esenta-e-sezonat-na-depresiite.html", "text": "Есента е сезонът на депресиите и няма разлика между половете, а в изразяването на нещата. Това каза психологът доц. Маргарита Бакрачева в интервю за Агенция „Фокус“ за есенната депресия. „Жените са по-склонни да споделят, докато мъжете държат повече в себе си негативните емоции. Жените изпитват повече негативни емоции, но и повече положителни емоции. Оказва се, че полът не е определящ, когато се тегли чертата накрая“, поясни доц. Бакрачева. „Промяната в сезоните ни се отразява от една страна чисто физиологично с намаляването на слънцето и скъсяването на деня. Има и чисто психологически фактор, тъй като намалява възможността да ползваме летните отпуски, да прекарваме време навън и да планираме приятни неща. Вкупом чисто биологическите и нещата, които ни предстоят и знаем, че трябва да свършим няма как да не се отразят на настроението. За разлика от пролетната умора, която все пак е свързана с позитивното очакване на нещо, което предстои, есента чисто психологически се възприема като край на лятото и край на още нещо“, каза доц. Бакрачева. По думите й в по-силна или по-лека степен това се отразява на по-голямата част от хората. Доц. Бакрачева посочи, че някои хора твърдят, че за тях лошото време няма значение, но така или иначе изследванията показват, че хората реагират най-вече на продължителността на деня от една страна и на слънцето. Тя допълни, че световната статистика показва, че през есента нараства  процентът на самоубийства и опитите за такива.  \r\nДеница КИТАНОВА", "date": "2017.10.01", "title": "Доц. Маргарита Бакрачева, психолог: Есента е сезонът на депресиите"}
{"url": "http://www.focus-news.net/news/2017/10/01/2441570/el-pais-katalonskite-vlasti-zayaviha-che-byuletinite-printirani-lichno-ot-grazhdanite-sa-validni.html", "text": "Регионалното правителство в Каталония обяви, че бюлетините за референдума за независимост, които много хора са принтирали вкъщи, са валидни, и няма нужда те да се поставят в пликове при гласуването, предава испанският ежедневник El Pais. \r\nКаталонските власти все още са сигурни, че гласуването, обявено за противоконституционално от Мадрид ще се проведе въпреки всичко. Превод и редакция: Цанко Цолов", "date": "2017.10.01", "title": "El pais: Каталонските власти заявиха, че бюлетините, принтирани лично от гражданите, са валидни"}
{"url": "http://www.focus-news.net/news/2017/10/01/2441571/prof-bozhidar-dimitrov-veche-ne-sam-mlad-a-samo-krasiv-i-umen-iskam-naslednikat-mi-na-posta-direktor-na-nim-da-e-chovek-ot-muzeya.html", "text": "Вече не съм млад, а само красив и умен, искам наследникът ми на поста директор на НИМ да е човек от музея. Това каза в интервю за Агенция „Фокус“  директорът на Националния исторически музей проф. Божидар Димитров по повод своето пенсиониране.\r\n„Стоях доколкото мога. Трябваше да се пенсионирам още преди 5 години, но не го направих, тъй като бях убеден, че наследникът ми няма да го опази. Важно е музеят да бъде опазен и развиван по същия начин. Силите ми отслабват, 72 години са си 72 години. Наистина  по телевизията и на портрети изглеждам млад, красив и умен, но всъщност съм само красив и умен. През декември навършвам 72 години и би трябвало малко да седна да си почина, за да не умра на поста си. Няма да бъде красиво“, коментира проф. Димитров. Той поясни, че се уморявам лесно и поради тази причина след разговори с министъра са стигнали до заключението, че ще е хубаво да се пенсионира, но да бъде назначен за директор човек от музея, който поне ще познава работата. „Носят се слухове, че всичко това е една уйдурма, за да се  осигури служебна победа на другия кандидат при обявения в началото на годината конкурс - проф. Вера Бонева. Даже не знам дали е стъпвала в музея. Тя не е музеен работник, тя идва от Библиотекарския институт. Това е все едно да назначат Вас или мен за директор на Атомната централа. Ще я съсипем за нула време. Бих искал човекът, който ще ме наследи да е човек от музея, някой от началниците на отделите, който отчасти познава работата. С другата част ще се запознае и ще му помагам. Така нещата ще тръгнат надявам се в правилната посока“, допълни проф. Димитров. На въпрос какво би  посъветвал своя наследник, проф. Димитров отговори, че би искал той да продължи тази линия по всички направления, която се е оказала много успешна и е позволила музеят да стане едно изключително уважавано учреждение - истински стълб на националната идентичност. „Той по принцип трябва да пази паметта на България заедно с Националната библиотека и Държавния архив. Те са института за национална памет“, посочи проф. Димитров. \r\nДеница КИТАНОВА", "date": "2017.10.01", "title": "Проф. Божидар Димитров: Вече не съм млад, а само красив и умен, искам наследникът ми на поста директор на НИМ да е човек от музея"}
{"url": "http://www.focus-news.net/news/2017/10/01/2441572/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Температурите през деня ще бъдат между 3 и 8 градуса. Във високите части на планините времето е облачно и мъгливо. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.10.01", "title": "ПСС: Добри са условията за туризъм в планините"}
{"url": "http://www.focus-news.net/news/2017/10/01/2441573/voa-polovinata-ot-naselenieto-na-puerto-riko-vse-oshte-nyama-dostap-do-pryasna-voda.html", "text": "Половината от населението на американския остров Пуерто Рико все още няма достъп до прясна вода, съобщава радио Voice of America. Около 3,4 млн. от местните все още се  намират в тежко положение, седмица и половина след като урагана „Мария“ удари района, нанасяйки тежки щети и оставяйки целия остров без електричество. \r\nКонгресът на САЩ гласува изпращането на извънредна помощ, включително кораб лазарет, но положението все още остава критично, съобщават местните власти.  Превод и редакция: Цанко Цолов", "date": "2017.10.01", "title": "VOA: Половината от населението на Пуерто Рико все още няма достъп до прясна вода"}
{"url": "http://www.focus-news.net/news/2017/10/01/2441574/pazardzhik-edin-chovek-e-zaginal-a-trima-sa-raneni-pri-katastrofa-na-avtomagistrala-trakiya-v-rayona-na-km-86.html", "text": "Един човек е загинал, а трима са ранени при катастрофа на автомагистрала „Тракия“, в района на км 86, край Пазарджик. Това съобщи за Радио „Фокус“ – Пазарджик Мирослав Стоянов, говорител на ОД МВР - Пазарджик. Сигналът на пътното произшествие е получен рано тази сутрин около 07.30 часа. Лек автомобил „Фолксваген“ е излязъл от пътното платно и се е ударил в табела на близката бензиностанция. Към мястото на инцидента са били насочени незабавно служители на „Пътна полиция“, аварийно-спасителен екип на РС ПБЗН - Пазарджик и линейки. При пристигане на мястото екипите са установили, че във возилото пътували четирима души – трима мъже и една жена. Единия от тях е починал на място в резултат на сериозния удар. Наложило се е пожарникари да разрязват автомобила, за да изкарат останалите, които са транспортирани с различни травми и наранявания в МБАЛ - Пазарджик. Движението по АМ „Тракия“ не е затруднено, на мястото се извършва оглед, изясняват се причините, довели до тежкото произшествие.\r\nАлбена ЖИЛЕКОВА", "date": "2017.10.01", "title": "Пазарджик: Един човек е загинал, а трима са ранени при катастрофа на автомагистрала „Тракия“, в района на км 86"}
{"url": "http://www.focus-news.net/news/2017/10/01/2441575/elena-yoncheva-bsp-ne-komentiram-delyan-dobrev-i-lipsata-mu-na-imunitet-a-sistemata-koyato-e-sazdal-v-haskovo-za-razpredelyane-na-resursi-kam-opredeleni-hora.html", "text": "Не коментирам Делян Добрев и липсата му на имунитет, а системата, която е създал в Хасково за разпределяне на ресурси към определени хора. Това каза говорителят на ПГ на „БСП за България“ Елена Йончева в ефира на „Тази неделя“ по бТВ.  „Нямам никакъв конфликт с г-н Добрев, личен. Проблемът е много по-голям. Аз не коментирам неговите позиции като министър и не коментирам това, че той е с отнет имунитет и му е повдигнато обвинение. Мен не ме интересува личността Добрев, а цялата тази система, която е създал в Хасково. Тук не говорим за „Кумгейт“, че той е назначил свои близки хора в общината. Той е създал система, по която тези хора контролират финансовите ресурси на общината и насочват тези финансови ресурси към определени хора“, посочи Йончева. Тя поясни, че точка на темата няма да се сложи, защото това, което е в Хасково, е в целия регион.", "date": "2017.10.01", "title": "Елена Йончева, БСП: Не коментирам Делян Добрев и липсата му на имунитет, а системата, която е създал в Хасково за разпределяне на ресурси към определени хора"}
{"url": "http://www.focus-news.net/news/2017/10/01/2441576/afp-katalonskite-vlasti-obyaviha-che-referendumat-za-nezavisimost-shte-se-provede-vapreki-vsichko.html", "text": "Каталонските власти обявиха на пресконференция в неделя, че референдумът за независимост ще се проведе, въпреки всички усилия на правителството в Мадрид да блокира обявения за противоконституционен вот, предава AFP. \r\nСпоред съобщение на местните власти, „правителството е в позиция да увери, че можем да приветстваме референдума за самоопределение\".  \r\nПо данни на испанският ежедневник El Pais, правителството е разрешило гласуването с принтирани вкъщи бюлетини, като всеки гласоподавател ще може да упражни правото си в която и да е секция. Превод и редакция: Цанко Цолов", "date": "2017.10.01", "title": "AFP: Каталонските власти обявиха, че референдумът за независимост ще се проведе въпреки всичко"}
{"url": "http://www.focus-news.net/news/2017/10/01/2441577/delyan-dobrev-gerb-podavam-ostavka-kato-deputat-i-kato-koordinator-na-strukturata-na-gerb-v-haskovo.html", "text": "Подавам оставка като депутат и като координатор на структурата на ГЕРБ в Хасково. Това каза народният представител от ПГ на ГЕРБ  Делян Добрев в ефира на „Тази неделя“ по бТВ.  Добрев поясни, че вече е разговарял с лидера на ГЕРБ Бойко Борисов за това. По думите му и премиерът вижда, че единствената достойна постъпка е да се откаже и не му е противоречал.  „Г-жа Йончева и нейният кръг постигнаха целта си. В Хасково те нямат кмет на нито една община. В Община Хасково ГЕРБ има 15 общински съветници, БСП има – двама. Ако по някакъв начин те не ме уязвят и не ме съборят, така както го направиха, те нямат никакъв шанс“, коментира Добрев. Като втора причина за оставката си, Добрев заяви, че кметът на Хасково Добри Беливанов  преди три години е бил пенсионер Добрев обърна внимание, че Беливанов е станал областен управител по негово настояване. „Няма ненаказано добро“, каза Добрев.  Според него  трябва да се сложи край на тази история в Хасково. „Г-жа Йончева със сигурност ще носи отговорност за своите думи, там където всяка от двете страни предявява своите претенции. Тя изрича много тежки обвинения, за които няма нито едно доказателство. Аз цяла седмица обикалям  по студията, за да обяснявам след г-жа Йончева че нямам сестра. Цяла България запомни, че нямам сестра, но имам зет. Абсурдна е ситуацията“, каза той.", "date": "2017.10.01", "title": "Делян Добрев, ГЕРБ: Подавам оставка като депутат и като координатор на структурата на ГЕРБ в Хасково"}
{"url": "http://www.focus-news.net/news/2017/10/01/2441578/pazardzhik-v-pravoslavnite-hramove-v-grada-se-otsluzhva-sveta-liturgiya-po-povod-hristiyanskiya-praznik-pokrov-na-sveta-bogoroditsa.html", "text": "В православните храмове в Пазарджик се отслужва света литургия по повод християнския празник Покров на Света Богородица, предаде репортер на Радио „Фокус“ – Пазарджик. Рано тази сутрин камбаните на църквите възвестиха началото на празника. Празникът Покров на пресвета Богородица възниква през X век, за да се почете явяването на Божията Майка в Константинопол. Това необикновено знамение е станало в първата половина на Х век, в края на живота на св. Андрей Юродиви. В църквата във Влахерна, близо до градските порти по време на нощно бдение, няколко души видели Богородица, съпровождана от Св. Йоан Кръстител, Св. Йоан Богослов и други светци. Тя тръгнала към центъра на храма, коленичила и дълго време останала в молитва с лице обляно в сълзи. После свалила покривалото си и го простряла над хората в знак на защита. По това време жителите на града били заплашени от варварско нашествие, като след явяването опасността отминала и градът бил спасен от кръвопролития и страдания.\r\nАлбена ЖИЛЕКОВА", "date": "2017.10.01", "title": "Пазарджик: В православните храмове в града се отслужва света литургия по повод християнския празник Покров на Света Богородица"}
{"url": "http://www.focus-news.net/news/2017/10/01/2441579/d-r-atanas-kambitov-kmet-na-obshtina-blagoevgrad-vazrastnite-hora-sa-tezi-koito-predavat-tsennostite-i-traditsiite-s-koito-sa-ustoyavali-na-prevratnostite-na-vremeto.html", "text": "Възрастните хора са тези, които  предават ценностите и традициите, с които са устоявали на превратностите на времето. Това се посочва в поздравителен адрес на кмета на Община Благоевград д-р Атанас Камбитов по повод Международния ден на възрастните хора – 1 октомври, съобщиха от пресцентъра на Община Благоевград. В поздравителния адрес на кмета Камбитов се посочва още: „Скъпи приятели, най-сърдечно Ви поздравявам по повод Международния ден на възрастните хора – 1 октомври. От свое име, и от името на Вашите деца, изразявам преклонение и възхищение пред трудолюбието, мъдростта и опита, постигнати от Вас през годините. Вие сте тези, които носите и предавате ценностите и традициите, с които сте устоявали на превратностите на времето. Вие сте нашите родители, които сте положили вяра, надежда, усилия, за да ни възпитате и образовате, да направите от нас достойни хора и пазители на българщината. Днес, ние засвидетелстваме към Вас признателност, уважение и обич. Пожелавам Ви здраве, спокойни старини, да бъдете почитани, уважавани и заобиколени винаги от обичта и признателността на любимите хора! Честит празник!\"", "date": "2017.10.01", "title": "Д-р Атанас Камбитов, кмет на Община Благоевград: Възрастните хора са тези, които предават ценностите и традициите, с които са устоявали на превратностите на времето"}
{"url": "http://www.focus-news.net/news/2017/10/01/2441580/elena-yoncheva-bsp-ostavkata-na-delyan-dobrev-pokazva-che-vsichko-kazano-dotuk-za-haskovo-e-istina.html", "text": "Оставката на Делян Добрев показва, че всичко казано дотук за Хасково е истина. Това каза говорителят на ПГ на „БСП за България“ Елена Йончева в ефира на „Тази неделя“ по бТВ.  Попитана дали се чувства победител след оставката на депутата, Елена Йончева отговори, че не е била срещу личността на Делян Добрев, а срещу схемата „Добрев“ в Хасково. По думите й шуробаджанащина винаги в България е имало и леви, и десни са отговорни за това. „Схемата „Добрев“ не е шуробадженащина“, каза Йончева и обясни, че Делян Добрев е обсебил всички финансови структури в общината. „Това вероятно е в целия регион. Това е големият проблем. Това трябва да показваме, защото на всички нас и леви, и десни ни е писнало“, каза Йончева.", "date": "2017.10.01", "title": "Eлена Йончева, БСП: Оставката на Делян Добрев показва, че всичко казано дотук за Хасково е истина"}
{"url": "http://www.focus-news.net/news/2017/10/01/2441581/ombudsmanat-maya-manolova-kamen-donev-i-reditsa-organizatsii-izprashtat-petitsiya-v-ep-sreshtu-dvoyniya-standart-pri-hranite-v-es.html", "text": "Големият актьор и режисьор Камен Донев, председателят на Българския лекарски съюз д-р Венцислав Грозев, председателят на Националния браншови съюз на хлебарите и сладкарите Мариана Кукушева, изпълнителният директор на Националната мрежа за децата Георги Богданов, председателят на Националното представителство на студентските съвети Яна Вангелова и заместник-омбудсманът Диана Ковачева са сред първите, които подкрепят петицията на националния обществен защитник Мая Манолова до Европейския парламент срещу двойния стандарт на храните в ЕС. Това съобщиха от пресофиса на омбудсмана.\r\nОфициалното представяне на инициативата на омбудсмана ще бъде на 2 октомври 2017 г., от 12.00 часа в институцията (гр. София, ул. „Георг Вашингтон“ №22). \r\nИдеята на Мая Манолова е да се възползва от правото си като гражданин на Европейския съюз, който индивидуално или чрез сдружаване с други лица и организации, може да отправи петиция до Европейския парламент по въпрос, който го засяга пряко и попада в сферата на дейност на Евросъюза. \r\nПредмет на петицията на омбудсмана са нарушените права на българските граждани в резултат на производство и разпространение на храни и напитки от едни и същи марки с по-ниско качество в България и държавите от Източна Европа и предложение за създаване на законодателство, което да забрани производството и разпространяването на продукти от една и съща марка с различно съдържание на съставките в рамките на общия европейски пазар.", "date": "2017.10.01", "title": "Омбудсманът Мая Манолова, Камен Донев и редица организации изпращат петиция в ЕП срещу двойния стандарт при храните в ЕС"}
{"url": "http://www.focus-news.net/news/2017/10/01/2441582/veliko-tarnovo-po-povod-pokrov-na-presveta-bogoroditsa-v-tsarkovnite-hramove-v-grada-se-otsluzhva-sveta-liturgiya.html", "text": "По повод големия християнски празник Покров на Пресвета Богородица в църковните храмове във Велико Търново се отслужва Света Литургия, предаде репортер на Радио „Фокус“ – Велико Търново. Рано тази сутрин църковните камбани на православните храмове в града възвестиха началото на празника. Във всички епархии на Българската православна църква се отслужва Света Литургия. Стотици миряни днес се молят за здраве и благоденствие.\r\nВ традицията на Църквата Покров се свързва с явяването на Света Богородица в църквата във Влахерна през 10 век. Градът бил заплашен от нападение на сарацините. Събрали се били за молитва огромно множество хора и единият от тях, свети Андрей Юродиви, видял Богородица да разстила покривалото (покрова) си над присъстващите в знак на защита.\r\nПредполага се, че празникът е честван от гръцките православни църкви през ранното Средновековие, но по-късно е забравен или забранен. В Киевска Рус той е въведен от киевския княз св. Андрей Боголюбски около 1164 г., когато князът построява една от най-красивите руски църкви на Нерл във Владимир и я нарича на Покров Богородичен. От Руската църква празникът е заимстван в Българската църква през 19 век. По новия стил този празник се празнува на 1 октомври. Много православни църкви и манастири носят името на Покрова на Пресвета Богородица.\r\nНадежда КРЪСТЕВА", "date": "2017.10.01", "title": "Велико Търново: По повод Покров на Пресвета Богородица в църковните храмове в града се отслужва Света литургия"}
{"url": "http://www.focus-news.net/news/2017/10/01/2441583/liderat-na-bsp-korneliya-ninova-vav-valchi-dol-shte-napravim-i-nevazmozhnoto-za-da-vi-vdahnem-smelost.html", "text": "„Уверих се за сетен път, пътувайки в селата на община Вълчи дол, че живеем в две Българии. Едната - на лъскавите кабинети и скъпите коли и натруфени приказки на политиците и тази - истинската, в която няма пътища, няма линейка, няма лекар и аптека, а има мъка, страх и апатия.“ Това заяви лидерът на БСП Корнелия Нинова във Вълчи дол, където бе да подкрепи кандидата за кмет Людмила Петкова, съобщиха от пресцентъра на ПП БСП.\r\n„И вчера чухме от управляващите за икономически растеж, за преборена контрабанда, за излишъци в бюджета. Това е България-та на Бойко Борисов, а другата - на Илияна от село Стефан Караджа - многодетна българска майка, която ме посреща пред къщата си и плаче, че няма с какво да нахрани децата си. Това са двете Българии и ние сме тук, за да ви кажем, че  всеки един от вас е точно толкова важен, колкото българите в големия град. Да имаш лекар на село е точно толкова важно, колкото са големите болници в столицата. Да има пътища между селата е точно толкова важно, колкото да се строят магистрали”, заяви лидерът на БСП.\r\n„Виждам на много места, че заради бедност ви е обзело отчаяние, страх, безразличие и апатия. Не вярвате на никого, знам го. Всеки ден съм сред вас и знам, че 27 години хора от партии от всички цветове са ви лъгали, че ще направят нещо за вас, а са работили за себе се. Опитайте се, колкото и да ви е трудно да преодолеете това недоверие. Преодолейте страха си, че ще ви мачкат, че ще знаят как сте гласували”, подчерта Корнелия Нинова. По думите й ако народът не вземе съдбата си в свои ръце, ако не прояви смелост и сила, тази агония ще продължава. „Не позволявайте на никой политик да ви държи в подчинение, след като ви е докарал до просешка тояга. Никоя партия сама, никой кмет сам, без подкрепата на народа си, няма да успее да промени нещата. Ние искаме промяна,  но ни трябва вашата воля. Няма да ви давам велики обещания, но ви гарантирам, че ще направим всичко по силите си - и възможното, и невъзможното, да ви вдъхнем тази смелост и да ви направим свободни от страхове хора“, каза още лидерът на БСП.", "date": "2017.10.01", "title": "Лидерът на БСП Корнелия Нинова във Вълчи дол: Ще направим и невъзможното, за да ви вдъхнем смелост"}
{"url": "http://www.focus-news.net/news/2017/10/01/2441584/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-2-oktomvri.html", "text": "„Софийска вода” временно ще прекъсне водоснабдяването в някои части на столицата на 2 октомври. Това съобщиха от пресцентъра на дружеството. На 2 октомври, във връзка с подмяна на спирателен кран на ул. „Житница“, жк. „Славия“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nул. „Житница“, ул. „Хайдушка поляна“, ул. 691, ул. „Хайдушко изворче“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хайдушка поляна“ до бл. 32.\r\nНа 2 октомври, във връзка с подмяна на спирателни кранове на ул. „Смърч“ и ул. „Битоля“, жк. „Белите брези“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nпо ул. „Ворино“, от ул. „Проф. Д-р Димитър Атанасов“ до ул. „Битоля“;\r\nпо ул. „Битоля“, от ул. „Хайдушка гора“ до бул. „Гоце Делчев“;\r\nпо ул. „Смърч“, от ул. „Дойран“ до ул. „Битоля“.   \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Битоля“ ъгъла с ул. „Смърч“; ул. „Битоля“ ъгъла с ул. „Хайдушка гора“.\r\nНа 2 октомври, във връзка с подмяна на сградно водопроводно отклонение на ул. „Шейново“, Център, се налага спиране на водоподаването от 9:00 до 16:00 часа на клиентите на „Софийска вода”, живеещи в района на:\r\nул. „Мургаш“, ул. „Шейново“, ул. „Васил Априлов“, бул. „Евлоги и Христо Георгиеви“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шейново“ №19.\r\nНа 2 октомври, във връзка с изпълнение на инвестиционен проект за реконструкция на уличен водопровод на ул. „Охрид“ кв. „Банишора“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nпо ул. „Охрид“ от ул. „Свищов“ до ул. „Опълченска“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Охрид“ ъгъла с ул. „Подполковник Калитин“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nНа 2 октомври, във връзка с подмяна на сградно водопроводно отклонение на ул. „Илия Джагаров“, с. Локорско, се налага спиране на водоподаването от 10:00 до 14:00 часа на клиентите на „Софийска вода”, живеещи в района на:\r\nул. „Илия Джагаров“, по ул. „Цветан Пешев“ от ул. „Илия Джагаров“ до ул. „Поп Стоил Петков“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Илия Джагаров“ ъгъла с ул. „Цветан Пешев“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.01", "title": "„Софийска вода” временно ще прекъсне водоснабдяването в някои части на столицата на 2 октомври"}
{"url": "http://www.focus-news.net/news/2017/10/01/2441585/delyan-dobrev-gerb-elena-yoncheva-e-v-politikata-po-shurobadzhanashka-liniya.html", "text": "Елена Йончева е в политиката  по шуробаджанашка  линия. Това каза народният представител от ПГ на ГЕРБ  Делян Добрев в ефира на „Тази неделя“ по бТВ.  По думите му Йончева е в политиката, благодарение на това, че  е била приятелка на  Сергей Станишев.  \r\n„Г-жа Йончева обикаля от месеци оградата и моите приятели казват като лисицата около зоопарка с един бивш служител на МВР, който е обвинен в каналджийство. Съдът се е произнесъл и го е върнал на работа, но той е уволнен за това. Г-жа Йончева да не се прави на някакъв морален стожер“, каза Добрев.", "date": "2017.10.01", "title": "Делян Добрев, ГЕРБ: Елена Йончева е в политиката по шуробаджанашка  линия"}
{"url": "http://www.focus-news.net/news/2017/10/01/2441586/mvr-dvama-dushi-sa-zaginali-a-14-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 14 са пострадали при 14 катастрофи в страната през изминалото денонощие. Това съобщиха от пресцентъра на МВР. В София са станали 39 леки катастрофи, при които са пострадали двама души.", "date": "2017.10.01", "title": "МВР: Двама души са загинали, а 14 са пострадали при катастрофи в страната през изминалото денонощие"}
{"url": "http://www.focus-news.net/news/2017/10/01/2441587/ministar-valentin-radev-shte-otkrie-novata-uchebna-godina-v-akademiyata-na-mvr-na-2-oktomvri.html", "text": "На 2 октомври Академията на МВР отваря врати за новата учебна година 2017/2018. Това съобщиха от пресцентъра на МВР. На тържествената церемония ще присъстват министърът на вътрешните работи Валентин Радев, представители на политическото и професионално ръководство, директори на главни дирекции, както и преподаватели и курсанти в Академията на МВР.", "date": "2017.10.01", "title": "Министър Валентин Радев ще открие новата учебна година в Академията на МВР на 2 октомври"}
{"url": "http://www.focus-news.net/news/2017/10/01/2441588/el-pais-zapochna-glasuvaneto-za-nezavisimost-na-nyakoi-mesta-v-kataloniya-madrid-ne-potvarzhdava.html", "text": "Гласуването на каталонския референдум за независимост е започнало в някои от секциите, предава испанския ежедневник El Pais. Изданието показа снимки на гласуващи в училището по Архитектура в един от каталонските градове. Испанското правителство не е потвърдило информацията, но според официални данни тече нова конфискация на урни. Това е съобщил испанският външен министър в съобщение от своята официална страница в \"Туитър\". Заявлението е придружено със снимки на иззети урни и бюлетини. \r\nИзборният ден на обявения за незаконен от Мадрид властите референдум започна в 10:00 часа българско време. Превод и редакция: Цанко Цолов", "date": "2017.10.01", "title": "El Pais: Започна гласуването за независимост на някои места в Каталония, Мадрид не потвърждава"}
{"url": "http://www.focus-news.net/news/2017/10/01/2441589/prof-donka-baykova-dietolog-prez-esenta-veganite-tryabva-da-obogatyat-menyuto-si-s-preparati-sadarzhashti-zhelyazo-i-vitamin-b12.html", "text": "През есента веганите трябва да обогатят менюто си с препарати, съдържащи желязо и витамин Б12. Това каза проф. д-р Донка Байкова, специалист по хранене и диететика, в интервю за Агенция „Фокус“ за правилното и здравословно хранене през есенните месеци. „През есенно-зимния сезон всеки човек трябва да помисли за повишаване на имунитета си, тъй като промяната на климатичните условия е свързана с несигурност на адаптационните механизми на организма за преодоляване на подобен стрес и на подобни различия в температурните разлики. Това би могло да доведе до срив на имунната защита и съответно до поява на така наречените простудни проблеми, болести и настинки“, обясни тя и уточни, че за да се случи това е нужно да снабдяваме организма си с достатъчно белтъчини, желязо, калций, витамини и минерали.\r\n„Хората, които са вегани, трябва да имат предвид, че желязото в растенията е свързано с инозит фосфорна киселина и е трудно усвояемо от организма. Желязото се намира в най-добра усвоима форма в месото, жълтъка и рибата. Витамин Б12 пък се намира в четирите белтъчни храни – мляко, месо, риба и яйца. Тоест, растенията имат желязо, но в тях витамин Б12 липсва. Ето защо през есента веганите трябва да обогатяват менюто си с препарати, съдържащи желязо и витамин Б12“, обясни проф. Байкова.\r\nЦветилена СИМЕОНОВА", "date": "2017.10.01", "title": "Проф. Донка Байкова, диетолог: През есента веганите трябва да обогатят менюто си с препарати, съдържащи желязо и витамин Б12"}
{"url": "http://www.focus-news.net/news/2017/10/01/2441590/mia-teche-sedmi-den-ot-makedonskata-predizborna-kampaniya.html", "text": "Митинги и срещи с граждани се провеждат в Македония в неделя, по време на седмия ден от предизборната кампания за местните избори в страната, предава Македонската информационна агенция. \r\nКоалицията „Живот за Македония“, водена от СДСМ, организира митинг в Крива Паланка и Куманово.\r\nОт своя страна, групата, водена от ВМРО-ДПМНЕ има събрания в Свети Никола и Щип, а Демократическият съюз за интеграция (ДСИ) в Битоля и Ресен. От агенцията напомнят, че предизборната кампания приключва в полунощ на 13 октомври, а изборите са насрочени за 15 октомври, с балотаж на 29-ти същия месец. Превод и редакция: Цанко Цолов", "date": "2017.10.01", "title": "МИА: Тече седми ден от македонската предизборна кампания"}
{"url": "http://www.focus-news.net/news/2017/10/01/2441591/dots-pavel-georgiev-arheolog-aktsentat-v-tazgodishnite-ni-razkopki-na-teritoriyata-na-pliska-beshe-dalboko-vkopanoto-prizemie-na-darvena-sgrada.html", "text": "Акцентът в тазгодишните ни разкопки на територията на Плиска беше дълбоко вкопаното приземие на дървена сграда, установено през 2015 година. Това каза пред Радио „Фокус“ - Шумен доц. Павел Георгиев, ръководител на проучването. Приземието е в рамките на три големи помещения, които изграждат огромна постройка със складово-производствен характер. Във всяко от трите отделения се намира сравнително добре запазена пещ, използвана за производство. „Все още не сме изследвали самите пещи, надяваме се през следващия сезон да успеем, за да установим и характера на производството, можем да кажем, че става дума за една огромна производствена серия от работилници, които са произвеждали очевидно за нуждите на държавата, защото в случая не става дума за някакво частно имение, а за голям стопански комплекс, свързан с производствен живот, с икономиката на столицата, с нейния столичен период, най-активен период - първата половина на 9 век“, каза доц. Георгиев. Приземието е вкопано на дълбочина повече от 1.60 - 1.70 метра, със страна на някои от големите помещения повече от 6 метра, с много добре изрязани в терена стени. „Въпреки това тези стени са били облицовани с особен строителен разтвор от льосовата пръст, която е характерна за терена на Плиска, добре омесена с дребни камъни, отлята като мокра смес в рамките на дървен кофраж“, каза доц. Георгиев. Той добави, че всичко това е стояло под двускатен покрив, носен от масивни дървени греди, като напречното сечение на всяка от тях е 30 на 30 см. „На базата и на по-ранни мои наблюдения от 2009 година мога да кажа, че обхватът на тези стопанско-производствени единици е наистина много голям и може да се прогнозира, че е разположен на терен от няколко декара. В рамките на приблизително 80 - 100 метра, като не е изключено и повече“, каза доц. Георгиев. Той посочи, че задачата през следващия сезон е да се изчерпят изцяло трите приземия и да се изясни предназначението на намиращите се в тях пещи. Нови факти има и при допроучването на жилищния квартал във Вътрешния град на Плиска. Освен активния живот от края на 10 докъм средата на 11 век, под вече откритите през 2015 година и допроучени през този сезон жилища полуземлянки, археолозите са открили землянки, които са от по-ранни фази. „Можем да обобщим, че животът в този квартал във Вътрешния град на Плиска има четири етапа на живот, като най-ранният е от първата половина на 9 век, вторият - от края на 9 и първата половина на 10 век, третият - от началото на 11, а крайният - втората половина или малко след средата на 11 век“, заяви доц. Георгиев.\r\nИвелина ИВАНОВА", "date": "2017.10.01", "title": "Доц. Павел Георгиев, археолог: Акцентът в тазгодишните ни разкопки на територията на Плиска беше дълбоко вкопаното приземие на дървена сграда"}
{"url": "http://www.focus-news.net/news/2017/10/01/2441592/prof-bozhidar-dimitrov-natsionalniyat-istoricheski-muzey-go-sazdadoh-az-chuvstvam-go-kato-svoe-dete.html", "text": "Националният исторически музей го създадох аз – чувствам го като свое дете. Това каза в интервю за Агенция „Фокус“  директорът на Националния исторически музей проф. Божидар Димитров по повод своето пенсиониране. Той поясни, че не го е променил, а го е създал. „След като няма да бъда директор, ще говоря без излишна скромност. Този музей на практика го направих аз. Комунизмът го създаде с всички необходими отдели за един пълноценен музей, но той не искаше да заработи, нямаше пари за разкопки. Беше само една експозиция, т.е. визитната картичка на България. Експозицията не беше съставена от експонати на музея и нямаше как да ги има, след като той не работеше като музей да издирва, да събира, да консервира, да реставрира, да изучава и чак тогава да нарежда. Експонатите бяха взети насила със заповед на министъра от 32 български музея и други - софийски и провинциални. Музеят беше настанен в два етажа на Съдебната палата, която принадлежеше на юристите. След демократичните промени станах директор, а тогавашните избягаха. Аз трябваше да решавам тези два тежки въпроси - юристите си поискаха сградата, а музеите си поискаха експонатите и имаха право“, посочи проф. Димитров. Той обясни, че е успял да задържи нещата известно време за няколко години. По думите му през тези години музеят е заработил под негово ръководство по всичките си функции. „Започна да издирва, да събира експонати, да ги консервира, да ги реставрира навсякъде, където може. Тази дейност беше усилена. Тя се отразяваше в медиите, включително от Агенция „Фокус“, поясни проф. Димитров. По думите му музеят като всяка подобна институция е като империите. „Той може да съществува и да блести само когато е във възход. Спре ли възходът, империите умират. Така умря Римската империя. Тя не умря от това, че варварите бяха по-силни от римските легиони, а затова че те преминаха в отбрана, а не в нападение. Спря експанзията и империята загина“, допълни проф. Божидар Димитров. \r\nДеница КИТАНОВА", "date": "2017.10.01", "title": "Проф. Божидар Димитров: Националният исторически музей го създадох аз – чувствам го като свое дете"}
{"url": "http://www.focus-news.net/news/2017/10/01/2441593/reuters-islyamska-darzhava-e-prevzela-siriyski-grad-razpolozhen-severoiztochno-ot-damask-pravitelstvoto-ne-e-potvardilo.html", "text": "Според информация на Сирийската обсерватория за човешки права, „Ислямска държава“ е превзела град Ал Карятаин, разположен на ок. 120 км. Североизточно от Дамаск, предава Reuters. От сирийското правителство все още не са потвърдили данните. \r\nАгенцията припомня, че военните сили на Дамаск превзеха Ал Карятаин преди около шест месеца, но терористичната групировка отново е установила контрол на града след изненадваща атака в неделя. Превод и редакция: Цанко Цолов", "date": "2017.10.01", "title": "Reuters: „Ислямска държава“ е превзела сирийски град, разположен североизточно от Дамаск, правителството не е потвърдило"}
{"url": "http://www.focus-news.net/news/2017/10/01/2441594/blagoevgrad-dvizhenieto-po-pat-ii-19-dobrinishte-gotse-delchev-se-izvarshva-v-edna-lenta-pri-razklona-za-selo-bukovo-poradi-patnotransportno-proizshestvie.html", "text": "Движението по път II-19 Добринище - Гоце Делчев се извършва в една лента, при разклона за село Буково, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се контролира от \"Пътна полиция\".", "date": "2017.10.01", "title": "Благоевград: Движението по път II-19 Добринище - Гоце Делчев се извършва в една лента, при разклона за село Буково, поради пътнотранспортно произшествие"}
{"url": "http://www.focus-news.net/news/2017/10/01/2441595/pazardzhik-vazpomenatelno-poklonenie-po-povod-105-godini-ot-balkanskata-voyna-shte-se-provede-na-vrah-veliytsa-kray-velingrad.html", "text": "По повод 105 години от обявяването на Балканската война и 27 години от възстановяване на Съюза на офицерите и сержантите от запаса и резерва в Пазарджик пред паметника на връх Велийца днес ще се проведе възпоменателно поклонение. Това съобщи за Радио „Фокус“ – Пазарджик майор Костадин Златев, председател на Областната организация на Съюза на офицерите и сержантите от запаса и резерва. Той обясни, че от четири години е възстановено поклонението пред паметника на загиналите в първите дни на Балканската война 42-ма войници и офицери от 27 пехотен Чепински полк и 39-ти полк. „Имахме голямо желание да възстановим този събор и го направихме. През тази година ще присъстват представители на Министерството на отбраната, депутати, а също и войници от 68-ма бригада Специални сили, командвани от генерал Явор Матеев“, уточни майор Златев. Той каза още, че възпоменателното поклонение пред паметника ще започне в 13.00 часа. На връх Велийца ще бъде отслужена и панихида в памет на загиналите, слово ще произнесе кметът на Община Велинград д-р Костадин Коев. С падане на колене ще бъде почетена паметта на загиналите във войните за национално обединение български войници, ще бъде направена и възстановка на събитията. „Хубаво ще бъде да присъстват и повече млади хора, защото нашата цел е те да познават историята ни и да се гордеят с нея“, добави майор Златев.\r\nАлбена ЖИЛЕКОВА", "date": "2017.10.01", "title": "Пазарджик: Възпоменателно поклонение по повод 105 години от Балканската война ще се проведе на връх Велийца край Велинград"}
{"url": "http://www.focus-news.net/news/2017/10/01/2441596/afp-sblasatsi-mezhdu-politsiya-i-protestirashti-v-kataloniya.html", "text": "Граждани на Каталония, желаещи да гласуват на референдума за независимост на областта, се сблъскаха с полиция на някои места в испанския автономен район, предава AFP. Обявеното от Мадрид за незаконно гласуване започна в 10:00 часа българско време в неделя, като малко след това полицията започна акция по изземане на урни и затваряне на избирателни секции. Агенцията съобщава, че на някои места органите на реда са нахлули със сила, докато на други се е стигнало до ескалация на напрежението между гласуващи и полицаи. Местни медии публикуваха снимки, на които се виждат ранени цивилни хора, от Мадрид не са потвърдили информацията.  Превод и редакция: Цанко Цолов", "date": "2017.10.01", "title": "AFP: Сблъсъци между полиция и протестиращи в Каталония"}
{"url": "http://www.focus-news.net/news/2017/10/01/2441597/prof-donka-baykova-dietolog-zaradi-vglabyavaneto-v-kachestvoto-na-hranite-narastva-broyat-na-mladite-hora-sas-seriozni-zdravni-problemi.html", "text": "Заради вглъбяването в качеството на храните нараства броят на младите хора със сериозни здравни проблеми. Това каза проф. д-р Донка Байкова, специалист по хранене и диететика, в интервю за Агенция „Фокус“. „Напоследък се наблюдава тенденция средностатистическият, интелигентен и образован българин да се храни все по-здравословно и да подбира храните си по качество и според материалния си статус. Но заедно с това се наблюдават и залитания във всякакви посоки, в това число и подражание на различни кумири и модели от екрана и гладуващи и съзнателно подлагащи се на сериозни рестрикции. В тази посока има поява на нарастващ относителен дял на хранителните разстройства сред образованите млади лица, които заради вглъбяването в качеството на храните стигат до сериозни здравни проблеми“, каза тя.\r\nПроф. Байкова обясни, че другата група хора са в срещуположната крайност – онези, които са на прага на оцеляването и които по социални причини и недостиг на средства се хранят ограничено, купувайки т.нар. имитиращи продукти. „Наблюдава се и една положителна статистика, свързана с овладяването на свръх теглото и затлъстяването, което най-после бележи прогрес сред децата, юношите и младите хора. При последните изследвания в България се забелязва лек спад, но все пак на този етап той все още не е много значим“, каза тя.\r\nЦветилена СИМЕОНОВА", "date": "2017.10.01", "title": "Проф. Донка Байкова, диетолог: Заради вглъбяването в качеството на храните нараства броят на младите хора със сериозни здравни проблеми"}
{"url": "http://www.focus-news.net/news/2017/10/01/2441598/mvr-srabskite-mitnicheski-vlasti-sa-preustanovili-obrabotka-na-tovarnite-avtomobili-na-gkpp-kalotina-poradi-tehnicheski-problem.html", "text": "От 9.30 чака тази сутрин на ГКПП \"Калотина\" поради проблеми от страна на сръбските митнически власти не се извършва обработка на товарните автомобили за влизане и излизане от Република Сърбия. Това съобщиха от пресцентъра на МВР. Към 10.45 часа, няма натрупани колони от изчакващи товарни автомобили на граничния пункт.", "date": "2017.10.01", "title": "МВР: Сръбските митнически власти са преустановили обработка на товарните автомобили на ГКПП \"Калотина\" поради технически проблем"}
{"url": "http://www.focus-news.net/news/2017/10/01/2441599/el-pais-karles-puchdemon-glasuva-na-katalonskiya-referendum.html", "text": "Каталонският лидер Карлес Пучдемон гласува на местния референдум за независимост, пише испанският ежедневник El Pais. В социалната мрежа „Туитър“ се появи и снимка на Пучдемон, който пуска бюлетината със своя глас в урната. Междувременно бившият играч на футболния клуб Барселона Карлес Пуйьол, изрази подкрепата си за вота, след като заяви в съобщение в социалните мрежи, че “гласуването е демокрация“.Превод и редакция: Цанко Цолов", "date": "2017.10.01", "title": "El Pais: Карлес Пучдемон гласува на каталонския референдум"}
{"url": "http://www.focus-news.net/news/2017/10/01/2441600/plovdiv-kontsert-v-pamet-na-vokalista-na-grupata-linkin-park-chestar-beningtan-shte-se-provede-v-kv-kapana.html", "text": "Концерт в памет на покойния вокалист на групата „Linkin Park“ Честър Бенингтън ще се проведе в кв. „Капана“ в Пловдив тази вечер. Това съобщиха за Радио „Фокус“ – Пловдив организаторите на събитието. Концертът ще започне от 19.30 часа на главната сцена в кв. „Капана“, на ул. „Загреб“. Събитието „Да си спомним за Честър“ е част от програмата на „Капана фест“ и от глобалната вълна от събития, посветени на покойния световноизвестен вокалист. Концертът ще включи професионална прожекция на някои от най-култовите изпълнения от световните турнета на групата, а на живо ще се включат и български музиканти с творчески интерпретации на любими песни. За феновете ще бъде поставен огромен винил, на който всеки ще може да напише своето послание към членовете на групата.\r\nМемориалът, посветен на Честър Бенингтън, ще даде възможност на многобройните му български фенове да отдадат своята почит към творчеството му, твърдят организаторите. Целият концерт ще бъде заснет и заедно с посланията на феновете ще бъде изпратен до членовете на групата „Linkin Park”. Входът за събитието е свободен.\r\nТони МИХАЙЛОВ", "date": "2017.10.01", "title": "Пловдив: Концерт в памет на вокалиста на групата „Linkin Park“ Честър Бенингтън ще се проведе в кв. „Капана“"}
{"url": "http://www.focus-news.net/news/2017/10/01/2441601/blagoevgrad-katastrofa-e-stanala-na-patya-dobrinishte-gotse-delchev-pri-razklona-za-selo-bukovo-dvizhenieto-v-rayona-e-zatrudneno.html", "text": "Автомобил е катастрофирал на пътя Добринище - Гоце Делчев, при разклона за село Буково, движението в района е затруднено. Това каза за Радио „Фокус“ - Пирин дежурният служител в Областно пътно управление - Благоевград. Превозното средство се намира в едната пътна лента и движението се контролира от „Пътна полиция“.\r\nЛора КАЛЧЕВА", "date": "2017.10.01", "title": "Благоевград: Катастрофа е станала на пътя Добринище - Гоце Делчев, при разклона за село Буково, движението в района е затруднено"}
{"url": "http://www.focus-news.net/news/2017/10/01/2441602/the-telegraph-ucheni-obyaviha-che-sa-namerili-nay-ranniya-razkaz-na-arnest-heminguey.html", "text": "Учени обявиха, че са намерили най-ранния разказ на американският автор Ърнест Хемингуей, пише Daily Telegraph. Ръкописът е намерен в хладилна чанта, намираща се в архива на приятел на Хемингуей, в чиято къща писателят е живял през 30те години на миналия век. В него се описва въобръжаемо пътешествие с влак през Атлантическия океан, както и редица сцени от Шотландия и Ирландия. \r\nЗаглавието гласи „Осми септември, 1909 г., европейският дневник на Ъ.Х.“ Вестникът припомня, че по това време писателят е бил на 10 години. Превод и редакция: Цанко Цолов", "date": "2017.10.01", "title": "The Telegraph: Учени обявиха, че са намерили най-ранния разказ на Ърнест Хемингуей"}
{"url": "http://www.focus-news.net/news/2017/10/01/2441603/dots-margarita-bakracheva-psiholog-golyama-chast-ot-depresiite-se-dalzhat-na-izcherpvaneto-na-nyakoi-vazhni-minerali-v-organizma.html", "text": "Голяма част от депресиите се дължат на изчерпването на някои важни минерали в организма. Това каза психологът доц. Маргарита Бакрачева в интервю за Агенция „Фокус“ за есенната депресия. „Малко встрани е от психологията, но в съвременния свят, който е свързан с динамични промени и изисквания на средата, която ни кара да се доказваме и да даваме най-доброто от себе си, се оказва, че голяма част от депресиите се дължат на изчерпването на някои важни минерали в организма. Добре е човек преди да реши, че нещо се е „повредил“, да си направи изследвания. Съвсем наскоро работих с младо момче, което беше в депресия. Оказа се, че тя е от преумора и в резултат на изчерпване на някои минерали в организма. Тази депресия се решава много лесно с помощта на лекари“, коментира доц. Бакрачева. По думите ѝ общото изтощение на организма и отслабването на имунната система могат да се контролират. „От нас самите зависи дали си набавяме или по-скоро забелязваме приятните неща около себе си. Това е важно в чисто практически план, тъй като освен, че е позитивно и лесно осъществимо, то не изисква някакви допълнителни средства. Можем да си изградим навик всеки ден да отделяме по няколко минути поне за положителни неща. Навикът се изгражда обикновено за 28 дни. Ако за този период умишлено отделяме по няколко минути, за да се насладим на кафето, на разходката или на нещо, което обичаме - това вече се превръща в навик и после не ни се налага да мислим. Не трябва да подминаваме, веселите и забавните неща около нас“, допълни психологът.   \r\nДеница КИТАНОВА", "date": "2017.10.01", "title": "Доц. Маргарита Бакрачева, психолог: Голяма част от депресиите се дължат на изчерпването на някои важни минерали в организма"}
{"url": "http://www.focus-news.net/news/2017/10/01/2441604/sofiya-na-gkpp-kalotina-se-e-obrazuvala-2-km-kolona-tovarni-avtomobili-za-izhod-ot-stranata.html", "text": "На ГКПП \"Калотина\" се е образувала 2 км колона товарни автомобили за изход от страната. Това сочат данни към 11.30 часа на ГД \"Гранична полиция\". От 9.30 часа тази сутрин на ГКПП \"Калотина\", поради проблеми от страна на сръбските митнически власти не се извършва обработка на товарните автомобили за влизане и излизане от Република Сърбия.", "date": "2017.10.01", "title": "София: На ГКПП \"Калотина\" се е образувала 2 км колона товарни автомобили за изход от страната"}
{"url": "http://www.focus-news.net/news/2017/10/01/2441605/afp-italiya-otkaza-da-prieme-noviya-severnokoreyskiya-poslanik.html", "text": "Италия отказа да приеме акредитивните писма на новия севернокорейския посланик в Рим, предава AFP. Това е заявил италианският външен министър Анджелино Алфано в интервю за местен ежедневник. Решението е взето като протест срещу ядрената програма на Пхенян. Алфано обаче подчерта, че това не означава скъсване на дипломатическите отношения, защото според неговите думи „винаги е полезно да поддържаме канал за комуникация“. Превод и редакция: Цанко Цолов", "date": "2017.10.01", "title": "AFP: Италия отказа да приеме новия севернокорейския посланик"}
{"url": "http://www.focus-news.net/news/2017/10/01/2441606/korneliya-ninova-v-denya-na-vazrastnite-hora-nyama-da-sprem-da-se-borim-za-vas.html", "text": "„Скъпи родители, в Деня на възрастните хора приемете уважението и обичта ни за това, че вие сте строителите на България. През вашата младост, с вашия труд, с вашия ентусиазъм, с енергия и обич към отечеството, сте изградили и икономика, и земеделие, и образование, и култура, за което сме ви признателни и никога няма да забравим.” Това заяви в дома за възрастни хора \"Гергана\" във Варна лидерът на БСП Корнелия Нинова, съобщиха от пресцентъра на Националния съвет на БСП. \r\n„Разбира се, политиците в такива дни трябва са кажем дали на дела изпълняваме това уважение. Законът за възрастните хора, който БСП изработи, вече е внесен в парламента и другата седмица ще се разгледа. С този закон не само на думи, но и с действия доказваме, че сме загрижени, че искаме да ви създадем условия днес, на вашата възраст да живеете пълноценно, да имате социални контакти. Няма да спрем да се борим за преизчисляване на всички пенсии. Това ще доведе до увеличаване на пенсиите с между 20 и 30 %. Ще продължим да се борим за вас”, заяви също лидерът на БСП в дома за възрастни хора.\r\n„Бъдете здрави, дано усещате уважението на обществото, обичта на близките си хора, нашите ги имате”, пожела Корнелия Нинова на хората от дома.\r\nОт името на БСП бе направено дарение за нуждите на дома за възрастни хора на стойност 2000 лв.", "date": "2017.10.01", "title": "Корнелия Нинова в Деня на възрастните хора: Няма да спрем да се борим за вас"}
{"url": "http://www.focus-news.net/news/2017/10/01/2441607/el-pais-madrid-razkritikuva-regionalnite-politseyski-sili-na-kataloniya.html", "text": "Мадрид разкритикува регионалните полицейски сили на Каталония, след като голяма част от тях отказаха да участват в акциите за спирането на тамошния референдум за независимост, предава вестник El Pais. Местните органи на реда трябваше да конфискуват урни и бюлетини в неделя сутринта преди започването на вота, но след като масово не се подчиниха на заповедта, Мадрид изпрати правителствена полиция за изпълнение на задачата. По-рано бе съобщено, че между полицейските сили и гласуващите се е стигнало до сблъсъци, но от испанското правителство не потвърдиха. Превод и редакция: Цанко Цолов", "date": "2017.10.01", "title": "El Pais: Мадрид разкритикува регионалните полицейски сили на Каталония"}
{"url": "http://www.focus-news.net/news/2017/10/01/2441608/mvr-na-3-oktomvri-shte-se-sastoi-tseremoniyata-po-otkrivaneto-na-gkpp-kaynardzhalipnitsa.html", "text": "На 3 октомври, вторник, в 10.00 часа ще се състои церемония по откриването на съвместния ГКПП \"Кайнарджа–Липница\", съобщиха от пресцентъра на МВР.", "date": "2017.10.01", "title": "МВР: На 3 октомври ще се състои церемонията по откриването на ГКПП „Кайнарджа–Липница“"}
{"url": "http://www.focus-news.net/news/2017/10/01/2441609/blagoevgrad-cherkvata-pokrov-bogorodichen-v-selo-poleto-otbelyazva-hramoviya-si-praznik-s-vodosvet-i-kurban-za-zdrave.html", "text": "Черквата „Покров Богородичен” в село Полето отбелязва храмовия си празник с водосвет и курбан за здраве. Това каза за Радио „Фокус“ - Пирин Таня Тасева, експерт „Връзки с обществеността“ към Община Симитли. В 12.00 часа пред църквата започна отслужването на водосвет. След него ще бъде раздаден курбан за здраве. Традицията вече е 13 години, откакто я има църквата в квартала. Празникът „Покров Богородичен” по църковния календар събира всички, които обичат родния дом. Първи октомври всяка година бележи началото на богатата празнична програма в община Симитли през есенния месец.\r\nЛора КАЛЧЕВА", "date": "2017.10.01", "title": "Благоевград: Черквата „Покров Богородичен” в село Полето отбелязва храмовия си празник с водосвет и курбан за здраве"}
{"url": "http://www.focus-news.net/news/2017/10/01/2441610/d-r-emil-karaivanov-kmet-na-asenovgrad-vazrastnite-hora-sa-primer-za-tova-kak-vseki-mozhe-da-bade-polezen-za-obshtestvoto-i-za-sebe-si-sled-kraya-na-trudovata-si-deynost.html", "text": "Вие, възрастните хора – наши родители, близки и съграждани, сте пример за това как всеки един от нас може да бъде полезен за обществото и себе си дори след края на трудовата си дейност. Това се казва в поздравителен адрес на кмета на Асеновград д-р Емил Караиванов по повод Международния ден на възрастните хора, съобщиха от пресцентъра на Община Асеновград.\r\n„С огромно удоволствие поднасям своите поздравления и най-искрени благопожелания по повод Международния ден на възрастните хора – 1-ви октомври! Всяка година на този ден се обръщаме към Вас – нашите родители, близки и съграждани, и изразяваме своите признателност и уважение за всичко, което Ви дължим и сме научили в живота си. Вие сте тези, които ни вярвате и подкрепяте в натовареното ни ежедневие, помагате ни да намерим правилните решения, предавайки ни своите мъдрост и опит, натрупани през годините. За Вашата любов, за нежността, с която ни обграждате, за грижите за децата ни е нашата огромна благодарност. Обръщам се към Вас и като към хора, които продължават да участват активно в обществения живот на нашия град и общината ни. Благодаря за Вашата всеотдайност и принос за развитието на община Асеновград. Искрено се надявам и разчитам и в бъдеще да сте все така инициативни и отдадени на любимия ни град“, се казва в поздравлението на д-р Емил Караиванов към възрастните хора в Асеновград.\r\n„Уверявам Ви, че ще бъдем Ваши достойни наследници, отговорни и загрижени за семействата си, за града си, за бъдещето на всички ни, така, като сте ни учили и възпитавали през годините. Желая Ви здраве и дълголетие! Честит празник!“, пише още в поздравителния адрес по повод Международния ден на възрастните хора – 1 октомври.", "date": "2017.10.01", "title": "Д-р Емил Караиванов, кмет на Асеновград: Възрастните хора са пример за това как всеки може да бъде полезен за обществото и за себе си след края на трудовата си дейност"}
{"url": "http://www.focus-news.net/news/2017/10/01/2441611/tass-v-kataloniya-sa-otvoreni-73-ot-glasopodavatelnite-sektsii.html", "text": "В Каталония са отворени 73% от гласоподавателните секции, предава ТАСС. Това е съобщено на пресконференция на регионалните власти в неделя.\r\nАгенция „Фокус“ припомня, че по-рано, според данни на очевидци, се стигна до сблъсъци между полиция и гласуващи, докато органите за сигурност започнаха акция по затваряне на гласоподавателните секции и конфискация на урни. Местното правителство заяви, че референдумът ще се проведе въпреки всички усилия на Мадрид да спре гласуването. Превод и редакция: Цанко Цолов", "date": "2017.10.01", "title": "ТАСС: В Каталония са отворени 73% от гласоподавателните секции"}
{"url": "http://www.focus-news.net/news/2017/10/01/2441612/blagoevgrad-vazstanoveno-e-dvizhenieto-po-pat-ii-19-dobrinishte-gotse-delchev-pri-razklona-za-selo-bukovo.html", "text": "Възстановено е движението по път II-19 Добринище - Гоце Делчев при разклона за село Буково. Това съобщиха от пресцентъра на Агенция \"Пътна инфраструктура\".", "date": "2017.10.01", "title": "Благоевград: Възстановено е движението по път II-19 Добринище - Гоце Делчев при разклона за село Буково"}
{"url": "http://www.focus-news.net/news/2017/10/01/2441613/dha-erdogan-e-besen-zaradi-izraelskite-znamena-po-ulitsite-na-severen-irak.html", "text": "Президентът на Турция Реджеп Тайип Ердоган отново се изказа изключително остро срещу проведения референдум за независимост на кюрдите в Северен Ирак, предаде информационната агенция  Догу хабер ажансъ (ДХА). „Дефилирането по улиците на Ербил с израелски знамена нас изключително много ни натъжи. Това показва само едно нещо. Означава, че в миналото това автономно кюрдско управление в Северен Ирак и „Мосад” са били заедно. Те имат общо минало. Сега паднаха всички маски. Осъзнавате ли какво направихте? Единствено Израел ви подкрепя. Има ли някой друг, който да ви подкрепя? Няма. В Северен Ирак не се създава една независима държава. Точно обратното – това се прави за удоволствието (в оригиналния текст е използван турският изказ „кеф” – бел. на „Фокус”) на еди кой си; а с това се открива една рана, която продължително ще кърви”, заканва се Ердоган, цитиран от ДХА.Превод и редакция: Георги Димов", "date": "2017.10.01", "title": "ДХА: Ердоган е бесен заради израелските знамена по улиците на Северен Ирак"}
{"url": "http://www.focus-news.net/news/2017/10/01/2441614/ministar-tsetska-tsacheva-reshenieto-na-delyan-dobrev-da-podade-ostavka-e-iznenadvashto-za-men.html", "text": "Познавам Делян Добрев като добър организатор, боец, но вероятно това, което се случва през последната седмица, го е накарало да вземе това решение. Не съм говорила с него и не бих могла повече да навляза в обяснение на това негово решение. За мен то е изненадващо. Това каза в интервю за предаването \"Неделя 150\" по \"Хоризонт\" министърът на правосъдието Цецка Цачева.  По повод разделението на отиващия си Висш съдебен съвет на 2 колегии - съдийска и прокурорска, тя заяви: \"Аз мисля, че се получиха нещата. По-важна е оценката на магистратите, на тези, които са част от съдебната власт - съдиите, прокурорите, следователите. Мисля че те оценяват по достойнство това разделяне\". \"Едва ли министър на правосъдието, като част от изпълнителната власт, е коректно и има право да коментира работата на правителството на съдебната власт, както е прието да се говори за Висшия съдебен съвет (ВСС). Оценката ще я дадат, на първо място магистратите, оценката я дава обществото. Като цяло, беше свършена не малко работа. Наложи им се да работят в сложна и политическа система. Преди ден изброих, че те са работили с шестима министри, които осъществяват връзката между съдебната власт и изпълнителната власт. На този състав на ВСС му се наложи да изпълни измененията в Закона за съдебната власт, резултат от промяната на Конституцията. Беше свършена много работа. Но, за съжаление, остана и привкус, а така също и недовършена работа. Преди всичко, не беше решен въпросът с натовареността на магистратите, особено в съдийската колегия. Прокурорската колегия предложи план, но трябва да бъде отчетено, че при тях нещата са доста по-леки за решаване. Големият проблем е за натовареността на съдиите. Това, безспорно, ще бъде и един от акцентите в предстоящата работа на новия състав на ВСС\", коментира Цецка Цачева. \"Все още има очакване за повече справедливост, повече прозрачност в работата на съдебната власт, като цяло. Отговорността, безспорно, за това, на първо място е на ВСС, но нека и останалите представители на различните власти да не бягаме от тази отговорност. Според законодателната рамка, според връзката между изпълнителна власт и ВСС, всъщност трябва да очакваме и резултатите. Има какво да се желае повече. Аз лично, за себе си, като човек, който съм свикнала да работя в екип, в колектив, бих заложила повече на колективния дух в новия състав на ВСС\", допълни тя.", "date": "2017.10.01", "title": "Министър Цецка Цачева: Решението на Делян Добрев да подаде оставка е изненадващо за мен"}
{"url": "http://www.focus-news.net/news/2017/10/01/2441615/hayder-al-abadi-kam-irakskite-kyurdi-dayte-ni-kontrol-varhu-prihodite-ot-petrol-a-nie-redovno-shte-vi-plashtame-zaplatite.html", "text": "Премиерът на Ирак Хайдер ал Абади обеща на кюрдите в страната редовно и без никакво закъснение да им се изплащат техните заплати, ако бъде установен контрол върху приходите от петрол в автономната област, информира електронното издание на вестник „Ватан”. Абади декларира в една от социалните медии, че „защитава кюрдските граждани в Ирак; няма да позволи те да бъдат нападани и да бъдат потърпевши”. „Вие сте първокачествени граждани на Ирак”,  кълне се още премиерът на страната, цитиран от „Ватан”.Превод и редакция: Георги Димов", "date": "2017.10.01", "title": "Хайдер ал Абади към иракските кюрди: Дайте ни контрол върху приходите от петрол, а ние редовно ще ви плащаме заплатите"}
{"url": "http://www.focus-news.net/news/2017/10/01/2441616/dragomir-stoynev-bsp-tretiyat-mandat-na-gerb-otkrito-pokaza-koruptsiya-i-kupena-imitatsiya-na-demokratsiya-no-dnevniyat-red-na-balgariya-e-drug.html", "text": "„Третият мандат на ГЕРБ открито носи белега на корупцията. Демокрацията на ГЕРБ е купена имитация на демокрация, кметовете им са принуждавани да захранват един бизнес-модел, който е в основата на политическия възход на ГЕРБ. Налице е отказ от реформи, не се гледат умишлено важни законопроекти. БСП няма да участва в избора на ръководство на Комисията по досиетата, дневният ред на БСП и България не е в миналото, а е насочен към бъдещето“. Това заяви зам.-председателят на ПГ на „БСП за България“ Драгомир Стойнев по БНР, съобщиха от пресцентъра на ПП БСП. Според него допускането на толкова високи нива на корупция на всички нива на управлението на държавата вече е опасно за самото ѝ функциониране. Стойнев заяви, че до сега проблем ни бяха калинките и слабия административен капацитет, които проваляха важни политики, но вече ги подминаваме, заради корупционните скандали. \r\n„В Хасково на светло излезе един бизнес-модел, който е в основата на политическият възход на ГЕРБ. Затова ги боли толкова“, подчерта Стойнев и допълни, че в писмото си до медиите кметът на Хасково директно казва, че разривът е дошъл след отменени от него опорочени конкурси, след натиск за назначения в енергетиката и в администрацията. \r\nСпоред Стойнев кметовете на ГЕРБ се съгласяват или биват принудени да организират схеми, чрез които се захранват мрежи от фирми. Тези фирми не работят само, за да направят богати един тесен кръг от хора, включително политици. Те работят и на друго ниво – захранват политическата власт на ГЕРБ по места. „Да припомням ли огромните фалшификации на местните избори през 2015 г. Вижте и кой печели най-добри резултати в ромските махали. Или ромите са станали демократи и десни привърженици на ГЕРБ?“, попита Стойнев. \r\nДемокрацията на ГЕРБ е купена имитация на демокрация\r\n„Демокрацията на ГЕРБ е купена имитация на демокрация. И групата на БСП в парламента сега е единствената модерна сила, която отстояват демокрацията“, заяви Стойнев. \r\nТой припомни санирането и европейските средства по големите инфраструктурни проекти на общините, които са в ръцете на тези кметове и заяви, че всички българи ще плащат заемът за саниране, с който ГЕРБ се готвят да си купят още един управленски мандат в местната власт. \r\n„В същото време е на лице отказ от реформи в ключови сфери като здравеопазване, образование, пенсионна реформа. Какво става в Здравната каса, там тъмнината е пълна? Всяка седмица умират българи, защото има откази от здравеопазване и върнати пациенти“, заяви Стойнев. \r\nСпоред него ГЕРБ блокират работата на парламента с отказа си да гледат законопроекти на БСП, занимават се само с декларации и изчерпват дневния ред за минути. В комисии все още не е влязъл законопроектът за борба с корупцията, блокирани а редица закони в социалната сфера. \r\nСтойнев специално акцентира на отхвърления от ГЕРБ Законопроект за храните и припомни, че докато ние послушно чакаме Брюксел да ни регулира, Франция, Италия, Испания и Гърция вече са поискали от ЕК да им разреши да слагат на етикетите на млечните си продукти името на държавите си, а не да пише само „Произведено в ЕС.“ От ГЕРБ обяснили, че същото, което поискали БСП за българските продукти е невъзможно, защото не било съобразно европейските изисквания за свободен пазар.\r\nДрагомир Стойнев обяви, че БСП няма да има свои номинации за председател и членове на Комисията по досиетата и няма да участва в избора им и припомни предложението на БСП тя да бъде закрита, а ресорът й поет от Институт за национална памет. „ГЕРБ искат да направят нов център на напрежение - за натиск и периодично разпространение на мръсотия срещу български граждани и публични фигури, особено по време на избори. Той подчерта, че дневният ред на България и БСП е друг – не миналото, а обединение и работа за бъдещето“, посочи той. \r\nСтойнев определи Кандидатурата на Антон Тодоров като слаба, пристрастна, символ на политиката като шоупрограма, принизяваща институцията, обидна за българските граждани. „Антон Тодоров ще моделира Комисията по свой образ и подобие – тя ще стане нещо средно между риалити – шоу и Фейсбук-група с краен език и жълти сюжети“, каза още Стойнев.", "date": "2017.10.01", "title": "Драгомир Стойнев, БСП: Третият мандат на ГЕРБ открито показа корупция и купена имитация на демокрация, но дневният ред на България е друг"}
{"url": "http://www.focus-news.net/news/2017/10/01/2441617/el-pais-glasopodavatelnite-tsentrove-v-kataloniya-sa-bez-vrazka-s-internet.html", "text": "Гласоподавателните центрове в Каталония са без връзка с интернет, предава испанското издание El Pais. Според данни на полицията, по този начин е отрязан достъпа на Каталония до системата, съдържаща списък с гласувалите и негласувалите граждани, което означава, че не може да се избегне неколкократното подаване на бюлетина. В момента гражданите трябва да представят личните си карти пред урните, като от комисията записват данните им, но това не може да попречи на повторно гласуване в друга секция. \r\nИспанските власти са установили контрол над телекомуникационните центрове от събота, пише още вестника. Превод и редакция: Цанко Цолов", "date": "2017.10.01", "title": "El Pais: Гласоподавателните центрове в Каталония са без връзка с интернет"}
{"url": "http://www.focus-news.net/news/2017/10/01/2441618/pazardzhik-vegetarianskiyat-klub-v-grada-organizira-parti-po-povod-svetovniya-den-na-vegetarianstvoto.html", "text": "Вегетарианският клуб в Пазарджик организира своето веге парти по повод Световния ден на вегетарианството – 1 октомври, съобщиха организаторите от Вегетарианския клуб. Всеки един от посетителите и членовете на клуба ще може да вкуси от приготвени изцяло вегетариански ястия. Всеки може да сподели своята любима веганска и домашно приготвена изненада. Всеки, който донесе вегетарианска храна, ще трябва да сложи листче с името на своето ястие и неговите съставки. Тази година събитието предвижда и представянето на двама знаменити български художници. Избрани са, защото също са били част от изграждането на вегетарианската култура в България. Владимир Димитров – Майстора и Борис Георгиев са живели и активно работили през 20-те години на XX в., но колкото и добре да са познати днес имат и недотам изследвана страна. Входът за проявата е свободен. Партито ще бъде от 17.00 до 20.00 часа в арт-клуб „Галерия“ в Пазарджик", "date": "2017.10.01", "title": "Пазарджик: Вегетарианският клуб в града организира парти по повод Световния ден на вегетарианството"}
{"url": "http://www.focus-news.net/news/2017/10/01/2441619/dha-turtsiya-prodalzhava-da-sasredotochava-voyski-po-granitsata-sas-siriya.html", "text": "Продължава предислоцирането на турски военни части от вътрешността на страната покрай границата със Сирия, предаде информационната агенция Догу хабер ажансъ (ДХА).  Пристигналата в провинция Хатай тежка военна техника се насочва към граничната околия Рейханлъ. В ранните сутрешни часове бронирани машини на пехотата достигнаха като подкрепление в разположените по границата военни модулни формирования, посочва още ДХА.Превод и редакция: Георги Димов", "date": "2017.10.01", "title": "ДХА: Турция продължава да съсредоточава войски по границата със Сирия"}
{"url": "http://www.focus-news.net/news/2017/10/01/2441620/pregled-na-mezhdunarodnite-novini-do-13-chasa-agentsiya-fokus.html", "text": "Премиерът на Ирак Хайдер ал Абади обеща на кюрдите в страната редовно и без никакво закъснение да им се изплащат техните заплати, ако бъде установен контрол върху приходите от петрол в автономната област. Абади декларира в една от социалните медии, че „защитава кюрдските граждани в Ирак; няма да позволи те да бъдат нападани и да бъдат потърпевши”. „Вие сте първокачествени граждани на Ирак”,  кълне се още премиерът на страната.\r\n*** Мадрид разкритикува регионалните полицейски сили на Каталония, след като голяма част от тях отказаха да участват в акциите за спирането на тамошния референдум за независимост. Местните органи на реда трябваше да конфискуват урни и бюлетини в неделя сутринта преди започването на вота, но след като масово не се подчиниха на заповедта, Мадрид изпрати правителствена полиция за изпълнение на задачата. По-рано бе съобщено, че между полицейските сили и гласуващите се е стигнало до сблъсъци, но от испанското правителство не потвърдиха. \r\n*** В Каталония са отворени 73% от гласоподавателните секции. Това е съобщено на пресконференция на регионалните власти в неделя.\r\nАгенция „Фокус“ припомня, че по-рано, според данни на очевидци, се стигна до сблъсъци между полиция и гласуващи, докато органите за сигурност започнаха акция по затваряне на гласоподавателните секции и конфискация на урни. Местното правителство заяви, че референдумът ще се проведе въпреки всички усилия на Мадрид да спре гласуването. \r\n*** Италия отказа да приеме акредитивните писма на новия севернокорейския посланик в Рим. Това е заявил италианският външен министър Анджелино Алфано в интервю за местен ежедневник. Решението е взето като протест срещу ядрената програма на Пхенян. Алфано обаче подчерта, че това не означава скъсване на дипломатическите отношения, защото според неговите думи „винаги е полезно да поддържаме канал за комуникация“. \r\n*** Граждани на Каталония, желаещи да гласуват на референдума за независимост на областта, се сблъскаха с полиция на някои места в испанския автономен район. Обявеното от Мадрид за незаконно гласуване започна в 10:00 часа българско време в неделя, като малко след това полицията започна акция по изземане на урни и затваряне на избирателни секции. На някои места органите на реда са нахлули със сила, докато на други се е стигнало до ескалация на напрежението между гласуващи и полицаи. Местни медии публикуваха снимки, на които се виждат ранени цивилни хора, от Мадрид не са потвърдили информацията.  \r\n*** Според информация на Сирийската обсерватория за човешки права, „Ислямска държава“ е превзела град Ал Карятаин, разположен на ок. 120 км. Североизточно от Дамаск. От сирийското правителство все още не са потвърдили данните. \r\nВоенните сили на Дамаск превзеха Ал Карятаин преди около шест месеца, но терористичната групировка отново е установила контрол на града след изненадваща атака в неделя. \r\n*** Гласуването на каталонския референдум за независимост е започнало в някои от секциите. Изданието показа снимки на гласуващи в училището по Архитектура в един от каталонските градове. Испанското правителство не е потвърдило информацията, но според официални данни тече нова конфискация на урни. Това е съобщил испанският външен министър в съобщение от своята официална страница в \"Туитър\". Заявлението е придружено със снимки на иззети урни и бюлетини. \r\nИзборният ден на обявения за незаконен от Мадрид властите референдум започна в 10:00 часа българско време. \r\n*** Половината от населението на американския остров Пуерто Рико все още няма достъп до прясна вода. Около 3,4 млн. от местните все още се  намират в тежко положение, седмица и половина след като урагана „Мария“ удари района, нанасяйки тежки щети и оставяйки целия остров без електричество. \r\nКонгресът на САЩ гласува изпращането на извънредна помощ, включително кораб лазарет, но положението все още остава критично, съобщават местните власти.  \r\n*** Иранският външен министър Мохамад Джавад Зариф смята, че САЩ ще се оттеглят от споразумението, регулиращо ядреното оръжие на Техеран. Зариф обаче добави, че се надява европейските страни да продължат да спазват сделката, според която Иран ограничава ядрената си програма в замяна на отмяна на международните санкции срещу страната. \r\nФранция, Германия, Великобритания, Русия и Китай защитиха споразумението, след като американският президент Доналд Тръмп го нарече „срам“ за Съединените американски щати. \r\n*** Северна Корея заплаши да превърне територията на САЩ в „море от огън“, ако от Вашингтон не променят политиката си спрямо Пхенян и изпратят самолетоносачи на полуострова. Това е казано в съобщение на севернокорейското правителство в неделя. \r\n„Още веднъж предупреждаваме, че нашите сили за в пълна бойна готовност. Използването на санкции и бомбардировачи са самоубийствени действия, които ще доведат до ядрена катастрофа, способна да превърне САЩ в море от огън“, се казва в изявлението. \r\n***", "date": "2017.10.01", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2017/10/01/2441621/afp-politsiyata-izpolzva-gumeni-patroni-sreshtu-protestirashti-v-kataloniya-38-dushi-sa-s-naranyavaniya.html", "text": "Испанската полиция е потвърдила използването на гумени патрони в неделя, срещу няколко групи протестиращи, окупирали гласоподавателни пунктове в каталонската столица Барселона, предава AFP. Според данни на местната Бърза помощ, 38 души са ранени в следствие на по-ранните сблъсъци или на обстрела с гумени патрони, като само трима от пострадалите са с по-тежки наранявания. Каталонският лидер Карлес Пучдемон нарече действията на правителствената полиция „несправедливо насилие“. Превод и редакция: Цанко Цолов", "date": "2017.10.01", "title": "AFP: Полицията използва гумени патрони срещу протестиращи в Каталония, 38 души са с наранявания"}
{"url": "http://www.focus-news.net/news/2017/10/01/2441622/smolyan-visoka-poseshtaemost-ot-turisti-se-otchita-prez-letniya-sezon-v-selo-trigrad-i-na-peshterata-dyavolskoto-garlo.html", "text": "Висока посещаемост на туристи се отчита през летния сезон в село Триград и на пещерата Дяволското гърло. Това каза за Радио „Фокус” – Смолян Цветан Славков, кмет на село Триград. По думите му пещерата е много известна в страната, както и в чужбина и туристите, които отиват да я разгледат, посещават и селото, като 10% от тях остават и там да нощуват. Жителите в този район основно разчитат на туризъм и легловата база е за около 600 души. В момента вече туристопотокът е намалял. По думите му обаче в селото отчитат едно успешно лято, с изключение на случая, в който 16-годишното момче блъсна с кола туристи, след което сложи край на живота си. Това лято в пещерата Дяволското гърло се снимаше и български криминален сериал, който по всяка вероятност ще бъде излъчен през следващата година.\r\nСпоред Славков се наблюдава и интерес у чужденци към закупуване на къщи в Родопите, като в село Триград две-три къщи са купени от чужденци, чуждестранни граждани. По думите му има запитвания от чужденци, които посещават района, за закупуване на имоти и къщи, но не знае на какви цени се продават те, тъй като цената я договарят купувачите и продавачите на имота. \r\nДаниела БОЙКОВА", "date": "2017.10.01", "title": "Смолян: Висока посещаемост от туристи се отчита през летния сезон в село Триград и на пещерата Дяволското гърло"}
{"url": "http://www.focus-news.net/news/2017/10/01/2441623/varna-do-9-oktomvri-v-byurata-po-truda-v-grada-se-priemat-dokumenti-na-mladezhi-s-visshe-obrazovanie-za-uchastie-v-programa-start-na-karierata.html", "text": "Започна процедура за кандидатстване за работни места в публичната администрация по Програма „Старт на кариерата”. Това каза за Радио „Фокус“ – Варна Божидар Михайлов, директор на Регионалната служба по заетостта във Варна. Програмата предоставя възможност на младежи с висше образование да работят 9 месеца през 2018 година и да натрупат трудов стаж и професионален опит по придобитата специалност. До 9 октомври, включително, в бюрата по труда се приемат документи на младежи на възраст до 29 години, ненавършени до тази дата, с висше образование, които желаят да започнат работа в централни институции, министерства, агенции, областни и общински администрации. Условието за участие е тяхното образование и квалификация да съответстват на изискванията на заявените работни места по Програмата и да нямат трудов стаж по специалността. Желаещите могат да подават документи в бюрото по труда, в което са регистрирани като безработни или заети лица. Всяко лице може да кандидатства едновременно за три работни места, но до две работни места при един работодател по Програмата. Пълният списък на обявените работни места по процедурата, условията и необходимите документи за кандидатстване могат да се намерят на Интернет страницата на Агенцията по заетостта, както и на информационните табла във всички бюра по труда.\r\nМарияна ВАЛЕНТИНОВА", "date": "2017.10.01", "title": "Варна: До 9 октомври в бюрата по труда в града се приемат документи на младежи с висше образование за участие в програма „Старт на кариерата“"}
{"url": "http://www.focus-news.net/news/2017/10/01/2441624/nikolina-yocheva-pensionerska-organizatsiya-asenovgrad-obshtinata-se-grizhi-za-svoite-pensioneri-i-pensionerski-klubove-kato-im-predostavya-vsichko-neobhodimo.html", "text": "Община Асеновград се грижи за своите пенсионери и пенсионерски клубове, като им предоставя всичко необходимо. Това каза за Радио „Фокус“ – Пловдив Николина Йочева, председател на Общинската пенсионерска организация в Асеновград, по повод Международния ден на възрастните хора – 1 октомври. По думите ѝ Община Асеновград отделя достатъчно средства за поддържане на пенсионерските клубове и за тяхната културно-масова дейност. „Община Асеновград се грижи изключително много за своите пенсионери и пенсионерски клубове. Няма проблем, който да сме представили пред общинското ръководство и да не е разрешен. Осигурени са ни достатъчно средства, за да направим и организираме всичко, което искаме. Общуваме с десетки градове от цяла България и сме установили, че пенсионерите в много от тях не получават същото внимание и грижа от общините си. Община Асеновград и общинските съветници са с разбирането, че на пенсионерската организация и като цяло на пенсионерите трябва да се помага. Тук в Асеновград се чувстваме като в оазис и работим спокойно“, коментира Николина Йочева. Тя посочи, че текущите проблеми на пенсионерите и Пенсионерската организация се решават своевременно.\r\nНиколина Йочева обясни, че дейността на Пенсионерската организация в Асеновград включва концерти, събития, ежедневни сбирки, кулинарни и други изложби, както и полезни срещи със здравни специалисти, които изнасят беседи на възрастните хора. „Постоянно посрещаме гости от други градове, защото ни се носи славата на много активна пенсионерска организация. няма град от България който да не ни е гостувал, независимо дали е голям или малък. Ние също гостуваме, като Община Асеновград ни поема разходите по транспорта“, каза Йочева. По думите ѝ когато пенсионерите се събират в клубовете, се забавляват и се чувстват подмладени. „Има много игри, танци и веселба. Още не е свършило о хората ме питат кога ще е следващото събиране. Всички възрастни хора си прекарват добре и за няколко часа забравят сивото ежедневие и проблемите си“, коментира Николина Йочева.\r\nТони МИХАЙЛОВ", "date": "2017.10.01", "title": "Николина Йочева, Пенсионерска организация – Асеновград: Общината се грижи за своите пенсионери и пенсионерски клубове, като им предоставя всичко необходимо"}
{"url": "http://www.focus-news.net/news/2017/10/01/2441625/blagoevgrad-narusheno-e-vodopodavaneto-nyakolko-rayona-na-dobrinishte-zaradi-remont-na-ulichen-vodoprovod.html", "text": "Нарушено е водоподаването няколко района на Добринище заради ремонт на уличен водопровод. Това съобщи за Радио „Фокус“ – Пирин Зоя Драгова, технически секретар във „Водоснабдяване и канализация“ – Благоевград. Дейностите по подобряване на съоръжението, което се намира на улица „Хан Аспарух“ в град Добринище, ще продължат до 6 октомври. В този период от 9.00 до 16.30 часа ще бъде нарушено водоподаването по улиците: „Хан Аспарух”, ул. „Пирин”, ул. „Петър Галчев”, ул. „Бачо Киро”, ул. „Г. Бенковски”, ул. „Чобан Бойчо” и ул. „Цар Самуил” в град Добринище. „Препоръчваме на потребителите, които ще бъдат засегнати от нарушаване на водоподаването, да се запасят с необходимото им количество вода за питейно-битови нужди. Извиняваме се за причиненото временно неудобство“, каза още Драгова.", "date": "2017.10.01", "title": "Благоевград: Нарушено е водоподаването няколко района на Добринище заради ремонт на уличен водопровод"}
{"url": "http://www.focus-news.net/news/2017/10/01/2441626/benyamin-netanyahu-izrael-nyama-nishto-obshto-s-kyurdskiya-referendum-za-nezavisimost.html", "text": "Премиерът на Израел Бенямин Нетаняху заяви, че страната няма нищо общо с организирания референдум за независимост в Иракски Кюрдистан, пише местното издание Haaretz. Съобщението е направено в неделя, не дълго след като турският държавен глава обвини МОСАД в участие в организацията на гласуването от 25 септември. \r\nСпоред Нетаняху, Израел няма нищо общо с референдума, като добави, че „тези, които подкрепят Хамас, виждат МОСАД където им е удобно“.  Превод и редакция: Цанко Цолов", "date": "2017.10.01", "title": "Бенямин Нетаняху: Израел няма нищо общо с кюрдския референдум за независимост"}
{"url": "http://www.focus-news.net/news/2017/10/01/2441627/plovdiv-v-regionalniya-etnografski-muzey-shte-se-provede-devetoto-mezhdunarodno-bienale-maystori-na-karikaturata.html", "text": "В Регионалния етнографски музей в Пловдив ще се проведе Деветото Международно биенале „Майстори на карикатурата”. Това съобщи за Радио „Фокус” - Пловдив директорът на етнографския музей Ангел Янков. Темата на биеналето е „Богатство и милостиня“. „Измина още един двугодишен цикъл и ние отново се срещаме с творчеството на карикатуристи от близки и далечни страни. Като организатори искаме да изразим нашето задоволство от факта, че този форум все повече се утвърждава като място за среща на различни култури, за развитие на нови идеи и авторски виждания”, каза Янков. Карикатурата е универсален „език“, който няма нужда от думи. Той обикновено си служи с послания, „облечени“ в хумор, които са разбираеми за всички по света. Участниците намират остроумни отговори по темата като „Богатство и милостиня“. Много от тях показват, че не само познават народните мъдрости, а предлагат и свой собствен прочит, с който да ги обогатят. Със специфичните си изразни средства те ни разкриват какво са богатството и милостинята за тях, показват различната ценностна система на заможния и на бедния човек, опитват се да отговорят на въпросите: трябва ли да имаш, за да дариш; кой печели повече от милостинята – този, който взема, или този, който дава и т.н.\r\nВ Деветото международно биенале „Майстори на карикатурата“ – Пловдив ’2017 се включват 97 автори с 260 творби. Те са представители на 36 нации от Европа, Северна и Южна Америка, Азия и Африка. Съгласно регламента журито номинира за награди 20 карикатуристи. Петима са удостоени със званието „Майстор на карикатурата“, а останалите – с диплом.\r\nИзложбата на тема „ Богатство и милостиня“ с участието на карикатуристи от цял свят ще се открие на 2 октомври 2017 г., от 18.00 часа, в Регионален етнографски музей – Пловдив, ул. „Д-р Стоян Чомаков“ №2.\r\nЦветана ТОНЧЕВА", "date": "2017.10.01", "title": "Пловдив: В Регионалния етнографски музей ще се проведе Деветото Международно биенале „Майстори на карикатурата”"}
{"url": "http://www.focus-news.net/news/2017/10/01/2441628/el-pais-regionalnata-politsiya-na-kataloniya-sazhali-za-deystviyata-si.html", "text": "Според представител на официалното правителство на Испания, регионалната полиция на Каталония, която по-рано масово отказа да участва в акциите против референдума за независимост, е съжалила за действията си, пише испанското издание El Pais. \r\nСилите за сигурност са изпратили общо писмо, адресирано до националното управление на полицията, в което се изразява желание, да бъдат включени в действията срещу референдума. Според писмото, лидерът на областта Карлес Пучдемон е единствения виновник за случващото се в Каталония.  Превод и редакция: Цанко Цолов", "date": "2017.10.01", "title": "El Pais: Регионалната полиция на Каталония съжали за действията си"}
{"url": "http://www.focus-news.net/news/2017/10/01/2441629/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат: Тома Биков, народен представител в 44 НС от ГЕРБ; Пламен Димитров, президент на КНСБ; Явор Нотев, заместник-председател на 44 НС от ОП и Александър Симов, народен представител в 44 НС от БСП за България.\r\nПовторението гледайте по Канал 3 и слушайте по К2 в неделя вечер  от 23 часа. Пишете на benovskapita@gmail.com", "date": "2017.10.01", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2017/10/01/2441630/veliko-tarnovo-s-kontsert-v-muzikalno-dramatichen-teatar-konstantin-kisimov-shte-priklyuchi-15-iyat-mezhdunaroden-konkurs-srebarna-yantra.html", "text": "С Гала концерт на лауреатите закриват 15-ия Международен конкурс „Сребърна Янтра“ във Велико Търново. Това съобщи за Радио „Фокус“ – Велико Търново организаторът на конкурса Румяна Начева. Концертът е от 19.00 часа в Музикално-драматичен театър „Константин Кисимов“. 90-изпълнители от 13 държави се представиха на сцената на „Сребърна Янтра“ тази година. Те се състезаваха в четири възрастови. Изпълнителите са на възраст от 5 до 25 години и са от Италия, Малта, Финландия, Румъния, Молдова, Сърбия, Босна и Херцеговина, Македония, Украйна, Словения, Франция, Англия и България. Конкурсът се провежда в два тура. Първият тур е изпълнение на българска песен или на песен на езика, който се говори в страната, от където идва участникът. Във втория тур изпълнители трябва да изпеят песен на чужд език.\r\nПредседател на журито отново е Силвия Кацарова. Членове са: Роко Палацо – продуцент на Roxyl Music – Италия, Каталин Даскалу – продуцент от Румъния, проф. д-р Родика Рошиору – вокален педагог от Молдова, Елена Великич – композитор от Сърбия, Ива Ангеличева – директор на конкурса „Wild Rose“ в Лондон, Христо Паскалев – Паскал – поп изпълнител, член на F.I.D.O.F.\r\nОрганизатори на Международния конкурс за млади изпълнители „Сребърна Янтра” са сдружение „Сребърна Янтра – 2003”, Община Велико Търново и ДЕС „Румина”. Конкурсът се провежда по патронажа на кмета на Велико Търново Даниел Панов.\r\nНадежда КРЪСТЕВА", "date": "2017.10.01", "title": "Велико Търново: С концерт в Музикално-драматичен театър „Константин Кисимов“ ще приключи 15-ият Международен конкурс „Сребърна Янтра“"}
{"url": "http://www.focus-news.net/news/2017/10/01/2441631/afp-ispanskoto-pravitelstvo-prizova-katalonskite-vlasti-da-slozhat-kray-na-vota-za-nezavisimost.html", "text": "Централното правителство на Испания поиска от каталонския лидер Карлес Пучдемон да прекрати референдума за независимост, провеждащ се в региона, предава AFP. В съобщението се казва още, че „Пучдемон и неговия екип са отговорни за всичко, което се случи днес и за всичко, което може да се случи, защото не сложиха край на този фарс“. \r\nАгенцията припомня, че по-рано полицията се намеси да спре гласуването, като срещу каталонците бяха използвани гумени патрони, в резултат на което са ранени 38 души. Независимо от това, вота продължава в по-голямата част от района. Превод и редакция: Цанко Цолов", "date": "2017.10.01", "title": "AFP: Испанското правителство призова каталонските власти да сложат край на вота за независимост"}
{"url": "http://www.focus-news.net/news/2017/10/01/2441632/krasimir-karakachanov-ot-dnes-minimalnata-pensiya-v-balgariya-e-200-lv-nad-800-000-pensioneri-shte-pochuvstvat-realno-promyanata-v-svoya-zhiznen-standart.html", "text": "От днес минималната пенсия в България е 200 лв., над 800 000 пенсионери ще почувстват реално промяната в своя жизнен стандарт. Това се казва в позиция за пенсиите и доходите в сектор отбрана и сигурност на Красимир Каракачанов, министър на отбраната и лидер на ВМРО-Българско национално движение, изпратена от пресофиса на Красимир Каракачанов.\r\nПубликуваме пълния текст на позицията без редакторска намеса:\r\n\"От днес, 01 октомври 2017 г., минималната пенсия в България е 200 лв. Това е вторият етап на увеличение, след встъпването на Обединени патриоти в управлението. Една от основните ни битки на ВМРО от години е повишаване доходите на българското население. Като лидер на ВМРО-Българско национално движение, от много години подчертавам факта, че една от най-онеправданите групи в България – българските пенсионери, е поставена в недопустими социални условия. Ето защо е важно отново да обърнем внимание, че дългогодишната ни битка за правата на нашите майки и бащи пренесохме и по време на преговорите за съставяне на коалиционен кабинет с ПП ГЕРБ. Благодарение на това над 800 000 български пенсионери днес ще почувстват реално промяната в своя жизнен стандарт. Зная, че това е недостатъчно. Разбирам го и съм наясно, че ние носим отговорността политиката за повишаването на доходите да продължи. Поради тази причина и за миг няма да спрем да полагаме  усилия за ограничаване мащабното източване на пенсионната система посредством фалшиви инвалидни пенсии. \r\nИнвалидните пенсии в България взимат около 900 хиляди човека. От тях повече от 400 хил. са с ТЕЛК-ови решения, които не отговарят на реалното им здравословно състояние. Погледнете само феноменът инвалидизация на цели села, включително бебетата в тях. Това, заедно с раждаемостта в гетата, се е превърнало в бизнес за цели родове. Недопустимо е! Така се ограбват и хората в наистина неравностойно положение, както и пенсионерите. Подчертавам, че тук говорим за онези стотици хиляди хора, които съзнателно лъжат държавата и източват пари от хазната без никакво правно, а още по – малко морално основание. Те живеят на гърба на хората, които имат реални увреждания и ядат от пенсиите на нашите майки и бащи. Подчертавам, че тук не става въпрос за отнемане на права на реално нуждаещите се. Ето защо искам да знаете, че вече са в ход реални действия в тази област. Пресичането на подобни измами ще донесе на пенсионната система и на бюджета приходи в размер на стотици милиони лева. Спестените от тези измами пари ще насочим отново към хората, които чрез труда си са допринасяли десетилетия за развитието на българското общество. Договорили сме преизчисляване на старите пенсии, въпрос на време и реални действия е това да стане факт. Стремежът, който е залегнал в Споразумението за създаване на настоящото правителство е увеличение на всички пенсии и изравняване на минималната пенсия с линията на бедността.\r\nГарантирам ви, че увеличението на доходите е и ще остане наш основен приоритет. Споразумяхме се за чувствително повишаване на учителските заплати, настояваме за такова и в сферите на отбраната и сигурността. Вярваме, че поетият курс в на правителството за намаляване на контрабандата, източването на ДДС и спирането на инвалидните и социални измами, ще позволят този процес да се пренесе и в други области. \r\nДа живее България!\".", "date": "2017.10.01", "title": "Красимир Каракачанов: От днес минималната пенсия в България е 200 лв., над 800 000 пенсионери ще почувстват реално промяната в своя жизнен стандарт"}
{"url": "http://www.focus-news.net/news/2017/10/01/2441633/iliana-benovska-g-da-borisov-radev-dogan-otgovorete-sega-zashto-i-dokogai.html", "text": "Г-да Борисов, Радев, Доган, отговорете сега: Защо и докога? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на предаването. \r\nЗащо политиците не се обединяват около националните ценности и интереси на България, а непрекъснато си устройват капани и скандали?\r\nЗащо американски чиновник, в момента посланик у нас си позволява да поучава България как да въоръжава армията си?\r\nЗащо грантаджийски протестъри и соросоиди на хранилка  командват политиката, съдебната система, банките и икономиката на България?\r\nЗащо се храним с ГМО и некачествени продукти, внесени от незнам си къде, а не с български?\r\nЗащо децата не ходят на училище, а крадат, убиват и се самоубиват?\r\nЗащо в Софийския университет, когото незнайно защо наричаме все още Алма Матер, е студено, залите са отблъскващи, в тоалетните няма сапун и тоалетна хартия, а чиновници, уж професори крадат 20 млн. от държавната субсидия?\r\nЗащо парите на хората не им стигат дори за храна и дрехи?\r\nЗащо бият лекари, а учителите нямат пари да си купят поне една книга?\r\nЗащо се кълнем като зомбирани в НАТО и ЕС и се отричаме от Русия?\r\nЗащо се раждат повече цигани, а не българчета?\r\nЗащо гледаме по телевизора БигБрадър и политически сеири?\r\nЗащо е новина с какви обувки е жената на президента и че й били хакнали профила във Фейсбук?\r\nЗащо частните съдебни изпълнители ни ограбват по закон?\r\nЗащо съдът никога не осъжда  високопоставените?\r\nЗащо банките кредитират само богатите?\r\nЗащо политик заяви, че е „смъртоносно ранен  и  това не се търпи повече“?\r\nЗащо и докога? \r\nАз съм Беновска и питам!", "date": "2017.10.01", "title": "Илиана Беновска: Г-да Борисов, Радев, Доган, отговорете сега: Защо и докога?"}
{"url": "http://www.focus-news.net/news/2017/10/01/2441634/afp-pone-tri-hilyadi-dushi-sa-ubiti-v-siriya-prez-septemvri.html", "text": "Поне три хиляди души са убити в конфликта в Сирия през месец септември, включително 955 цивилни, предава AFP, като се позовава на данни от Сирийската обсерватория за човешки права. Според информацията, това е най-кървавият месец от конфликта тази година. \r\nВ съобщението на обсерваторията се казва, че „повече от 70% от цивилните са загинали в следствие на въздушни удари на Русия или международната коалиция, водена от САЩ“. \r\nБроят на загинали правителствени части е 790 души а на терористите от „Ислямска държава“ – 738. Общо от началото на конфликта, смъртта си са намерили повече от 330 хил. души.  Превод и редакция: Цанко Цолов", "date": "2017.10.01", "title": "AFP: Поне три хиляди души са убити в Сирия през септември"}
{"url": "http://www.focus-news.net/news/2017/10/01/2441635/haskovo-na-gkpp-kapitan-andreevo-ima-5-km-kolona-ot-tovarni-avtomobili.html", "text": "На българо-турската граница трафикът е интензивен на изход за товарни автомобили. На ГКПП \"Капитан Андреево\" има 5 км колона от товарни автомобили. Това сочат данни на ГД \"Гранична полиция\" към 13.30 часа, съобщават от пресцентъра на МВР. На границата със Сърбия на ГКПП \"Калотина\" трафикът е интензивен на изход, има 1,5 км колона от товарни автомобили. На българо-румънската граница на ГКПП \"Дунав мост-Видин\" на изход има образувана 1,5 км колона от товарни автомобили.\r\nНа границите с Македония и Гърция трафикът е нормален на всички контролно-пропускателни пунктове.\r\nФериботът Оряхово-Бекет работи само през деня, поради ниското ниво на река Дунав.", "date": "2017.10.01", "title": "Хасково: На ГКПП \"Капитан Андреево\" има 5 км колона от товарни автомобили"}
{"url": "http://www.focus-news.net/news/2017/10/01/2441636/nikolina-yocheva-pensionerska-organizatsiya-asenovgrad-pensionerite-v-balgariya-sa-vazpriemani-kato-prechka-i-e-obidno-che-nyama-pochit-kam-tyah-i-prinosa-im-za-obshtestvoto.html", "text": "Пенсионерите в България са възприемани като пречка, няма почит към тях и приноса им за обществото, а това е обидно. Това каза за Радио „Фокус“ – Пловдив Николина Йочева, председател на Общинската пенсионерска организация в Асеновград, по повод Международния ден на възрастните хора – 1 октомври. По думите ѝ в съвремието не се отчита никаква солидарност между младите и възрастните. „Всъщност идеята на Общото събрание на ООН, когато се обявява 1 октомври за Международен ден на възрастните хора, е да се насочи и ангажира вниманието на обществото към проблемите на възрастните хора. Този ден е призив за повече грижа към тях – да се отдаде заслужена почит към труда им, към постигнатото от тях, на приноса им към обществото. В България сега на пенсионерите се гледа като на пречка. Те са виновни за всичко и пречат на икономиката. На мен ми става страшно обидно, когато се говори колко млади хора работят за един пенсионер. Забравя ли се, че ние също сме работили? Превратностите на времето не бива да влияят“, коментира Николина Йочева.\r\nПредседателят на Общинската пенсионерска организация в Асеновград посочи, че в България има голяма група пенсионери, които са просто забравени, сякаш не съществуват. „В обезлюдени райони и села има възрастни хора с ниски доходи, болни, далече от здравни заведения. Това са забравени хора, за които се сещат само като статистика по време на избори. Тези хора просто гаснат в самотата си и някои от тях дори посягат на живота си. Как да се почувстват добре в старините си? Страшно е и се натъжавам, когато се сетя“, каза още Йочева. Тя е каза още, че на пенсионерите и техните проблеми трябва да се обръща много повече внимание.\r\nТони МИХАЙЛОВ", "date": "2017.10.01", "title": "Николина Йочева, Пенсионерска организация – Асеновград: Пенсионерите в България са възприемани като пречка и е обидно, че няма почит към тях и приноса им за обществото"}
{"url": "http://www.focus-news.net/news/2017/10/01/2441637/veliko-tarnovo-pensionerskite-klubove-v-selata-ot-obshtinata-otbelyazvat-mezhdunarodniya-den-na-vazrastnite-hora.html", "text": "Пенсионерските клубове в малките населени места от община Велико Търново отбелязват Международния ден на възрастните хора – 1 октомври. Това каза за Радио „Фокус“ – Велико Търново Благовеста Факирова, председател на Сдружението на кметовете и кметските наместници „Янтра 2001“. Тя посочи, че празници се организират по места под ръководството на кметовете. Възрастните хора се събират в Пенсионерските клубове и разговарят на различни теми. На много места има и празнична програма с почерпка. Всички клубове ще получат поздравителни адреси по повод Международния ден на възрастните хора – 1 октомври от кмета на Община Велико Търново.\r\nПразникът е учреден през декември 1990 година с решение на Общото събрание на ООН. Целта на този ден е да се отдаде почит на “старейшините” в съвременното общество заради тяхната мъдрост и принос към обществото.\r\nНадежда КРЪСТЕВА", "date": "2017.10.01", "title": "Велико Търново: Пенсионерските клубове в селата от общината отбелязват Международния ден на възрастните хора"}
{"url": "http://www.focus-news.net/news/2017/10/01/2441638/burgas-sirennata-sistema-za-ranno-preduprezhdenie-pri-bedstviya-i-vazdushna-opasnost-shte-bade-testvana-na-2-oktomvri.html", "text": "На 2 октомври ще бъде тествана сиренната система за ранно предупреждение и оповестяване на населението при бедствия и въздушна опасност. Това съобщиха от пресцентъра на Община Бургас. Тестването на сигналите ще започне в 13.00 часа. Целта тестовете е да се провери техническото състояние на системата, придобиване на умения от длъжностните лица за работа с НСРПО и обучение на населението за разпознаване на сигналите за различните опасности.\r\nЗа град Бургас системата ще бъде задействана от работната станция на сиренната система в Оперативния център на РД ПБЗН.", "date": "2017.10.01", "title": "Бургас: Сиренната система за ранно предупреждение при бедствия и въздушна опасност ще бъде тествана на 2 октомври"}
{"url": "http://www.focus-news.net/news/2017/10/01/2441639/karles-puchdemon-ispaniya-predprie-represivna-operatsiya-sreshtu-naroda.html", "text": "Президентът на Каталонската автономия Карлес Пучдемон заяви, че „Испания с новата си репресивна операция срещу народа“ не е успяла да спре „мнозина да гласуват“, предаде El Pais.\r\nТой посочи, че днешното насилие със силите за сигурност „не е оправдано“. „Ние ще дадем всичко от себе си днес“, заяви той, призовавайки тези, които не са успели да гласуват, да се завърнат, да се наредят на опашката и да настояват да гласуват.  Виктор Турмаков", "date": "2017.10.01", "title": "Карлес Пучдемон: Испания предприе репресивна операция срещу народа"}
{"url": "http://www.focus-news.net/news/2017/10/01/2441640/politico-belgiyskiyat-ministar-predsedatel-prizova-kam-politicheski-dialog-v-ispaniya.html", "text": "Белгийският министър-председател Шарл Мишел призова към политически диалог в Испания в деня на провеждането на референдума за независимост на Каталония, предаде  Politico.\r\n„Насилието не може да бъде отговор! Ние осъждаме всички форми на насилие и потвърждаваме нашия призив за политически диалог“, заяви министър-председателят на страницата си в социалната мрежа „Туитър“. Виктор Турмаков", "date": "2017.10.01", "title": "Politico: Белгийският министър-председател призова към политически диалог в Испания"}
{"url": "http://www.focus-news.net/news/2017/10/01/2441641/vratsa-narodnite-predstaviteli-ot-gerb-inzh-petya-avramova-i-krasen-krastev-shte-provedat-priemen-den-v-selo-nivyanin.html", "text": "Народните представители от ГЕРБ-Враца инж. Петя Аврамова и Красен Кръстев ще проведат приемен ден в село Нивянин, община Борован. Това съобщиха от пресцентъра на ПП ГЕРБ. Жителите на населеното място ще имат възможност да поставят своите проблеми и да зададат въпроси на депутатите от ГЕРБ. Приемният ден ще се проведе на 2 октомври 2017 г. от 16.00 до 17.30 часа в заведението на ул. „Димитър Илиев” в с. Нивянин.", "date": "2017.10.01", "title": "Враца: Народните представители от ГЕРБ инж. Петя Аврамова и Красен Кръстев ще проведат приемен ден в село Нивянин"}
{"url": "http://www.focus-news.net/news/2017/10/01/2441642/bsp-ot-obedinenieto-na-zhenite-sotsialistki-se-obyaviha-za-poveche-zheni-v-mestnata-vlast-temata-za-nasilieto-sreshtu-zheni-i-detsa-ostava-vodeshta-v-initsiativite-im.html", "text": "През 2018 г. ще стартира новата инициатива на Обединението на жените-социалистки (ОЖС) в БСП, чрез която ще се стремим да наложим в обществото образа на жената, като политик, общественик, човек, който може да допринесе за развитието на своето населено място. Това очерта като приоритет председателят на обединението на жените-социалистки в БСП Катя Николова на заседание на Националния съвет (НС) на обединението, където бе обобщено свършеното през годината и бяха очертани предстоящите инициативи, съобщиха от пресцентъра на НС на БСП.\r\n„Жените са се доказали във всички сфери на обществения живот, завоювали са своето достойно място и в социалната сфера, и в бизнеса, и в местната власт. Имаме  достатъчно представители в общинските съвети по места, кметове на села и общини. Наша е ролята да популяризираме техните действия, предложените добри инициативи и да направим така, че техният брой да се увеличава”, сподели вижданията си Катя Николова.\r\n„Предстои ни да открием във всяко населено място тези жени, които са доказани авторитети, да ги наложим като имена в обществото. Това трябва да е задачата ни през следващите месеци до провеждането на кампанията за местни избори през 2019 г.”, категорична бе и народният представител от „БСП за България” Дора Янкова.\r\nВ дневния ред на заседанието бяха отчетени проведените инициативи и бе направен преглед на предстоящото.\r\nТемите „Ние, родителите” и „Нашите деца- наша отговорност” са сред основните, разисквани от членовете на обединението в страната. За  проведените срещи и дискусии с родители, училищни настоятелства, педагози, представители на съдебната власт и неправителствения сектор разказаха от клубовете във Видин, Казанлък, Благоевград и Ямбол. Във Видин в съвместна среща с представители на Румъния е проведена дискусия по актуални проблеми на борбата с трафика на жени. Във Варна акцентът ще е поставен върху борбата с наркозависимостите при децата.\r\nОсновна част от инициативите, свързани с превенцията на насилието над жени и деца ще бъдат проведени  през  октомври и ноември, споделиха участничките в пленума. Дискусии, срещи и мероприятия, свързани с темата ще бъдат проведени в почти всички области на страната. Жените- социалистки се надяват гласът им да бъде чут, обществото да не затваря очите си пред този проблем и да се търсят адекватни решения за преодоляването му.  В София, в съвместна инициатива с клуба на жените социалистки от Смолян, ще се проведе конференция под мотото   \"Насилието и агресията през очите на жената”, като в нея ще участват специалисти от различни сектори. Информационни дни за запознаване на децата и жените с техните права се предвиждат в област Пловдив в рамките на 16-те дни активност срещу насилието от 25 ноември до 10 декември. Самотното родителство и превенцията на ранното майчинство, като по статистика България е на едно от водещите места в ЕС, също ще е тема, разисквана от клубовете по места.\r\nОбединението на жените ще продължи и традиционните си благотворителни инициативи в подкрепа на хората в неравностойно положение.", "date": "2017.10.01", "title": "БСП: От Обединението на жените-социалистки се обявиха за повече жени в местната власт, темата за насилието срещу жени и деца остава водеща в инициативите им"}
{"url": "http://www.focus-news.net/news/2017/10/01/2441643/the-guardian-parviyat-ministar-na-shotlandiya-prizova-pravitelstvoto-na-ispaniya-da-ostavi-katalontsite-da-glasuvat.html", "text": "Първият министър на Шотландия Никола Стърджън осъди избухналото насилие в деня на референдума на независимостта на  Каталония и призова испанското правителство да остави местните да гласуват на мира, пише  The Guardian.\r\n„Все по-загрижена съм от снимките, идващи от Каталония. Независимо от гледната си точка относно независимостта, ние всички трябва да осъдим подобни сцени“, заяви Стърджън от профила си в социалната мрежа „Туитър“. \r\n„Призовавам Испания да промени курса, преди някой да пострада сериозно. Оставете хората да гласуват на мира“, добави тя.  Виктор Турмаков", "date": "2017.10.01", "title": "The Guardian: Първият министър на Шотландия призова правителството на Испания да остави каталонците да гласуват"}
{"url": "http://www.focus-news.net/news/2017/10/01/2441644/karles-puchdemon-gumenite-kurshumi-i-palkite-pokazvat-uzhasyavashtiya-vanshen-obraz-na-ispaniya.html", "text": "Президентът на Каталонската автономия в Испания Карлес Пучдемон обвини испанските власти , че използват „неоправдано, непропорционално и безотговорно“ насилие в опита си да провалят провеждания в областта референдум за независимостта, предаде The Independent.\r\n„Палките, гумените куршуми и насилието показват ужасяващия външен образ на Испания“, заяви Пучдемон. „Неоправданото, непропорционално и безотговорно насилие на испанската държава днес не само, че не успя да спре желанието на каталонците да гласуват, но и им помогна да разсеят съмненията, които трябва да решим днес“, добави той.  Виктор Турмаков", "date": "2017.10.01", "title": "Карлес Пучдемон:  Гумените куршуми и палките показват ужасяващия външен образ на Испания"}
{"url": "http://www.focus-news.net/news/2017/10/01/2441645/the-guardian-bivshiyat-prezident-na-katalonskata-avtonomiya-prizova-mariano-rahoy-da-podade-ostavka.html", "text": "Бившият министър-председател на Каталонската автономия Артур Мас призова испанския министър-председател Мариано Рахой „незабавно да подаде оставка“, предаде  The Guardian. \r\nМас заяви, че Рахой стои начело на „насилствена държава“ и нарече испанския министър-председател „авторитарен потисник“. \r\nСпоред бившия лидер на каталонците, говорейки за избухналото полицейско насилие, „ние не можем да бъдем в  общ държавен проект, който използва палки и полицейска бруталност“.  Виктор Турмаков", "date": "2017.10.01", "title": "The Guardian: Бившият президент на Каталонската автономия призова Мариано Рахой да подаде оставка"}
{"url": "http://www.focus-news.net/news/2017/10/01/2441646/gerb-sofiya-izrazyavame-palnata-si-podkrepa-kam-nashiya-priyatel-samishlenik-i-kolega-delyan-dobrev.html", "text": "Ние, членовете и ръководството на ГЕРБ-София, изразяваме пълната си подкрепа към нашия приятел, съмишленик и колега Делян Добрев. Това се казва в декларация на ПП ГЕРБ-София във връзка с оставката на Делян Добрев като депутат и координатор ГЕРБ-Хасково, съобщиха от пресцентъра на партията.\r\nПубликуваме пълния текст на декларацията без редакторска намеса:\r\n\"Единственото нещо, от което се нуждае злото, за да триумфира, е добрите хора да не правят нищо. (Едмънд Бърк).\r\nВодени от вярата, че за справедливостта трябва да се борим, Ние, членовете и ръководството на ГЕРБ-София, изразяваме пълната си подкрепа към нашия приятел, съмишленик и колега Делян Добрев. За нас е омерзително, че един добър и достоен човек, беше принуден да се оттегли от политиката чрез клевети и откровени манипулации.\r\nНе подлагаме под съмнение, че Делян ще спечели съдебните битки за истината, които му предстоят. Не подлагаме под съмнение и неговата невинност. Но за нас е недопустимо да останем безучастни спрямо поредния опит за очерняне на един чист човек от страна на “другарите” от БСП. \r\nТези, които доведоха България до няколко национални катастрофи, да бъдат морални съдници, е мерзко и недопустимо. Още по-недопустимо е заради лъжите на подлите, да си тръгват почтените.\r\nЗатова, Деляне, призоваваме те да останеш! Бъди силен и докажи чистотата ти с присъствието и действията си, а не с твоето отсъствие! Бъди твърд в борбата срещу злото от ляво, което вече близо век мъчи България! Ние заставаме редом с теб и ще те подкрепяме в твоята битка. Защото истината е една и тя ще излезе наяве.\r\nОт:\r\nЗаместник-председателя на ГЕРБ и кмет на София Йорданка Фандъкова Областния координатор на ГЕРБ-София Цветомир Паунов Народните представители от ГЕРБ в София Общинските съветници от ГЕРБ в Столична община Районните кметове от ГЕРБ е София Членовете и симпатизантите на ГЕРБ-София\".", "date": "2017.10.01", "title": "ГЕРБ-София: Изразяваме пълната си подкрепа към нашия приятел, съмишленик и колега Делян Добрев"}
{"url": "http://www.focus-news.net/news/2017/10/01/2441647/afp-11-politseyski-sluzhiteli-sa-raneni-pri-sblasatsite-v-kataloniya.html", "text": "МВР на Испания съобщава, че 11 полицейски служители са ранени в Каталония при сблъсъците с протестиращите, докато силите на реда се опитват да предотвратят гласуването по време на обявения за незаконен референдум за независимост на областта, предаде  AFP.\r\n„В момента имаме общо девет полицаи и двама служители на гражданска защита, които са били ранени, докато са изпълнявали заповедта на съда да спрат референдума“, пише испанското вътрешно министерство на профила си в социалната мрежа „Туитър“. От там добавиха, че по полицията са били хвърляни камъни.  Виктор Турмаков", "date": "2017.10.01", "title": "AFP: 11 полицейски служители са ранени при сблъсъците в Каталония"}
{"url": "http://www.focus-news.net/news/2017/10/01/2441648/nikolay-nikolov-bsp-lyava-balgariya-protestat-na-grazhdanite-v-lozenets-e-spravedliv-upravlyavashtite-v-stolichna-obshtina-se-podigravat-s-tyah.html", "text": "Протестът на гражданите от \"Лозенец\" срещу разширяването на \"зелената зона\" е напълно справедлив. Управляващите в Столична община буквално се подиграват с тях\". Това коментира общинският съветник от групата на \"БСП Лява България\" в Столичния общински съвет Николай Николов. Той присъства на протеста на гражданите от \"Лозенец\" пред сградата на Столична община на ул. \"Московска\" №33. Това съобщиха от пресцентъра на ГС на БСП-София. Живеещите в централния софийски квартал излязоха да изразят несъгласието си с решението да бъде разширена \"зелената зона\". Това решение беше прието на последната сесия на СОС преди лятната ваканция през юли, а от днес влиза в сила заедно с удълженото работно време на зоната за паркиране в централната част на столицата.\r\n\"Докладът за разширяването на \"зелената зона\" мина на последната сесия на СОС преди лятната ваканция, припомни Николай Николов. - С колегите от нашата група гласувахме против, но управляващите го приеха. Тогава говореха, че били правили обществено допитване и живеещите в засегнатите квартали били съгласни. На днешния протест на гражданите от \"Лозенец\" чух точно обратното. И изобщо не ме учудва. Защото вече е традиция управляващите в Столична община да злоупотребяват с мнението на гражданите. Когато трябва да приемат подобен безумен доклад като разширяването на \"зелената зона\", те обявяват обществено обсъждане в неудобен за гражданите час и в последния момент. Има ли обществено обсъждане? Има! Чули ли са мнението на гражданите? Не са. Но очевидно, че не им е нужно, за да гласуват решението, което искат. Това е пълна подигравка на управляващите в Столична община с гражданите на София!\".\r\nСпоред Николай Николов хората са напълно в правото си да протестират срещу разширяването на зоната за платено паркиране и по още една причина. Защото реално столичани не усещат подобрение на инфраструктурата в центъра, въпреки огромните суми, които Центърът за градска мобилност акумулира от платената зона за паркиране.\r\n\"Живеещите в районите със \"зелена зона\" са принудени да плащат висока годишна такса за автомобилите си, а в същото време нямат гарантирано паркомясто в разчертаните зони за спиране на автомобили около кооперациите им, коментира още Николай Николов. - Това също буди справедлив гняв у гражданите. И какво излиза в крайна сметка - управляващите в Столична община разширяват \"зелената зона\", без да питат хората, принуждават ги да си плащат скъпо, без да им гарантират паркоместа, а накрая гражданите така и не разбират какво се случва с техните пари. Защото улиците продължават да са с дупки като кратери и да приличат на лунен пейзаж, тротоарите са в окаяно състояние, а за капак хората не могат да спират автомобилите пред домовете си, въпреки че плащат за \"зелена зона\". Кое от всичко това е справедливо и кой нормален човек би го търпял?!\".", "date": "2017.10.01", "title": "Николай Николов, \"БСП Лява България\": Протестът на гражданите в \"Лозенец\" е справедлив, управляващите в Столична община се подиграват с тях"}
{"url": "http://www.focus-news.net/news/2017/10/01/2441649/el-pais-ispanskiyat-vitsepremier-osadi-provezhdaneto-na-referenduma-v-kataloniya.html", "text": "Испанският вицепремиер Сорая Саенз де Сантамария заяви, че „пълната безотговорност на регионалното правителство в Каталония трябва да бъде заменена с професионализма на силите за сигурност“, предаде  El Pais.\r\nВицепремиерът благодари на националната полиция и на гражданската защита и настоя, че  регионалните сили на реда са поискали подкрепления тази сутрин – нещо, което регионалното правителство отрича.\r\n„Понеже не съответства с върховенството на закона, референдумът не може да се проведе“, посочи тя, добавяйки, че държавата е действала „пропорционално“. „Регионалното правителство не може да гарантира неутралност и използва неограничено деца и старци за целите си“, заяви Де Сантамария.  Виктор Турмаков", "date": "2017.10.01", "title": "El Pais: Испанският вицепремиер осъди провеждането на референдума в Каталония"}
{"url": "http://www.focus-news.net/news/2017/10/01/2441650/pp-gerb-razgrad-prizovavame-rakovodstvoto-na-pp-gerb-da-ne-priema-ostavkata-na-delyan-dobrev.html", "text": "Призоваваме ръководството на ПП ГЕРБ да не приема оставката на Делян Добрев. Това се казва в декларация от членовете на областната структура на ПП ГЕРБ - Разград До Изпълнителната комисия на ПП ГЕРБ във връзка с оставката на Делян Добрев като депутат и координатор ГЕРБ-Хасково, съобщиха от пресцентъра на партията.\r\nПубликуваме пълния текст на декларацията без редакторска намеса:\r\n\"Ние, членовете на областната структура на ПП ГЕРБ-Разград, категорично заставаме зад нашия колега и народен представител Делян Добрев. Ценим високо неговата морална постъпка, но изразяваме несъгласието си елементарни внушения от страна на БСП да стават повод, един доказано честен и почтен човек да им става заложник. В политиката доверието е от ключово значение и Делян Добрев е доказал, че може да го печели. Заради доверието на тези, които го избират, си струва да се противопоставим на всички опити за неговото оклеветяване. Делян Добрев е човек с безспорни качества и компетентност, морал и добросъвестност и нелепи твърдения не могат да им опонират! Делян Добрев има нашата подкрепа Призоваваме ръководството на ПП ГЕРБ да не приема оставката на Делян Добрев\".", "date": "2017.10.01", "title": "ПП ГЕРБ-Разград: Призоваваме ръководството на ПП ГЕРБ да не приема оставката на Делян Добрев"}
{"url": "http://www.focus-news.net/news/2017/10/01/2441651/plovdiv-esennite-praznitsi-na-izkustvata-v-asenovgrad-prodalzhavat-s-muzikalna-vecher-na-talanti-ot-grada.html", "text": "Есенните празници на изкуствата в Асеновград продължават с музикална вечер на таланти от града и с фолклорния фестивал на любителски клубове за хора и танци „Маврудово хоро”. Това съобщиха за Радио „Фокус“ – Пловдив от отдел „Връзки с обществеността“ към Община Асеновград. Тази вечер от 18.00 часа в Градската библиотека „Паисий Хилендарски“ ще се състои музикална вечер с таланти от Асеновград по случай Международния ден на музиката и поезията, а утре на същото място и по същото време – представяне на детската православна книга „Свети Лука Доктора“. На 6-ти и на 7-ми октомври Клубът по родознание и краезнание в Асеновград ще отбележи 25 години от създаването си със специално подготвена програма.\r\nНа 7-ми октомври ще започне и фолклорният фестивал „Маврудово хоро“. От 15.30 часа пред паметника на Аристи Чорбаджака ще тръгне Дефиле на участниците в събитието. Те ще се отправят към централния площад „Акад. Николай Хайтов“, където от 16.00 часа ще започне надиграване на любителските клубове за хора и танци. В рамките на Есенните празници на изкуствата в Асеновград, читалище „Св. преп. Паисий Хилендарски” ще чества своя 20-годишен юбилей. Сред събитията по случай юбилея са представяния на книги, изложби и авторски рецитали.\r\nИнициативите, обединени под надслов „Есенни празници на изкуствата“, ще продължат до 18 октомври.\r\nТони МИХАЙЛОВ", "date": "2017.10.01", "title": "Пловдив: Есенните празници на изкуствата в Асеновград продължават с музикална вечер на таланти от града"}
{"url": "http://www.focus-news.net/news/2017/10/01/2441652/tehran-times-islyamska-darzhava-shte-bade-okonchatelno-razbita-do-dva-mesetsa.html", "text": "Командващият на Ислямския революционен гвардейски корпус Мохамад Али Джафари заяви, че „Ислямска държава“ ще бъде окончателно разбита след два месеца, предаде  Tehran Times.\r\nИслямският революционен гвардейски корпус подкрепя режима на сирийския президента Башар Асад със съветници. Али Джафари посочи, че корпусът е започнал да употребява безпилотни летателни апарати срещу позициите на терористите в Сирия. Виктор Турмаков", "date": "2017.10.01", "title": "Tehran Times: „Ислямска държава“ ще бъде окончателно разбита до два месеца"}
{"url": "http://www.focus-news.net/news/2017/10/01/2441653/kyustendil-narodniyat-predstavitel-ivaylo-konstantinov-organizira-priemen-den-v-obshtina-boboshevo.html", "text": "Народният представител от ГЕРБ-Кюстендил Ивайло Константинов организира този вторник /3 октомври/ приемна за граждани в община Бобошево. Това съобщиха от пресцентъра на ПП ГЕРБ. Приемният ден на депутата от ГЕРБ ще се проведе от 10:00 ч. до 12:00 ч. в офиса на политическата сила в град Бобошево /на ул. \"Г. С. Раковски\" №3/.", "date": "2017.10.01", "title": "Кюстендил: Народният представител Ивайло Константинов организира приемен ден в община Бобошево"}
{"url": "http://www.focus-news.net/news/2017/10/01/2441654/politico-katalonskoto-pravitelstvo-sochi-che-pri-sblasatsite-s-politsiyata-sa-raneni-337-dushi.html", "text": "Прес-секретарят на Каталонското регионално правителство Жори Турул заяви, че 337 души са били ранени от „насилието на испанската държавна полиция“, предаде  Politico.\r\n„337 души са ранени при насилието на испанската държавна полиция. Призоваваме ги да изпратят официални оплаквания“, заяви Турул. \r\nСъщевременно той посочи, че по последни данни 96% от избирателните секции в областта са отворени. По-рано той съобщи, че са отворени едва 73%. Виктор Турмаков", "date": "2017.10.01", "title": "Politico: Каталонското правителство сочи, че при сблъсъците с полицията са ранени 337 души"}
{"url": "http://www.focus-news.net/news/2017/10/01/2441655/afp-kanadskata-politsiya-sochi-che-pri-teroristichen-akt-sa-raneni-petima-dushi.html", "text": "Канадските сили на реда са арестували мъж по подозрение, че е пронизал полицейски служител и е ранил четирима цивилни. Полицията смята, че става дума за „терористичен акт“, предаде  AFP.\r\nПрестъплението е започнало в събота вечерта пред футболния стадион в канадския град Едмънтън и е приключило часове по-късно след полицейско преследване, при което нападателят е врязял колата си в пешеходци.  Виктор Турмаков", "date": "2017.10.01", "title": "AFP: Канадската полиция сочи, че при \"терористичен акт\" са ранени петима души"}
{"url": "http://www.focus-news.net/news/2017/10/01/2441656/politico-dzheremi-korbin-osadi-politseyskoto-nasilie-v-kataloniya.html", "text": "Председателят на британската Лейбъристка партия Джереми Корбин осъди насилието, избухнало по време на днешния референдум за независимост на Каталония, предаде  Politico.\r\n„Полицейското насилие срещу гражданите на Каталония е шокиращо“, заяви Корбин. „Испанското правителство трябва да действа и да сложи край на това“, добави той. Виктор Турмаков", "date": "2017.10.01", "title": "Politico: Джереми Корбин осъди полицейското насилие в Каталония"}
{"url": "http://www.focus-news.net/news/2017/10/01/2441657/dots-d-r-stoyan-vezenkov-yuzu-neofit-rilski-blagoevgrad-do-6-oktomvri-mozhe-da-se-kandidatstva-po-spetsialnostta-kineziterapiya.html", "text": "До 6 октомври може да се кандидатства по специалността „Кинезитерапия“. Това коментира за Радио „Фокус“-Пирин доц. д-р Стоян Везенков, декан на Факултета по обществено здраве, здравни грижи и спорт в Югозападен университет (ЮЗУ) „Неофит Рилски”-Благоевград. „Те могат да си подават документи ако са държали матура по биология или да кандидатстват с тест по биология. Тестът по биология се провежда ежедневно и откъдето  да дойдат кандидатите от региона да подадат документите си, на място комисията се сформира, дава се теста и се кандидатства“, каза доц. д-р Стоян Везенков. По думите му кандидатът веднага може да научи резултатът и се приема. \r\n„Кинезитерапията е доста търсена специалност и тук специално в нашия университет обучаваме най-добрите студенти. От 23 години е в нашия университет и там преподавателския състав е многогодишен, опит, утвърдени специалисти, разпознаваеми в другите университети, така че до сега винаги е имало огромен интерес  към тази специалност“, каза доц. д-р Стоян Везенков. По думите му  единственото затруднение, което срещат е, че е много ограничено времето  от решението на Министерски съвет -6 октомври. „Все пак това няма значение, защото това е един сериозен пробив и всички се радваме, като се надяваме да запълним всички свободни места“, каза още доц. д-р Стоян Везенков.\r\nЛора КАЛЧЕВА", "date": "2017.10.01", "title": "Доц. д-р Стоян Везенков, ЮЗУ „Неофит Рилски”-Благоевград:  До 6 октомври може да се кандидатства по специалността „Кинезитерапия“"}
{"url": "http://www.focus-news.net/news/2017/10/01/2441658/rakovodstvoto-na-gerb-pazardzhik-shte-dade-preskonferentsiya-po-sluchaya-haskovo-vsledstvie-na-koyto-deputatat-delyan-dobrev-podade-ostavka.html", "text": "Ръководството на ГЕРБ-Пазарджик ще даде пресконференция от 16.00 часа, за да изрази позицията си по „случая Хасково“, вследствие на който депутатът Делян Добрев подаде оставка. Това съобщиха за Радио „Фокус“ – Пазарджик от пресцентъра на партията в Пазарджик. Пресконференцията ще се проведе в областният офис на партията. Очаквайте подробности.", "date": "2017.10.01", "title": "Ръководството на ГЕРБ-Пазарджик ще даде пресконференция по „случая Хасково“, вследствие на който депутатът Делян Добрев подаде оставка"}
{"url": "http://www.focus-news.net/news/2017/10/01/2441659/veliko-tarnovo-otchita-se-pokachvane-na-tsenite-na-gorivata-v-grada.html", "text": "През последния месец се отчита покачване на цената на бензина с 3 стотинки в бензиностанциите във Велико Търново, сочи репортерска проверка на Радио „Фокус“-Велико Търново. Към момента големите вериги бензиностанции в областта държат средна цена на бензин А95 от 1,95 лв./л. като през месец август цената е била 1,92 лв./л. Средната цена на бензин А95 за страната е  2,03 лв./л. Цената на бензин А98 във Велико Търново е 2,28 лв./л., като през месец август е била 2,25 лв./л, а средната цена за страната е 2,30 лв./л. Цената на газта в бензиностанциите във Велико Търново е 0,96 лв./л., а през август е била 0,92 лв./л. Средната цена на дизела във Велико Търново е 1,95 лв./л, като през лятото е била 1,89 лв./л. \r\nСредната цена за страната се покачва с 5 стотинки – от 1,98 лв./л на 2,03 лв./л. Метанът запазва цена и в момента е 1,31 лв./л. Цените на повечето видове горива в областта са между 0,08 лв. и 0,02 лв. по-ниски от средните за страната. Справка със статистика за страната на сайт за горива сочи, че за днешния ден област Велико Търново е на 3-то място в класация за най-евтини горива в България, като през август е заемала 4-то място. Съседната област Габрово се нарежда на 5-то място в класацията. Най-евтините горива са в област Русе, а Плевен и Ловеч са съответно на 19-то и 25-то място.\r\nНадежда КРЪСТЕВА", "date": "2017.10.01", "title": "Велико Търново: Отчита се покачване на цените на горивата в града"}
{"url": "http://www.focus-news.net/news/2017/10/01/2441660/huan-ignasio-zoydo-vatreshen-ministar-na-ispaniya-reaktsiyata-na-politsiyata-v-kataloniya-e-proportsionalna.html", "text": "Испанският вътрешен министър Хуан Игнасио Зойдо заяви, че реакцията на полицията по време на протестите в Каталония в деня на референдума за нейната независимост е „пропорционална и професионална“, предаде The Guardian.\r\nПо-рано по време на протестите и по време на опитите на испанската полиция да затвори избирателните секции, тя употреби гумени куршуми и палки, за да разгони гласуващите.  Виктор Турмаков", "date": "2017.10.01", "title": "Хуан Игнасио Зойдо, вътрешен министър на Испания: Реакцията на полицията в Каталония е пропорционална"}
{"url": "http://www.focus-news.net/news/2017/10/01/2441661/zheni-gerb-ne-priemame-ostavkata-na-delyan-dobrev-i-kategorichno-zastavame-ot-stranata-na-chestnostta-i-spravedlivostta.html", "text": "Жени ГЕРБ не приемаме оставката на Делян Добрев и категорично заставаме от страната на честността и справедливостта!\r\nТова се казва в декларация на Жени ГЕРБ във връзка с оставката на Делян Добрев като депутат и координатор ГЕРБ-Хасково, съобщиха от пресцентъра на партията.\r\nПубликуваме пълния текст на декларацията без редакторска намеса:\r\n\"Организацията на Жени ГЕРБ застава зад човека и политика Делян Добрев, но категорично се противопоставя на идеята за подаване на оставка. Оставката може да бъде морално-етически акт, само когато жертвайки себе си запазваш по-голямото, организацията, партията. Тази оставка не е такава, защото умните, интелигентните и честни хора са ценност и богатство за партията. Без Делян няма да бъдем по-силна и значима структура, а напротив, ще загубим част от профила си, защото познаваме генезиса на темата и знаем, че вклиненият отвън проблем напрегна отношенията в организацията ни. Оставката на Добрев ще обслужи злокобния, долен, конспиративен план на БСП да ни \"отстрелват\" един по един и ще налее вода в мелницата на занимаващите се с подривна дейност леви партийни хакери. Вече знаем, че когато от БСП заговорят се понижават интелекта и демокрацията в цялото общество!\r\nЕдно от неприятните свойства на нашето време се състои в това, че тези, които изпитват увереност, са глупавите, а тези, които притежават въображение и мисъл, са изпълнени със съмнение и нерешителност”, е казал Бертран Ръсел и това в пълна сила важи за Делян и неговият подход към ситуацията и за бруталните, зли, нагли политически действия на опозицията.\r\nБСП загубиха ликвидност и единственото, на което разчитат е саниране на стари идеи и стари политически конструкти, с мръсна агентурна игра и ползване на политически инжинеринг. Когато нямаш собствена стойност, се мъчиш да отнемеш от другия и за БСП не е срам, че се превърнаха в смешен политически колаж, сига да откъснат парче от силата на ГЕРБ.\r\nОрганизацията на Жени ГЕРБ не приема липсата на политичека коректност и отговорност в поведението на човека и кмета Беливанов, издигнат и подкрепян от ГЕРБ, възползвал се от значимостта и авторитета на партия ГЕРБ, защото познаваме всяка стъпка при създаването на организациите ни и пазим спомените си за всеки работен, труден, безсънен, миг от изминалите 10 години на партията ни, в които само заедно и с много труд сме успявали да устоим и да победим честно, и справедливо. Жени ГЕРБ не приемаме оставката на Делян Добрев и категорично заставаме от страната на честността и справедливостта!\"", "date": "2017.10.01", "title": "Жени ГЕРБ: Не приемаме оставката на Делян Добрев и категорично заставаме от страната на честността и справедливостта"}
{"url": "http://www.focus-news.net/news/2017/10/01/2441662/mgerb-kam-delyan-dobrev-za-da-tarzhestvuva-zloto-e-neobhodimo-edinstveno-dobroto-da-bezdeystva-ne-osiguryavay-tozi-komfort.html", "text": "Младежката организация на ГЕРБ застава категорично зад народния представител от Хасково Делян Добрев. Това се посочва в декларация от името на Младежката организация на ГЕРБ, съобщиха от пресцентъра на партията.\r\n\"В последните дни обществото ни става свидетел на поредната целенасочена \r\nатака и активно мероприятие, целящо да подрони авторитета на уважаван \r\nполитик и експерт, човек с доказани морални и нравствени качества.\r\nКампанията, насочена срещу председателя на Комисия по енергетика в 43-то \r\nи 44-то НС, Делян Добрев, има характера на унизителни и добре познати на \r\nбългарите действия от недалечното минало - аферата Костинброд, която бе \r\nорганизирана и осъществена от същите тези \"защитници\" на морала днес - \r\nбългарските социалисти. \r\nНие, младите от ГЕРБ, добре си даваме сметка за целите на опозицията - \r\nдестабилизирана държавата с действащи порочни практики. Най-добрата \r\nхранителна среда за БСП.\r\nВ създалата се ситуация около достойната постъпка на ГЕРБ и г-н Делян \r\nДобрев да свалят политическото си доверие от градоначалник, неотговарящ \r\nна високите изисквания и потребности на града, който управлява хора със \r\nсъмнителна репутация и слаба политическа стратегия, БСП нелепо се \r\nнадпреварват в телевизионния ефир да се легитимират в публичния живот на \r\nконкретен регион, а оттам и в страната. За нас действията им очевидно \r\nимат за цел единствено да отклонят вниманието на гражданите от все по \r\nзасилващите се вътрешно политически проблеми в социалистическата партия.\r\nПП ГЕРБ има значително доверие и подкрепа сред гражданите на Хасково и \r\nтова кара нашите опоненти да правят отчаяни опити за дискредитиране на \r\nактива и омаловажаване на усилията за просперитет и икономическото \r\nразвитие на града и областта\", пише в декларацията.\r\n\"Ние, от МГЕРБ, стоим твърдо зад Делян Добрев. За нас той въплъщава \r\nкачествата на истински народен представител - почтен, открит, отговорен \r\nи последователен в действията си по защита на интересите на своите \r\nизбиратели и всички граждани на областта, която представлява. \r\nПоздравяваме г-н Добрев и ГЕРБ-Хасково, че се разграничиха от действията \r\nна кмета на града Добри Беливанов, които са в пълно противоречие с \r\nполитиката и принципите, които ръководят и винаги са ръководили \r\nдействията на ПП ГЕРБ. \r\nМладите, активните и милеещи за бъдещето на своята страна хора днес \r\nотказват да се съгласят с опитите за дискредитиране на човек като Делян \r\nДобрев. Ние апелираме към него да преосмисли своето, макар и достойно, \r\nно според нас неотговарящо на желанията на българите, решение да се \r\nоттегли от политическия живот на страната! \r\nДеляне, за да тържествува злото е необходимо единствено доброто да \r\nбездейства. Не осигурявай този комфорт!\", призовават от Младежката организация на ГЕРБ.", "date": "2017.10.01", "title": "МГЕРБ към Делян Добрев: За да тържествува злото е необходимо единствено доброто да  бездейства - не осигурявай този комфорт"}
{"url": "http://www.focus-news.net/news/2017/10/01/2441663/veliko-tarnovo-informatsionno-sabitie-posveteno-na-10-godishninata-ot-chlenstvoto-na-balgariya-v-es-se-provede-v-gorna-oryahovitsa.html", "text": "Информационно събитие, посветено на 10-годишнината от членството на България в ЕС и бъдещото председателство на страната ни на Съвета на ЕС, се проведе в Горна Оряховица, съобщават от Областна администрация – Велико Търново. Старт на събитието бе дадено от областният управител проф. д-р Любомира Попова и заместник областният управител Ивета Кабакчиева. То съвпадна с празника „Фамилатлон“, който е традиционен за Горна Оряховица. Преди неговото начало бе показана презентация на тема „Десет години България в Европейския съюз и Българско председателство на Съвета на ЕС”. В информационното събитие се включиха момчетата и момичетата от Горнооряховския младежки парламент. \r\nСъбитието протече под мотото „Опознай Европа”. Осем ателиета бяха разположени в парк „Градската градина”. В първото ателие, символично озаглавено „Моето място в света”, участниците трябваше да отбележат къде точно се намират. Останалите седем ателиета бяха посветени на седем европейски държави – България, Англия, Германия, Гърция, Испания, Италия и Франция. В тях участниците трябваше да открият характерни за страната забележителности и да разпознаят националния й флаг. След правилно изпълнение на задачите си, семействата-участници получаваха стикер върху своята карта. Раздаването на картите ставаше на входа на парк „Градска градина”. След събиране на осемте стикера от всички осем ателиета, семействата пускаха своята карта в прозрачна урна до сцената за участие в томбола. И тази година организаторите бяха предвидили много и интересни награди-пътни чанти, стипендии за езиково обучение, сувенири и много други. Голямата награда – велосипед, бе спечелен от  8-годишната Ивет Донова, която е третокласничка в СУ „Вичо Грънчаров”. Момичето получи своята награда от кмета на Община Горна Оряховица инж. Добромир Добрев.\r\nИмаше и викторина, посветена на 10-та годишнина от членството на България в ЕС. Участниците трябваше да отговорят на 10 въпроса, а за всеки верен отговор имаше награда. Викторината бе подготвена с участието на Областна администрация. Децата получиха и много награди, които бяха осигурени от Областна администрация и Община Горна Оряховица.", "date": "2017.10.01", "title": "Велико Търново: Информационно събитие, посветено на 10-годишнината от членството на България в ЕС, се проведе в Горна Оряховица"}
{"url": "http://www.focus-news.net/news/2017/10/01/2441664/politico-slovenskiyat-ministar-predsedatel-prizova-kam-politicheski-dialog-v-kataloniya.html", "text": "Словенският министър-председател Миро Церар се присъедини към белгийския си колега Шарл Мишел в призива си за диалог между испанското централно и каталонското регионално правителства във връзка с полицейското насилие в Каталония, предаде  Politico.\r\n„Загрижен съм за ситуацията. Призовавам към политически диалог, върховенство на закона и мирно решение“, заяви Церар от страницата си в социалната мрежа „Туитър“. \r\nЕС и повечето лидери на страните му членки предпочитат да не дават мнение относно спора, посочвайки, че той е вътрешен въпрос за Испания. Виктор Турмаков", "date": "2017.10.01", "title": "Politico: Словенският министър-председател призова към политически диалог в Каталония"}
{"url": "http://www.focus-news.net/news/2017/10/01/2441665/gerb-ruse-prizovavame-delyan-dobrev-da-preosmisli-reshenieto-si-kato-ostane-v-narodnoto-sabranie-i-gerb-zashtoto-tryabva-da-prodalzhi-aktivnata-si-polezna-rabota.html", "text": "Призоваваме Делян Добрев да преосмисли решението си, като остане в Народното събрание и ГЕРБ, защото трябва да продължи активната си полезна работа. Това се казва в декларация на областната структура на ПП ГЕРБ-Русе във връзка с оставката на Делян Добрев като депутат и координатор ГЕРБ-Хасково, съобщиха от пресцентъра на партията.\r\nПубликуваме пълния текст на декларацията без редакторска намеса:\r\n\"Ние, народните представители от политическа партия ГЕРБ, областното ръководство на политическа партия ГЕРБ, общинските ръководства на ГЕРБ в общините Русе, Бяла, Ценово, Борово, Две могили, Иваново, Сливо поле и Ветово, кметовете на общини в Русенска област, издигнати от ГЕРБ, изразяваме своята категорична и пълна подкрепа за Делян Добрев – народен представител от ГЕРБ–Хасково, председател на комисията по енергетика в 44-то Народно събрание и областен координатор на ГЕРБ  - Хасково.\r\nДелян Добрев е доказан професионалист. В качеството си на министър той направи много за развитието на икономиката, туризма и укрепване енергийната сигурност на България. Добрев е сред основоположниците на националната програма за енергийна ефективност, която се реализира с голям успех в цялата страна. Благодарение на него се реализират редица проекти в Русе и Русенска област.\r\nДелян Добрев се ползва с доверието и получава висока оценка от всички свои колеги в ГЕРБ, а в качеството си на областен координатор на партията показа с постигнатите резултати на местните и отминалите предсрочни парламентарни избори, че голяма част от хасковска област също подкрепя приоритетите в националната и регионалната политика на най – голямата дясна партия у нас.\r\nЗатова го призоваваме да преосмисли решението си, като остане в Народното събрание и ГЕРБ, защото трябва да продължи активната си полезна работа в интерес на хилядите жители на Хасковска област.\r\nКато пълноправни участници в процесите на вземане на решения на ГЕРБ на общинско, областно и централно ниво, остро осъждаме действията на кмета на Хасково Добри Беливанов. Подмяната на ценностите на ГЕРБ, участието в компроментиращи срещи и пътувания, публичното създаване на напрежение чрез изявления в медиите, са достатъчен аргумент да напусне веднага поста. Призоваваме го да се съобрази с оттеглената подкрепа от страна на ГЕРБ и да не подменя вота на мнозинството от избирателите в община Хасково!\".", "date": "2017.10.01", "title": "ГЕРБ-Русе: Призоваваме Делян Добрев да преосмисли решението си, като остане в Народното събрание и ГЕРБ, защото трябва да продължи активната си полезна работа"}
{"url": "http://www.focus-news.net/news/2017/10/01/2441666/plovdiv-na-14-oktomvri-shte-se-sastoi-tseremoniyata-po-nagrazhdavane-na-pobeditelite-v-natsionalniya-konkurs-za-poeziya-dobromir-tonev.html", "text": "На 14 октомври от 18.00 часа книжарница на ул. „Княз Александър I“ в Пловдив ще се състои церемония по награждаване на победителите в Националния конкурс за поезия „Добромир Тонев“. Това съобщиха за Радио „Фокус“ – Пловдив организаторите на конкурса. Предвидени са три парични награди за отличените автори – първа награда от 600 лв., втора награда – 400 лв. и трета – 200 лв. Всеки от тримата победители ще получи и грамота.  Предвидени са също и четири специални награди, осигурени от партньори на Националния конкурс за поезия „Добромир Тонев”.\r\nОрганизаторите съобщиха, че конкурсът е преминал при огромен интерес, като участници от цялата страна да изпратили творбите си. Срокът за участие бе до 29 септември. Всеки участник имаше право да представи от едно до три свои стихотворения, които не са публикувани в печатни или интернет издания към момента на обявяването на конкурса. Кандидатът не трябва да е участвал с изпратените творби в други подобни конкурси.\r\nТони МИХАЙЛОВ", "date": "2017.10.01", "title": "Пловдив:  На 14 октомври ще се състои церемонията по награждаване на победителите в Националния конкурс за поезия „Добромир Тонев“"}
{"url": "http://www.focus-news.net/news/2017/10/01/2441667/afp-dvama-dushi-sa-zaginali-pri-napadenie-s-nozh-v-marsiliya.html", "text": "Мъж, въоръжен с нож, е убил двама души на централната гара в град Марсилия преди да бъде застрелян от патрулиращата полиция, предаде  AFP.\r\n„Две жертви са пронизани смъртоносно“, заяви местният общински служител Оливие де Мезие. Местният прокурор Савие Тарабо заяви, че нападателят е бил застрелян. Полицията призова хората в града да избягват района на гарата.  Виктор Турмаков", "date": "2017.10.01", "title": "AFP: Двама души са загинали при нападение с нож в Марсилия"}
{"url": "http://www.focus-news.net/news/2017/10/01/2441668/sofiya-katastrofa-e-stanala-na-bul-zahari-stoyanov-v-zhk-lyulin-nyama-postradali.html", "text": "Катастрофа е станала на бул. „Захари Стоянов“ в ж.к. „Люлин“, няма пострадали. Това съобщиха за Агенция „Фокус“ от пресцентъра на МВР. Катастрофата е отработена от органите на реда. От МВР я определиха инцидента като леко пътнотранспортно произшествие. \r\nДеница КИТАНОВА", "date": "2017.10.01", "title": "София: Катастрофа е станала на бул. „Захари Стоянов“ в ж.к. „Люлин“, няма пострадали"}
{"url": "http://www.focus-news.net/news/2017/10/01/2441669/politico-izbiratelnata-aktivnost-na-referenduma-v-kataloniya-e-dostignala-do-50.html", "text": "Според прес-секретаря на Каталонската регионална автономия Жорди Турул избирателната активност на референдума за независимост на областта е достигнала до 50%, предаде  Politico.\r\nВъпреки, че според проектозакона на местното правителство няма минимален праг за референдума, легитимността на плебисцита зависи от избирателната активност. Очаква се мнозина от местните, които са против отделянето да си останат по домовете.  Виктор Турмаков", "date": "2017.10.01", "title": "Politico: Избирателната активност на референдума в Каталония е достигнала до 50%"}
{"url": "http://www.focus-news.net/news/2017/10/01/2441670/kyustendil-narodniyat-predstavitel-ot-gerb-kyustendil-ivaylo-konstantinov-shte-dade-preskonferentsiya-v-dupnitsa.html", "text": "Народният представител и общински координатор на ГЕРБ-Дупница Ивайло Константинов ще даде пресконференция, на която ще коментира актуални политически и обществени теми. Това съобщиха от пресцентъра на ПП ГЕРБ. Пресконференцията ще се състои на 3 октомври /вторник/ от 13:00 ч. в офиса на ГЕРБ в град Дупница /пл. \"Свобода\" 1, ниското тяло на сградата на общинска администрация/.", "date": "2017.10.01", "title": "Кюстендил: Народният представител от ГЕРБ-Кюстендил Ивайло Константинов ще даде пресконференция в Дупница"}
{"url": "http://www.focus-news.net/news/2017/10/01/2441671/el-pais-v-madrid-se-provezhda-demonstratsiya-v-polza-na-ispanskoto-edinstvo.html", "text": "Няколко стотин души са се събрали в центъра на Мадрид, демонстрирайки в полза на единството на Испания и срещу референдума за независимост, който властите в североизточния Каталонски автономен регион провеждат, предаде  El Pais.\r\nОколо 300 души са се събрали на площад „Плаза Майор“, развявайки испанското знаме и скандирайки в полза на единството на Испания. Половината от тях по-късно са се преместили да демонстрират пред сградата на местната администрация. \r\nПротестиращите аплодираха полицията, стояща пред сградата, изразявайки подкрепата си към испанските сили за сигурност. Испанското правителство изпрати хиляди полицейски служители в Каталония, за да предотвратят провеждането на референдума.   Виктор Турмаков", "date": "2017.10.01", "title": "El Pais: В Мадрид се провежда демонстрация в полза на испанското единство"}
{"url": "http://www.focus-news.net/news/2017/10/01/2441672/blagoevgrad-v-simitli-shte-se-provede-konferentsiya-za-perspektivite-v-regiona-s-izgrazhdaneto-na-avtomagistrala-struma.html", "text": "В Симитли ще се проведе конференция за перспективите в региона с изграждането на автомагистрала „Струма“. Това съобщиха от пресцентъра на Община Симитли. Управленският елит на България пристига в Симитли за дискусия с широката общественост за перспективите в региона с изграждането на автомагистрала „Струма“. Вицепремиерите Красимир Каракачанов и Томислав Дончев, министрите на икономиката Емил Караниколов, на околната среда и водите Нено Димов, на регионалното развитие и благоустройството Николай Нанков, председателят на УС на Агенция пътна инфраструктура инж. Дончо Атанасов, гласът на българския бизнес- председателят на КРИБ Кирил Домусчиев, председателят на Камарата на строителите в България Николай Станков и арх. Петър Диков пристигат в Симитли на 5-ти октомври, четвъртък за широк обществен форум за стратегическия за региона инфраструктурен проект – магистрала „Струма“. \r\nКонференцията „Автомагистрала Струма и перспективите за реализация на инвестиционни проекти в Югозападна България“ се провежда под егидата на кмета на община Симитли Апостол Апостолов. Форумът ще се проведе в салона на читалище “Св. Климент Охридски-1922“ в град Симитли от 17.30 часа на 5-ти октомври. Поканени за участие във форума са всички народни представители от Благоевградски регион, както и кметовете на всички общини, през чиито територии минава трасето на автомагистрала Струма и граничните им. Целта на конференцията е да се представи на обществеността в Югозападна България, по какъв начин изграждането и експлоатацията на Автомагистрала Струма ще допринесе за социално – икономическо развитие на региона. \r\nЩе бъдат представени значими за региона инвестиционни предложения и проекти от национално и регионално значение. Приоритетна задача е подкрепата на действия за популяризиране на взаимодействието между доброто състояние на околната среда, качеството на живот на хората и икономическото развитие. Нашите амбиции са свързани с предлагането на реални възможности за участие на общностите и заинтересованите страни и за създаване на партньорство в различните секторни политики. Само по този начин ще се създаде солидна основа за възстановяване на баланса между хората, природата и икономиката, както и за изграждане на нови връзки между тях. Целта на конференцията е и да се засили участието на местните органи и общности, заинтересованите страни чрез подобряване на комуникацията и обмена на знания и информация при подготовката и реализирането на инвестиционни предложения. Форумът е отворен за граждани. Всеки с интерес към утре и бъдещото развитие на региона е добре дошъл на конференцията, отбелязват организаторите от общинска администрация Симитли.", "date": "2017.10.01", "title": "Благоевград: В Симитли ще се проведе конференция за перспективите в региона с изграждането на автомагистрала „Струма“"}
{"url": "http://www.focus-news.net/news/2017/10/01/2441673/gerb-kardzhali-prizovavame-rakovodstvoto-na-partiyata-da-ne-priema-ostavkata-na-delyan-dobrev-nastoyavame-kmetat-na-haskovo-da-se-ottegli-za-da-bade-reshen-spravedlivo-moralniya-kazus.html", "text": "Областната структура на ГЕРБ-Кърджали призовава ръководството на партията да не приема оставката на Делян Добрев, настояваме кметът на Хасково Добри Беливанов да се оттегли, за да бъде решен справедливо моралния казус. Това се казва в декларация на областната структура на ПП ГЕРБ-Кърджали във връзка с оставката на Делян Добрев като депутат и координатор ГЕРБ-Хасково, съобщиха от пресцентъра на партията.\r\nПубликуваме пълния текст на декларацията без редакторска намеса:\r\n\"Областната структура на ПП ГЕРБ в Кърджали стои твърдо зад Делян Добрев и призовава централното ръководство на партията да не приема оставката му. Настояваме кметът на Хасково Добри Беливанов да се оттегли, за да бъде решен справедливо един морален казус, в който единствената вина на Делян е, че се довери прекалено много на неподходящ човек. Протестираме категорично срещу опитите на БСП да влязат в управлението на община Хасково през „служебния“ вход, поругавайки личността на Делян Добрев и неговото политическо бъдеще. Един способен, доказал се човек, професионалист и гражданин бе неоснователно очернен, благодарение на скалъпеното от политици-еднодневки активно мероприятие. БСП няма моралното право да бъде арбитър на конфликта в Хасково. \r\nОставката на Делян Добрев е доблестен акт и проява на мъжество. Тя е отказ от участие в един политически маскарад, режисиран от БСП, в който на хората услужливо се натрапва звучната българска дума “шуробаджанащина“ и също толкова услужливо се пренебрегват заслугите на Делян като депутат и министър за възраждането на Хасково и напредъка на страната ни като цяло. Да бъде приета оставката му би означавало да се примирим с упражняването на власт под натиск и да приемем за нормална политическа практика жигосването на успешните хора в България. Човек като него не може и не трябва да бъде жертван заради котерийните домогвания на левицата и конформизма на един провален общински кмет. \r\nЦвета Караянчева, областен председател на ПП ГЕРБ – Кърджали, народен представител и заместник-председател на 44-то Народно събрание \r\nКрасимир Хаджиев – областен административен секретар на ПП ГЕРБ \r\nЛидия Асенова – общински председател на ПП ГЕРБ Кърджали \r\nДимитър Кадиев - общински председател на ПП ГЕРБ Момчилград \r\nЕрвин Хасан - общински председател на ПП ГЕРБ Джебел \r\nРумен Младенов – общински председател на ПП ГЕРБ Кирково \r\nЛеман Али – общински председател на ПП ГЕРБ Черноочене  \r\nСъби Узунов  общински председател на ПП ГЕРБ Ардино \r\nАсен Тюрдиев – общински председател на ПП ГЕРБ Крумовград\".", "date": "2017.10.01", "title": "ГЕРБ-Кърджали: Призоваваме ръководството на партията да не приема оставката на Делян Добрев, настояваме кметът на Хасково да се оттегли, за да бъде решен справедливо моралния казус"}
{"url": "http://www.focus-news.net/news/2017/10/01/2441674/the-hill-v-kolata-na-izvarshiliya-teroristichnoto-napadenie-v-kanada-e-otkrit-flag-na-islyamska-darzhava.html", "text": "В автомобила на нападателя, врязал се в пешеходци в канадския град Едмънтън е открито знаме на „Ислямска държава“, предаде  The Hill.\r\nСпоред местната полиция инцидентът се разследва като „терористичен акт“. Шофьорът, който в момента е задържан, е пронизал полицейски служител пред градския стадион, преди да се качи на превозното си средство и след това да се вреже в пешеходците, ранявайки четирима.\r\n„Знаме на „Ислямска държава“ е открито на седалката и ще бъде част от разследването“, заяви местният полицейски началник Род Кнехт. „Смятаме, че нападателят е действал сам“, добави той. \r\nВсе още не се знае тежестта на нараняванията на пострадалите.  Виктор Турмаков", "date": "2017.10.01", "title": "The Hill: В колата на извършилия терористичното нападение в Канада е открит флаг на „Ислямска държава“"}
{"url": "http://www.focus-news.net/news/2017/10/01/2441675/politico-ispanskite-sotsialisti-obviniha-i-katalonskoto-i-ispanskoto-pravitelstva-za-nasilieto-po-vreme-na-referenduma.html", "text": "Призовавайки към спокойствие представителят на опозиционната Испанска социалистическа партия Хосе Луис Абалос обвини и испанското централно правителство и това и Каталонската регионална автономия за хаоса по улиците на автономната област, избухнал днес, предаде  Politico.\r\n„Принципната отговорност пада върху каталонското правителство, което изкара политиката на улиците. Разделянето на каталонското общество поставя мирното съвместно съществуване и сигурност под риск“ ,заяви Абалос.  Виктор Турмаков", "date": "2017.10.01", "title": "Politico: Испанските социалисти обвиниха и каталонското, и испанското правителства за насилието по време на референдума"}
{"url": "http://www.focus-news.net/news/2017/10/01/2441676/veliko-tarnovo-v-nad-deset-sela-v-obshtinata-sigurnostta-e-poverena-na-chastni-ohranitelni-firmi.html", "text": "В над десет села в община Велико Търново сигурността е поверена на частни охранителни фирми. Това каза за Радио „Фокус“ – Велико Търново Благовеста Факирова, председател на Сдружението на кметовете и кметските наместници в общината „Янтра 2001“. Тя отбеляза, че такава охрана има в селата Беляковец, Велчево и Плаково. По думите й в някой от населените места охраната е само през нощта, а в други – 24-часова. Охранителните фирми сключват индивидуален договор с всеки жител на селото. В някой населени места обаче хората не желаят на плащат. Благовеста Факирова посочи, че сумите, които се събират от всеки жител на селото, са в размер от 8 до 12 лева на месец. Обикновено един човек от селото има задължението да събира всеки месец таксите и да внася сумата на фирмата по банков път.  „Тук местната власт не се меси. Те сами си организират събрания, на които им се разяснява дейността на фирмата. Но определено в селата, в които патрулната кола обикаля през нощта, няма посегателства. Така е във Велчево например“, посочи Благовеста Факирова.\r\nНадежда КРЪСТЕВА", "date": "2017.10.01", "title": "Велико Търново: В над десет села в общината сигурността е поверена на частни охранителни фирми"}
{"url": "http://www.focus-news.net/news/2017/10/01/2441677/gerb-lovech-delyan-dobrev-podade-ostavkata-si-publichno-omerzen-ot-nivoto-do-koeto-iskat-da-go-prinizyat-politicheskite-ni-oponenti-ot-bsp.html", "text": "Делян Добрев подаде оставката си публично, омерзен от нивото, до което искат да го принизят политическите ни опоненти от БСП. Това се казва в декларация на областната структура на ПП ГЕРБ-Ловеч във връзка с оставката на Делян Добрев като депутат и координатор ГЕРБ-Хасково, съобщиха от пресцентъра на партията.\r\nПубликуваме пълния текст на декларацията без редакторска намеса:\r\n\"През последните дни в публичното пространство се разрази истинска „буря… в чаша вода“. Гнусни нападки, изкривени факти, спекулации и внушения изкривиха и без друго сложната вътрешнопартийна ситуация в Хасково и доведоха до там един доказал се политик, професионалист, верен на каузата за стабилизиране на страната човек като Делян Добрев да си подаде оставката от всички заемани от него постове и напусне политиката. Достойна постъпка на човек с чест, който в името на това да съхрани доброто име на партията сам се отказва от властта, дадена му от избирателите няколко пъти поред, доказвайки само, че за него властта не е самоцел.\r\nДелян Добрев подаде оставката си публично, омерзен от нивото, до което искат да го принизят политическите ни опоненти от БСП, за които това, в което го обвиняват, е начин на мислене, начин на живот, начин на правене на политика десетилетия, политика, от която българският народ отдавна се е отрекъл и заклеймил. \r\nДобрев подаде оставка, за да защити партията, на която посвети работата си и като областен координатор, и като народен представител и като министър през последните години. \r\nОбластната структура на ПП ГЕРБ – Ловеч категорично не приема демонстрираното агресивно поведение на БСП за дестабилизация на страната! Още по-категорично ние не приемаме оставката на Делян Добрев и призоваваме народните представители от ПП ГЕРБ, избрани от област Ловеч да гласуват ПРОТИВ в пленарна зала. \r\nПризоваваме избраният от листата на ПП ГЕРБ кмет на Хасково Добри Беливанов да подаде оставка. \r\nБългария има нужда от хора и политици като Делян Добрев. Направеното от него, работата му в партийната структура, работата му като народен представител е необходима на партията, а работата му като експерт е необходима на страната ни. Защото не са много младите и качествени хора в българската политика, който с труда си в името на просперитета на България, пишат най-новата история на страната ни – честно, достойно, компетентно в името на хората!\r\nОбластната структура на ПП ГЕРБ – област Ловеч е зад Делян Добрев, ще го подкрепя в битката му истината да излезе наяве. \r\nДеляне, остани, заедно ще се борим за справедливостта, за чистотата, за истината! \r\nОбластно ръководство на ПП ГЕРБ – Ловеч\r\nНиколай Нанков, Областен координатор\r\nМария Динова, административен секретар\".", "date": "2017.10.01", "title": "ГЕРБ-Ловеч: Делян Добрев подаде оставката си публично, омерзен от нивото, до което искат да го принизят политическите ни опоненти от БСП"}
{"url": "http://www.focus-news.net/news/2017/10/01/2441678/redzhep-tayip-erdogan-turtsiya-veche-ne-se-nuzhdae-ot-chlenstvo-v-es-no-nyama-da-prekrati-pregovorite.html", "text": "Президентът на Турция Реджеп Тайип Ердоган заяви, че страната му вече няма нужда да се присъединява към ЕС, но няма да прекъсне едностранно преговорния процес за това, предаде  Reuters.\r\n„Ние няма да сме страната, която ще се откаже. Да ви кажа честно: ние вече не се нуждаем от членство в ЕС“, посочи Ердоган пред депутатите в парламента.  Той смята, че страните от ЕС не са оценили тежестта на заплахата, с която Турция се е сблъскала по време на неуспешния преврат от миналата година. \r\n„ЕС ни предаде в борбата срещу тероризма“, заяви Ердоган. „Ако ЕС иска придвижване напред, има само един начин за това. Той е да се даде на Турция членство и да започне да работи по икономическия и културния ръст“, добави той.  Виктор Турмаков", "date": "2017.10.01", "title": "Реджеп Тайип Ердоган: Турция вече не се нуждае от членство в ЕС, но няма да прекрати преговорите"}
{"url": "http://www.focus-news.net/news/2017/10/01/2441679/gerb-haskovo-ostavkata-na-delyan-dobrev-e-dostoen-akt-no-nie-ne-ya-priemame-iskame-ostavkata-na-dobri-belivanov.html", "text": "Всички структури на ГЕРБ в Хасковска област се обявиха катерогично против оставката на областния координатор на партията Делян Добрев. На обща пресконференция депутатите от Хасково, областното и общинските ръководства на ГЕРБ, кметовете на ГЕРБ и общинските съветници заявиха подкрепата си за Делян Добрев. Това съобщиха от общинската структура на партията в Хасково. „Всички сме един отбор и този отбор, воден от Добрев направи много. Резултатите от нашата работа са видими и затова ние заставаме с лица и позициите си в подкрепа на Делян Добрев. Оценяваме неговата оставка като мъжки и достоен акт, така правят честните хора, но аз не подкрепям и не приемам оставката му”, заяви областният управител и член на ГЕРБ Станислав Дечев. Депутатът Евгения Ангелова, която е и общински председател на ГЕРБ Хасково, заяви, че благодарение на екипната работа и под ръководството на Делян Добрев, в Хасково бе разбит един 16-годишен монопол. „Добрев е експерт, който работи със сърце и душа, с много идеи като добър ръководител, затова ние не приемаме неговото оттегляне”. Тя заяви, че има една друга оставка, която всички искат и това е оставката на кмета Добри Беливанов. Евгения Ангелова заяви, че ГЕРБ Хасково настоява и за оттеглянето на Добри Беливанов от ГЕРБ и ако той не се оттегли сам, трябва да бъде изключен. „Защото с действията си, с политиката си на управление, той не работи в интерес на ГЕРБ и в изпълнение на поетите от ГЕРБ ангажименти към гражданите на община Хасково. Депутатите Евгения Ангелова и д-р Георги Станков са категорични, че няма да гласуват в Парламента оставката на Делян Добрев.\r\nКметът на Димитровград Иво Димов подчерта, че в последните дни фокусът на проблема в Хасково е изместен към кадруването в общината. „Няма сила на света, която да накара един кмет да назначи някой в общината, ако кметът не желае. Затова говоренето за кадруване е изключително преувеличено”, подчерта Иво Димов. Той заяви, че Делян Добрев е качествен човек и професионалист и неговата оставка е неприемлива. „Когато един екип работи за избори и поема обещания, е логично точно този екип после да работи за изпълнението на тези ангажименти”, обобщи той.\r\nСъветниците от ГЕРБ Хасково са категорични, че те не приемат оставката на Добрев от всички заемани от него постове, и настояват за оставката на кмета Добри Беливанов и за отстраняването му от партията. Според ГЕРБ Хасково ставащото през последните дни е инсценирано от силите, на които е подвластен Добри Беливанов и зад тези действия прозират политическите интереси на БСП в Хасково и икономически интереси на бизнесмени, които са поставили в зависимости настоящия кмет.", "date": "2017.10.01", "title": "ГЕРБ-Хасково: Оставката на Делян Добрев е достоен акт, но ние не я приемаме, искаме оставката на Добри Беливанов"}
{"url": "http://www.focus-news.net/news/2017/10/01/2441680/dots-d-r-vladislav-milanov-rechta-na-polititsite-ot-noviya-parlamentaren-sezon-e-haotichna-i-podchinena-na-politicheskite-intrigi.html", "text": "Речта на политиците от новия парламентарен сезон е хаотична и подчинена на политическите интриги. Това каза доц. д-р Владислав Миланов, преподавател по съвременен български език в СУ „Св. Климент Охридски“, в интервю за Агенция „Фокус“ във връзка с езика, който използват днешните политици.\r\nПо негови думи началото и на този политически сезон показва една много ясна тенденция – нежеланието на българските политици да съобразят говоренето си с аудиторията и с факта, че се изказват от най-високата политическа трибуна и че от тях се очаква реч, която е смислена, подредена и добре аргументирана. „Дори ми е много трудно да говоря за реторика, защото много малко от класическите специфики на умелото, на реторическото, на образното говорене се спазват от българските политици. И в този смисъл в много малко изказвания ще се долови ясно оформен смислов център и ясно оформена хипотеза. А оттам нататък да не говорим, че аргументите се губят. Има едно хаотично и разпиляно говорене, което идва от факта, че българската политическа реч е силно подчинена на идеологията и на политическите интриги. Тя не е концентрирана върху силата на думите, а върху силата на политическото“, каза той и поясни, че в този смисъл, тъй като нашето политическо пространство е много неподредено и непрозрачно, и речта е такава – тя обслужва една объркана политическа система. \r\nДоц. Миланов посочи като една от основните причини за това, че няма нови хора, които да внесат свежест в политическото говорене и да го направят образно, ярко, метафорично и достигащо до хората. „Българските политици забравят, че когато застанат пред микрофона на парламентарната трибуна, не говорят само пред своите колеги на политически жаргон. Речта им трябва да бъде така организирана, че да достига до обикновения човек, да отговаря на неговите въпроси и той да разбира защо е дал гласа си за този човек“, каза още българистът.\r\nЦветилена СИМЕОНОВА", "date": "2017.10.01", "title": "Доц. д-р Владислав Миланов: Речта на политиците от новия парламентарен сезон е хаотична и подчинена на политическите интриги"}
{"url": "http://www.focus-news.net/news/2017/10/01/2441681/the-daily-telegraph-kmetat-na-barselona-prizova-mariano-rahoy-da-podade-ostavka-zaradi-politseyskoto-nasilie.html", "text": "Кметът на Барселона Ада Колау призова испанския министър-председател Мариано Рахой да подаде оставка заради насилието, избухнало на фона на противоречивия референдум за независимостта на Каталония, предаде  The Daily Telegraph.\r\n„Ако това е демокрация, то полицейското действие трябва да бъде прекратено незабавно, за да имаме по-късно необходим диалог“, заяви кметът на Барселона. \r\nКметът трябваше да гласува в една от гимназиите в града, но не успя, защото полицията успя да блокира достъпа до избирателната секция в него.  Виктор Турмаков", "date": "2017.10.01", "title": "The Daily Telegraph: Кметът на Барселона призова Мариано Рахой да подаде оставка заради полицейското насилие"}
{"url": "http://www.focus-news.net/news/2017/10/01/2441682/nayden-shopov-oblasten-lider-na-gerb-pazardzhik-delyan-dobrev-e-pochten-i-stoynosten-chovek-i-nie-zastavame-zad-nego-i-se-obyavyavame-protiv-ostavkata-mu.html", "text": "Делян Добрев е почтен и стойностен човек и ние заставаме зад него и се обявяваме против оставката му. Това каза областният лидер на ГЕРБ-Пазарджик Найден Шопов на пресконференция на ръководството на областната структура на партията във връзка с решението на народния представител от ГЕРБ Делян Добрев до подаде оставка след „случая Хасково“, предаде репортер на Радио „Фокус“ – Пазарджик. Областния координатор на ПП ГЕРБ в Пазарджик Найден Шопов заяви, че ръководството на партията в областта застава твърдо зад Делян Добрев. \r\n„Смятам, че е наш дълг да защитим нашия колега Делян Добрев, който по-рано днес подаде оставка от всички ръководни постове в ГЕРБ, както и като депутат от Народното събрание. Ние заставаме зад Делян Добрев с ясното съзнание, че той е един от нас, той е и един от двигателите на ГЕРБ през годините.  Смятам също, че оставката му е плод на емоции, както и че е продиктувано от желанието ме да донесе негативи на ПП ГЕРБ. Категорично заявявам, че ръководството на партията в област Пазарджик ще изпрати до Централата на ГЕРБ в София декларация в защита на Делян Добрев да не се приема оставката му“, заяви Найден Шопов. Той каза също, че го познава лично от доста години и за него Добрев е един почтен и стойностен човек, за когото се подписва и с двете си ръце. „Искаме и оставката на кмета на община Хасково, защото през последните две години той не е изпълнил поетите ангажименти към ПП ГЕРБ. Според нас, той е длъжен да се оттегли и да даде възможност на ОбС да се разпусне и да се проведат нови избори“, каза също Шопов. \r\nПо време на извънредната пресконференция стана ясно също, че всички кметове на общини от ГЕРБ, както и председател на ОбС и общински съветници и членове на партията от партията застават зад Делян Добрев.\r\nАлбена ЖИЛЕКОВА", "date": "2017.10.01", "title": "Найден Шопов, областен лидер на ГЕРБ-Пазарджик: Делян Добрев е почтен и стойностен човек и ние заставаме зад него и се обявяваме против оставката му"}
{"url": "http://www.focus-news.net/news/2017/10/01/2441683/the-guardian-ispanskoto-pravitelstvo-razkritikuva-prisastvieto-na-detsa-na-protestite-za-nezavisimost-v-kataloniya.html", "text": "Испанското министерство на вътрешните работи разкритикува строго присъствието на деца по време на протестите, съпътстващи провеждането на референдума за независимост  в Каталонската автономна област, предаде  The Guardian.\r\n„Излагането на деца на такъв тип ситуация и използването им по време на протестите е белег на нетърпима липса на мисъл“, пише испанското МВР на профила си в социалната мрежа „Туитър“.  Виктор Турмаков", "date": "2017.10.01", "title": "The Guardian: Испанското правителство разкритикува присъствието на деца на протестите за независимост в Каталония"}
{"url": "http://www.focus-news.net/news/2017/10/01/2441684/haskovo-na-gkpp-kapitan-andreevo-ima-11-km-kolona-ot-tovarni-avtomobili-na-izhod.html", "text": "На българо-турската граница трафикът е интензивен на изход за товарни автомобили. На ГКПП \"Капитан Андреево\" има 11 км колона от товарни автомобили, а на ГКПП \"Лесово\" - 2 км колона от товарни автомобили. Това сочат данни към 16.30 часа, публикувани в сайта на ГД \"Гранична полиция\". На границата с Румъния граница на ГКПП \"Дунав мост-Видин\" на изход има образувана 2,5 км колона от товарни автомобили. На българо-сръбската граница на ГКПП Калотина трафикът е интензивен на изход, има 1,5 км. колона от товарни автомобили.\r\nНа границите с Македония и Гърция трафикът е нормален на всички контролно-пропускателни пунктове.\r\nФериботът Оряхово-Бекет работи само през деня, поради ниското ниво на река Дунав.", "date": "2017.10.01", "title": "Хасково: На ГКПП \"Капитан Андреево\" има 11 км колона от товарни автомобили на изход"}
{"url": "http://www.focus-news.net/news/2017/10/01/2441685/afp-frenskite-vlasti-zapochvat-antiteroristichno-razsledvane-vav-vrazka-s-napadenieto-s-nozh-v-marsiliya.html", "text": "Френската антитерористична прокуратура съобщи, че е открила разследване във връзка с нападението с нож на централната гара в Марсилия, при която загинаха двама души, предаде  AFP.\r\nПрокуратурата в Париж сочи в официално свое заявление, че разследването ще се фокусира върху „убийствата, свързани с терористични организации“ и с „опита за убийство на държавен служител“ – две отделни свързани с тероризъм обвинения.  Виктор Турмаков", "date": "2017.10.01", "title": "AFP: Френските власти започват антитерористично разследване във връзка с нападението с нож в Марсилия"}
{"url": "http://www.focus-news.net/news/2017/10/01/2441686/blagoevgrad-narodniyat-predstavitel-ot-pp-gerb-daniela-saveklieva-shte-dade-preskonferentsiya-po-aktualni-politicheski-i-obshtestveni-temi.html", "text": "Народният представител от ПП ГЕРБ Даниела Савеклиева ще даде пресконференция по актуални политически и обществени теми. Това съобщиха от пресцентъра на ПП ГЕРБ-Благоевград. Срещата с журналисти ще бъде в понеделник, 2 октомври, от 12.00 ч., в офиса на ГЕРБ в Благоевград, пл. „Христо Ботев” №2 /при пощата/.", "date": "2017.10.01", "title": "Благоевград: Народният представител от ПП ГЕРБ Даниела Савеклиева ще даде пресконференция по актуални политически и обществени теми"}
{"url": "http://www.focus-news.net/news/2017/10/01/2441687/sofiya-mazh-e-bil-zaplashen-s-nozh-na-ul-pirotska.html", "text": "Мъж е бил заплашен с нож на ул. „Пиротска“ в София. Това съобщиха за Агенция „Фокус“ от пресцентъра на МВР. Подробностите се изясняват. Полицията работи по случая.\r\nЦветилена СИМЕОНОВА", "date": "2017.10.01", "title": "София: Мъж е бил заплашен с нож на ул. „Пиротска“"}
{"url": "http://www.focus-news.net/news/2017/10/01/2441688/gerb-sofiya-oblast-delyan-dobrev-se-polzva-s-doverieto-i-poluchava-visoka-otsenka-ot-vsichki-svoi-kolegi-v-gerb.html", "text": "Делян Добрев се ползва с доверието и получава висока оценка от всички свои колеги в ГЕРБ. Това се казва в декларация на ПП ГЕРБ-София област във връзка с оставката на Делян Добрев като депутат и координатор ГЕРБ-Хасково, съобщиха от пресцентъра на партията.\r\nПубликуваме пълния текст на декларацията без редакторска намеса:\r\n\"Ние, народните представители от политическа партия ГЕРБ, областното ръководство на политическа партия ГЕРБ, общинските ръководства на ГЕРБ в общините от София област, кметовете на общини в Софийска област, издигнати от ГЕРБ, изразяваме своята категорична и пълна подкрепа за Делян Добрев – народен представител от ГЕРБ– Хасково, председател на комисията по енергетика в 44-то Народно събрание и областен координатор на ГЕРБ  - Хасково.\r\nДелян Добрев се ползва с доверието и получава висока оценка от всички свои колеги в ГЕРБ, а в качеството си на областен координатор на партията показа, че голяма част от хасковска област също подкрепя приоритетите в националната и регионалната политика на най – голямата дясна партия в България.\r\nКатегорично заставаме зад нашия колега и народен представител Делян Добрев. Ценим високо неговата морална постъпка, но изразяваме несъгласието си манипулативни внушения от страна на БСП да стават повод, един доказано честен и почтен човек да им става заложник. За нас е непочтено, че един добър и достоен човек, бе принуден да се оттегли от политиката чрез клевети и конспирации.\r\nЗатова го призоваваме да преосмисли решението си, като остане в ГЕРБ, за да продъжи активнта си работа в интерес на българските граждани.\r\nПризоваваме ръководството на ПП ГЕРБ да не приема оставката на Делян Добрев!\".", "date": "2017.10.01", "title": "ГЕРБ-София област: Делян Добрев се ползва с доверието и получава висока оценка от всички свои колеги в ГЕРБ"}
{"url": "http://www.focus-news.net/news/2017/10/01/2441689/politico-machat-ot-ispanskoto-parvenstvo-mezhdu-barselona-i-las-palmas-shte-se-igrae-na-zatvoreni-vrati.html", "text": "Мачът от испанското футболно първенство между Барселона и Лас Палмас, който трябва да се играе на 1 октомври от 17:15 часа българско време, ще се проведе, но заради референдума за независимост и съпътстващите го  протести в Каталонската автономна област в Испания, той ще се проведе на затворени врати, предаде  Politico.\r\nСпоред официално заявление на Барселона ръководството на тима е  поискало мачът да бъде отложен заради полицейското насилие и протестите по улиците на града, но Испанската футболна федерация е отказала.  Виктор Турмаков", "date": "2017.10.01", "title": "Politico: Мачът от испанското първенство между Барселона и Лас Палмас ще се играе на затворени врати"}
{"url": "http://www.focus-news.net/news/2017/10/01/2441690/plamen-mademov-istoricheski-muzey-gorna-oryahovitsa-detsa-se-uchiha-da-izpisvat-stari-knigi-i-da-pochistvat-arheologicheski-nahodki-v-ramkite-na-semeynite-saboti-v-muzeya.html", "text": "Деца се учиха да изписват стари книги и да почистват археологически находки в рамките на инициативата „Семейни съботи“ в Исторически музей – Горна Оряховица. Това каза за Радио „Фокус“ – Велико Търново директорът на музея Пламен Мадемов. Той посочи, че по повод 295 години от рождението на Паисий Хилендарски и 255 години от написването на епохалния му труд „История Славянобългарска“, през летните месеца гост на музея е бил любител калиграфът Йордан Карастоянов от село Поликраище. \r\n„Той гостува в музея с работни ателиета, в които показа на децата калиграфията, красивото изписване на буквите и книгоподвързването“, допълни Пламен Мадемов. Той посочи, че през това лято децата са имали възможност да се включат и в доброволчески инициативи, свързани с почистването на находките от крепостта Ряховец. \r\n„Тези съботи се явиха своеобразно продължение на археологическата школа, която се проведе на крепостта през летните месеци. Много младежи, които участваха в школата, както и археолозите от научния екип, взеха участие в тези доброволчески инициативи. Така успяхме да включим в археологическото познание и най-малките деца. Поради трудната достъпност и условия на обекта, те нямат възможност да се включат в школата, но се включиха с голям интерес в почистването на керамиката. В рамките на „Семейните съботи“ те се запознаха с историята на всеки един предмет“, допълни Пламен Мадемов. Той допълни, че и тази година в Исторически музей – Горна Оряховица са се провели „Ретро фото съботи“, в които посетителите са имали възможност да се снимат, облечени  в стари градски облекла.\r\nНадежда КРЪСТЕВА", "date": "2017.10.01", "title": "Пламен Мадемов, Исторически музей – Горна Оряховица: Деца се учиха да изписват стари книги и да почистват археологически находки в рамките на „Семейните съботи“ в музея"}
{"url": "http://www.focus-news.net/news/2017/10/01/2441691/mvnr-proveryava-informatsiya-za-sluchay-s-ranen-balgarin-pri-konfrontatsiya-s-afganistantsi-i-chechentsi-vav-viena.html", "text": "МВнР проверява проверява информация за случай с ранен българин при конфронтация с афганистанци и чеченци във Виена. Това съобщиха за Агенция “Фокус“  от пресцентъра на Министерство на външните работи. \r\nДипломатическото представителство е отправило запитване до местната полиция във Виена. Случаят се проверява.  \r\nДеница КИТАНОВА", "date": "2017.10.01", "title": "МВнР проверява информация за случай с ранен българин при конфронтация с афганистанци и чеченци във Виена"}
{"url": "http://www.focus-news.net/news/2017/10/01/2441692/the-guardian-hyuman-rayts-uoch-prizova-ispanskite-vlasti-da-uvazhavat-pravata-na-katalontsite.html", "text": "Правозащитната организация „Хюман Райтс Уоч“ призова испанските власти да уважават правата на гражданите на страната на мирно събиране и да се въздържа от употребата на сила, предаде  The Guardian.\r\n„Въпреки, че съдът в Испания отсъди, че референдума в Каталония не трябва да се провежда, държавата има задължението да защитава правото на мирно събиране и свободно изразяване. Това се отнася поравно и за тези, които са против независимостта, и за тези, които я подкрепят. Където полицията използва сила, за да се правя с нарушенията на реда, тя трябва да бъде сигурна, че действията ѝ са необходими и пропорционални“, пише организацията в официално свое заявление.  Виктор Турмаков", "date": "2017.10.01", "title": "The Guardian: „Хюман Райтс Уоч“ призова испанските власти да уважават правата на каталонците"}
{"url": "http://www.focus-news.net/news/2017/10/01/2441693/gerb-veliko-tarnovo-da-ne-dopuskame-levi-polititsi-da-nalagat-na-obshtestvoto-intrigantskiya-si-model.html", "text": "Да не допускаме леви политици да налагат на обществото интригантския си модел. За това се призовава в позиция на ГЕРБ-Велико Търново във връзка с оставката на Делян Добрев като депутат и координатор ГЕРБ-Хасково, съобщиха от пресцентъра на партията.\r\nПубликуваме пълния текст на позицията без редакторска намеса:\r\n\"Областното ръководство на ГЕРБ-Велико Търново отправя апел към Изпълнителната комисия на партията, да не приема оставката на народния представител и областен координатор на ГЕРБ – Хасково Делян Добрев.\r\nНамираме поведението на Добрев за мъжко и достойно, предвид факта, че името му бе злонамерено опетнено. Не бива обаче да се допуска, маниерите на леви политици да налагат на обществения живот у нас интригантския си модел. \r\nОт десетилетия прийомите на левицата включват изкривяване на факти, изопачаване на обстоятелства и лъжливи, обаче „апетитно“ звучащи твърдения. \r\nПоредната „сензация“, която бе произведена по адрес на Делян Добрев е един добре измислен скандал и доказателство, че левицата у нас лицата си мени, но нрава – не. \r\nУважаеми колеги от Изпълнителната комисия на ГЕРБ, не приемайте оставката на Делян Добрев! Защото подобен акт няма да е в името на правдата, или обществения интерес, а единствено в услуга на някои заинтересовани кръгове\".", "date": "2017.10.01", "title": "ГЕРБ-Велико Търново: Да не допускаме леви политици да налагат на обществото интригантския си модел"}
{"url": "http://www.focus-news.net/news/2017/10/01/2441694/die-kleine-zeitung-sarbin-e-pochinal-a-balgarin-e-v-opasnost-za-zhivota-sled-napadenie-na-migranti-v-avstriyskata-stolitsa.html", "text": "Гражданин на Сърбия е починал, а българин е в тежко състояние, след като група от четирима мъже ги е нападнала в нощта срещу неделя в австрийската столица Виена, съобщава националният ежедневник Die Kleine Zeitung. \r\nПо данни на полицията, инцидентът се е случил около два часа сутринта (местно време) в близост до метростанция. По неизвестни засега причини сърбин на 21 г. и гражданин на България са влезли в словесна конфронтация с четирима мъже - трима афганистанци и един чеченец. Спорът е прераснал във физическа саморазправа, при която сърбинът и българинът са били намушкани с хладно оръжие. \r\nПри пристигането на правоохранителните органи нападателите са направили опит да избягат, но са били заловени от полицейските служители. И четиримата са арестувани. Говорителят на полицията Харалд Зьорьос поясни, че 21-годишният гражданин на Сърбия е бил заварен \"окървавен\". Час и половина по-късно той е издъхнал в болницата, в която е бил приет. Към момента пострадалият българин също остава в болница с опасност за живота. \r\nСлучаят е поверен на Службата по криминални разследвания. Оръжието, с което е било извършено нападението, не е намерено. Неясно остава и какъв е броят на замесените в инцидента. Тереза Герова", "date": "2017.10.01", "title": "Die Kleine Zeitung: Сърбин е починал, а българин е в опасност за живота след нападение на мигранти в австрийската столица"}
{"url": "http://www.focus-news.net/news/2017/10/01/2441695/mvnr-otpravya-preporaki-vav-vrazka-s-napadenieto-v-marsiliya.html", "text": "Министерството на външните работи (МВнР) отправя препоръки във връзка с инцидента, в който мъж нападна с нож и уби двама души на гара Сен Шарл в Марсилия. Това съобщиха от пресцентъра на МВнР.\r\nПрепоръчват се следните мерки:\r\n-Да се избягва районът на гарата до нормализиране на обстановката;\r\n- Да не се използва влак - движението на жп композициите е отменено;\r\n- Да се следят съобщенията на местните медии и властите;\r\n- Онези, които са се намирали в района на гарата по време наинцидента, да се свържат с близки или да отбележат в социалните медии, че са невредими.", "date": "2017.10.01", "title": "МВнР отправя препоръки във връзка с нападението в Марсилия"}
{"url": "http://www.focus-news.net/news/2017/10/01/2441696/afp-deset-sluzhiteli-na-silite-za-sigurnost-sa-ubiti-po-pogreshka-pri-vazdushen-udar-v-afganistan.html", "text": "При въздушен удар в афганистанската провинция Хелманд са загинали 10 служители на местните сили за сигурност, предаде  AFP.\r\n„Още най-малко девет афганистански полицаи са ранени при погрешен удар в района Герешк. В момента тече разследване“, съобщи губернаторът на Хелманд Хаятула Хаят. \r\n„Въздушният удар се е случил докато силите за сигурност са се опитвали да пробият фронтовата линия на талибаните“, добави той.  Виктор Турмаков", "date": "2017.10.01", "title": "AFP: Десет служители на силите за сигурност са убити по погрешка при въздушен удар в Афганистан"}
{"url": "http://www.focus-news.net/news/2017/10/01/2441697/gerb-burgas-zastavame-zad-delyan-dobrev-uvazhavan-kolega-i-dostoen-chovek.html", "text": "Заставаме зад Делян Добрев – уважаван колега и достоен човек. Това се казва в декларация на ПП ГЕРБ-Бургас във връзка с оставката на Делян Добрев като депутат и координатор ГЕРБ-Хасково, съобщиха от пресцентъра на партията.\r\nПубликуваме пълния текст на декларацията без редакторска намеса:\r\n\"Ние, от Областната структура на ПП ГЕРБ Бургас, заявяваме своята категорична подкрепа и заставаме зад Делян Добрев – уважаван колега и достоен човек.\r\nПодаването на оставка е високо морален акт, но ние считаме, че тя не трябва да бъде приета, защото:\r\nСподеляме мнението, че Делян Добрев е доказан експерт и вярваме, че Народното събрание и ПП ГЕРБ ще изгубят в негово лице стойностен професионалист и политик.  Делян Добрев е доказал както в парламента, така и в изпълнителната власт, че работи за развитието на България.\r\nОт ГЕРБ - област Бургас споделяме демократичните ценности и се разграничаваме от всички порочни практики на очерняне на опоненти чрез внушения, клевети и политически интриги\".", "date": "2017.10.01", "title": "ГЕРБ-Бургас: Заставаме зад Делян Добрев – уважаван колега и достоен човек"}
{"url": "http://www.focus-news.net/news/2017/10/01/2441698/el-pais-parva-ostavka-zaradi-referenduma-v-kataloniya-vitseprezidentat-na-fk-barselona-se-otteglya.html", "text": "Испанското издание  El Pais  съобщи, че във връзка с провеждането на референдума за независимост на Каталония е подадена първата оставка на длъжностно лице. \r\nКарлес Виларуби и Карио, вицепрезидентът на на  ФК Барселона за институционални отношения е подал оставка, след като отборът му не е успял да уреди отлагане на днешния си мач срещу Лас Палмас. Играта ще се проведе при затворени врати.  Виктор Турмаков", "date": "2017.10.01", "title": "El Pais: Първа оставка заради референдума в Каталония: вицепрезидентът на ФК Барселона се оттегля"}
{"url": "http://www.focus-news.net/news/2017/10/01/2441699/afp-ministar-predsedatelyat-na-kanada-izrazi-vazmushtenie-vav-vrazka-s-napadenieto-v-edmantan.html", "text": "Канадският министър-председател Джъстин Трюдо изрази загриженост и възмущение заради „терористичното нападение“, при което петима души бяха ранени в град Едмънтън в провинцията Алберта, предаде  AFP.\r\n„Докато разследването тече, ранните доклади показват, че това е поредният пример на омраза, срещу който трябва да останем както винаги бдителни“, заяви Трюдо в официално свое заявление.  Виктор Турмаков", "date": "2017.10.01", "title": "AFP: Министър-председателят на Канада изрази възмущение във връзка с нападението в Едмънтън"}
{"url": "http://www.focus-news.net/news/2017/10/01/2441700/aktsenti-v-sutreshniya-blok-dobro-utro-balgariya-na-2-oktomvri.html", "text": "От 1-ви октомври цената на природния газ поевтиня с малко над 7%. Успоредно с това влезе в сила и новият модел за такси пренос и достъп до газопреносната система. Кой и как ще усети поевтиняването и кога промените ще окажат влияние и върху сметките за парно и топла вода? Темата ще коментираме с енергийния експерт проф. Атанас Тасев. \r\nСлед създалия се в Хасково скандал депутатът от ГЕРБ Делян Добрев подаде оставка и обяви решението си за оттегляне от всички заемани от него постове до момента. Индикация за какво е разигралата се ситуация, ще се разклати ли управляващата партия във вътрешнополитически план и какви са най-лошите сценарии оттук нататък? Отговорите на тези и още въпроси ще потърсим с политолога Димитър Димитров.\r\nЩе обърнем поглед и на водещата международна тема. Испанският автономен регион Каталония гласува на референдум за независимост от Испания, въпреки несигурността на провеждане на допитването и забраните от страна на Мадрид. Сблъсъци между полицията и гражданите, желаещи да упражнят правото си на вот, се опитаха да сложат край на плебесцита. Множество ранени цивилни и трудност при разкриването на изборните секции белязаха деня на референдума. Какво следва оттук нататък за каталонците, можем ли да очакваме реално признаване на резултатите от вота и какви последици би имало евентуално отделяне на областта от Испания? Темата ще коментираме с изборния експерт проф. Михаил Константинов. \r\nВ минутите след 09.00 часа колегата от Радио „Фокус“-Пловдив Тони Михайлов ще ни разкаже повече за Есенните дни на книгата, които Община Карлово провежда за 12-ти път. \r\nТези и още теми - в „Добро утро, България“ по Радио „Фокус“ от 6.00 до 10.00 с водещ Виктория Месробович.", "date": "2017.10.01", "title": "Акценти в сутрешния блок „Добро утро, България“ на 2 октомври"}
{"url": "http://www.focus-news.net/news/2017/10/01/2441701/pp-gerb-pernik-zastavame-tvardo-zad-delyan-dobrev-rakovodstvoto-na-gerb-ne-tryabva-da-priema-negovata-ostavka.html", "text": "Уважаваме Делян Добрев като политик и твърдо заставаме зад позицията, че ръководството на ПП ГЕРБ не трябва да приемa неговата оставка. Той е един израснал политик. Той е част от нас и не заслужава, нито да бъде оклеветен, нито да бъде по този начин публично предизвикан. Това заяви областният координатор на ПП ГЕРБ-Перник и кмет на Общината д-р Вяра Церовска на извънредна пресконференция на областното ръководство на политическата сила в Перник по повод оставката на Делян Добрев от всички позиции, които заема, съобщиха от пресцентъра на ПП ГЕРБ. Тя беше категорична, че Делян Добрев има право да реагира по този начин и да бъде обиден.\r\n„Уважавам неговата позиция и я приемем. Това е една мъжка, отговорна и достойна позиция на един сериозен и отговорен политик“, сподели д-р Церовска. Тя припомни, че  Делян Добрев беше народен представител от област Перник в 42-то Народно събрание.\r\n„Той е този, който работи неуморно за това да я има националната програма за саниране на многофамилни жилищни сгради. Когато в Перник всички останали политически партии се обявиха против нея, именно Делян Добрев беше част от нашия екип и в срещи с хората  обясни за ползите от националната Програма. Работи с всичките кметове, направи срещи с много перничани и всички те го познават във време, в което правителството на Орешарски нанесе огромни финансови загуби за България и ни върна много години назад в развитието“, категорично заяви областният координатор на ГЕРБ-Перник. Тя призова гражданите да не си затварят очите пред промяната в облика на Община Хасково в последните години.\r\n„Само за две години Да направиш, заедно със своя екип, да привлечеш толкова много инвестиции, е нещо невероятно. Всички помним с какви скандали си тръгна предишния кмет на Община Хасково. Днес няма град, в който да има друго управление, освен управлението на ГЕРБ. Нека да съдим хората по делата. Това е принцип, който за мен е основополагащ, защото трябва да бъдеш почтен с хората, които са те избрали, но и с хората, които са те подкрепили, с тези, с които работиш“, заключи д-р Церовска.", "date": "2017.10.01", "title": "ПП ГЕРБ-Перник: Заставаме твърдо зад Делян Добрев, ръководството на ГЕРБ не трябва да приемa неговата оставка"}
{"url": "http://www.focus-news.net/news/2017/10/01/2441702/sofiya-zhena-e-s-prorezna-rana-sled-sprechkvane-v-zhk-ovcha-kupel.html", "text": "Жена е с прорезна рана след спречкване в ж.к. „Овча купел“. Това съобщиха за Агенция „Фокус“ от пресцентъра на МВР. Инцидентът е станал в събота. Жената сама е подала сигнал, че е имала спречкване със свой приятел, след което той й е нанесъл прорезна рана с нож. Пострадалата е прегледана в лечебно заведение и освободена. Не е подала оплакване срещу извършителя.\r\nЦветилена СИМЕОНОВА", "date": "2017.10.01", "title": "София: Жена е с прорезна рана след спречкване в ж.к. „Овча купел“"}
{"url": "http://www.focus-news.net/news/2017/10/01/2441703/politico-stotitsi-shotlandtsi-pokazvat-solidarnost-s-kataloniya.html", "text": "Стотици шотландци са се събрали в Единбург, за да покажат солидарност с Каталония, в която се провежда референдум за независимост, предаде  Politico.\r\nСъбралите се развяват и каталонски, и шотландски знамена.  Виктор Турмаков", "date": "2017.10.01", "title": "Politico: Стотици шотландци показват солидарност с Каталония"}
{"url": "http://www.focus-news.net/news/2017/10/01/2441704/kmetovete-na-obshtini-ot-rusenska-oblast-izdignati-ot-gerb-delyan-dobrev-e-dostoen-mazh-lichnost-dokazala-se-prez-godinite-v-profesionalen-plan-i-v-politikata.html", "text": "Делян Добрев е достоен мъж, личност, доказала се през годините в професионален план и в политиката. Това се казва в декларация на кметовете на общини от Русенска област, издигнати от ГЕРБ, във връзка с оставката на Делян Добрев като депутат и координатор ГЕРБ-Хасково, съобщиха от пресцентъра на партията.\r\nПубликуваме пълния текст на декларацията без редакторска намеса:\r\n\"Ние, кметовете на общини от Русенска област, издигнати от ГЕРБ, изразяваме своята пълна подкрепа за народния представител и областен координатор на ГЕРБ – Хасково Делян Добрев! Г-н Добрев е достоен мъж, личност, доказала се през годините в професионален план и в политиката с изграждането и укрепването структурата на партията в Хасковска област. \r\nДелян Добрев оказа пълна подкрепа на местната власт в качеството си на министър за подготовката и осъществяването на редица проекти, особено в областта на енергийната ефективност, привличането на нови чуждестранни инвеститори, насърчаване на малкия и средния бизнес в реализацията на редица планове за модернизация на производството. Особено високо ценим насоките, които бяха предоставени от неговия екип като министър и сега – като председател на комисията по енергетика в Народното събрание, по отношение подобряване на бизнессредата в региона и мерките за облекчаване административното обслужване на търговските дружества. Благодарение политиката в сферата на енергетиката на правителството на Бойко Борисов в Русенска област е изградена важна част от мрежата газови интерконектори между балканските държави и Европейския съюз.\r\nКатегорично осъждаме умишленото компроментиране от страна на т. нар. опозиция на този заслужил признанието на хиляди българи с осъществяването на националната програма за енергийна ефективност мъж.\r\nТърсенето на евтини сензации и вкарването в измислени корупционни схеми е отвратителен похват за преследване на политически опоненти, а в случая виждаме и разчистване на лични сметки. Делян Добрев е жертва именно на такъв подход от хората, които нежелят в законодателния орган да присъстват млади и успели експерти. Ако той се оттегли от политиката сега, държавата ще бъде лишена от работата на един млад експерт и държавник, която той върши с отговорност, чест и професионализъм.\r\nИзразявайки своята съпричастност и единна гражданска позиция, настояваме Делян Добрев да остане в Народното събрание и разчитаме, че ще бъде потърсена отговорност, вкл. и наказателна, от хората в основата на този скандал, включително и от загубилия подкрепата на ГЕРБ и голяма част от избирателите кмет на Община Хасково. \r\nКметове на общини от Русенска област, издигнати от ГЕРБ:\r\nВалентин Панайотов – кмет на Община Борово\r\nВалентин Атанасов – кмет на Община Сливо поле\r\nГеорги Миланов – кмет на Община Иваново\r\nДимитър Славов – кмет на Община Бяла\r\nПламен Стоилов – кмет на Община Русе\r\nПетър Петров – кмет на Община Ценово\".", "date": "2017.10.01", "title": "Кметовете на общини от Русенска област, издигнати от ГЕРБ: Делян Добрев е достоен мъж, личност, доказала се през годините в професионален план и в политиката"}
{"url": "http://www.focus-news.net/news/2017/10/01/2441705/gabrovo-pokachvane-na-tsenite-na-benzina-i-dizela-se-otchita-v-oblastta-prez-posledniya-mesets.html", "text": "Покачване на цените на бензина и дизела се отчита в област Габрово през последния месец, показва репортерска проверка на Радио „Фокус“-Велико Търново. През месец август цената на бензин А 95 е била  1,94 лв./л, а в момента е 1,97 лв./л. Средната цена за страната е 2,03 лв./л. Големите вериги бензиностанции в областта държат средна цена на бензин А98 от 2,23 лв./л, като през месец август е била 2,20 лв./л. Средната цена на бензин А98 за страната е 2,03 лв./л. Цената на дизела в Габрово е 1,98 лв./л, като през лятото е била 1,91 лв./л, а средната цена за страната в момента е 2,03 лв./л. Средната цена на газта в бензиностанциите в Габрово е 0,94 лв./л., а на метана се запазва – 1,31 лв./л.\r\nЦените на бензина и на дизела в областта са с 0,05 до 0,07 лв./л по-ниски от средните за страната. Справка със статистика за страната на сайт за горива сочи, че за днешния ден област Габрово е на пето място в класация за най-евтини горива в България. През август също се нареждаше на пета позиция.\r\nНадежда КРЪСТЕВА", "date": "2017.10.01", "title": "Габрово: Покачване на цените на бензина и дизела се отчита в областта през последния месец"}
{"url": "http://www.focus-news.net/news/2017/10/01/2441706/referendumat-v-kataloniya-be-belyazan-s-nasilie-obzor.html", "text": "Регионалното правителство на Каталония съобщава, че 337 души са ранени, част от които сериозно, по време на опита на испанската полиция да предотврати референдума за независимост на областта. \r\nСпоред МВР на Испания по време на сблъсъците са пострадали девет полицейски служители и двама членове на гражданската отбрана. Гласуването в областта се бележи с брутално полицейско насилие, в който срещу събралите се каталонци са използвани палки и гумени куршуми. Кметът на Барселона Ада Колау и президентът на Автономията Карлес Пучдемон призоваха министър-председателят на Испания Мариано Рахой да подаде оставка. \r\nПовечето европейски правителства избягват да коментират референдума, смятайки, че той е вътрешна работа на Испания. Единствено министър-председателите на Словения и на Белгия Миро Церар и Шарл Мишел излязоха с коментар, призовавайки към диалог и край на насилието. \r\nМачът от испанското първенство между Барселона и Лас Палмас ще се играе на затворени врати заради безредиците.  Виктор Турмаков", "date": "2017.10.01", "title": "Референдумът в Каталония бе белязан с насилие (ОБЗОР)"}
{"url": "http://www.focus-news.net/news/2017/10/01/2441707/gerb-varna-schitame-za-nedopustimo-delyan-dobrev-da-se-ottegli-zaradi-kleveti-i-bezpochveni-lazhi.html", "text": "Считаме за недопустимо Делян Добрев да се оттегли заради клевети и безпочвени лъжи. Това се казва в декларация на ПП ГЕРБ-Варна във връзка с оставката на Делян Добрев като депутат и координатор ГЕРБ-Хасково, съобщиха от пресцентъра на партията.\r\nПубликуваме пълния текст на декларацията без редакторска намеса:\r\n\"Призоваваме ръководството на ПП ГЕРБ да не приема оставката на Делян Добрев. Уважаваме неговия морален акт, който напълно съответства на принципите на един достоен човек и професионалист, но считаме за недопустимо да се оттегли заради клевети и безпочвени лъжи.\r\nПолитическите интриги и спекулации от страна на опозицията целят изкуствено да създадат в редиците на ГЕРБ вътрешно напрежение и противопоставяне, каквото не подхожда на демократичното ни общество.\r\nДоверието в политиката се печели не с агресия и компромати, а с компетентност, коректност и отговорност – качества, на които Делян Добрев е безспорен носител. Именно затова се ползва с нашето доверие. \r\nУбедени сме, че ще изчисти в съда несправедливо очерненото си име и ще защити ценностите и принципите, които утвърдиха ГЕРБ като най-голямата и системна партия в България.\r\nОбластен координатор на ПП ГЕРБ и кмет на Варна Иван Портних\r\nНародните представители от ПП ГЕРБ в 3 МИР-Варна\r\nОбщинските съветници от ПП ГЕРБ-Варна\r\nРайонните кметове от ПП ГЕРБ-Варна\r\nЧленове и симпатизанти на ПП ГЕРБ-Варна\".", "date": "2017.10.01", "title": "ГЕРБ-Варна: Считаме за недопустимо Делян Добрев да се оттегли заради клевети и безпочвени лъжи"}
{"url": "http://www.focus-news.net/news/2017/10/01/2441708/euronews-kmetat-na-barselona-saobshti-che-broyat-na-ranenite-pri-protestite-v-kataloniya-e-dostignal-do-460-dushi.html", "text": "Кметът на Барселона Ада Колау съобщи, че броят на ранените при протестите в Каталония е достигнал до 460 души, предаде  Euronews.\r\n„Повече от 460 души са ранени до момента в цяла Каталония. Като кмет на Барселона призовавам към край на полицейските атаки срещу беззащитното население“, заяви Ада Колау в съобщение, публикувано на профила ѝ в социалната мрежа „Туитър“.  Виктор Турмаков", "date": "2017.10.01", "title": "Euronews: Кметът на Барселона съобщи, че броят на ранените при протестите в Каталония е достигнал до 460 души"}
{"url": "http://www.focus-news.net/news/2017/10/01/2441709/pregled-na-mezhdunarodnite-novini-do-18-chasa-agentsiya-fokus.html", "text": "Гражданин на Сърбия е починал, а българин е в тежко състояние, след като група от четирима мъже ги е нападнала в нощта срещу неделя в австрийската столица Виена, съобщава националният ежедневник Die Kleine Zeitung. \r\nПо данни на полицията, инцидентът се е случил около два часа сутринта (местно време) в близост до метростанция. По неизвестни засега причини сърбин на 21 г. и гражданин на България са влезли в словесна конфронтация с четирима мъже - трима афганистанци и един чеченец. Спорът е прераснал във физическа саморазправа, при която сърбинът и българинът са били намушкани с хладно оръжие. \r\nПри пристигането на правоохранителните органи нападателите са направили опит да избягат, но са били заловени от полицейските служители. И четиримата са арестувани. Говорителят на полицията Харалд Зьорьос поясни, че 21-годишният гражданин на Сърбия е бил заварен \"окървавен\". Час и половина по-късно той е издъхнал в болницата, в която е бил приет. Към момента пострадалият българин също остава в болница с опасност за живота. \r\nСлучаят е поверен на Службата по криминални разследвания. Оръжието, с което е било извършено нападението, не е намерено. Неясно остава и какъв е броят на замесените в инцидента.\r\n*** Според прес-секретаря на Каталонската регионална автономия Жорди Турул избирателната активност на референдума за независимост на областта е достигнала до 50%.\r\nВъпреки, че според проектозакона на местното правителство няма минимален праг за референдума, легитимността на плебисцита зависи от избирателната активност. Очаква се мнозина от местните, които са против отделянето да си останат по домовете. \r\n*** Президентът на Каталонската автономия в Испания Карлес Пучдемон обвини испанските власти , че използват „неоправдано, непропорционално и безотговорно“ насилие в опита си да провалят провеждания в областта референдум за независимостта.\r\n„Палките, гумените куршуми и насилието показват ужасяващия външен образ на Испания“, заяви Пучдемон. „Неоправданото, непропорционално и безотговорно насилие на испанската държава днес не само, че не успя да спре желанието на каталонците да гласуват, но и им помогна да разсеят съмненията, които трябва да решим днес“, добави той. \r\n*** Мъж, въоръжен с нож, е убил двама души на централната гара в град Марсилия преди да бъде застрелян от патрулиращата полиция.\r\n„Две жертви са пронизани смъртоносно“, заяви местният общински служител Оливие де Мезие. Местният прокурор Савие Тарабо заяви, че нападателят е бил застрелян. Полицията призова хората в града да избягват района на гарата.\r\n*** Премиерът на Израел Бенямин Нетаняху заяви, че страната няма нищо общо с организирания референдум за независимост в Иракски Кюрдистан.\r\n Съобщението е направено в неделя, не дълго след като турският държавен глава обвини МОСАД в участие в организацията на гласуването от 25 септември. \r\nСпоред Нетаняху, Израел няма нищо общо с референдума, като добави, че „тези, които подкрепят Хамас, виждат МОСАД където им е удобно“.  \r\n***   Канадските сили на реда са арестували мъж по подозрение, че е пронизал полицейски служител и е ранил четирима цивилни. Полицията смята, че става дума за „терористичен акт“.\r\nПрестъплението е започнало в събота вечерта пред футболния стадион в канадския град Едмънтън и е приключило часове по-късно след полицейско преследване, при което нападателят е врязял колата си в пешеходци.  \r\n***", "date": "2017.10.01", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/10/01/2441710/plovdiv-blizo-300-novi-informatsionni-tabeli-shte-davat-dopalnitelna-informatsiya-za-klyuchovi-obekti-v-grada.html", "text": "Близо 300 нови специални информационни табели ще бъдат изработени и поставени на различни улици в Пловдив, за да насочват жителите и гостите на града и да дават допълнителна история за ключови обекти в града. Това съобщиха за Радио „Фокус“ – Пловдив от отдел „Връзки с обществеността“ на Общината. На тях името ще бъде на изписано на български език и на латиница.\r\nОт пресцентъра обявиха още, че до няколко дни ще бъде избран победител от конкурс, организиран от Община Пловдив и Съюза на архитектите, за изложбени стойки на Главната улица, които да се използват за различни мероприятия. Те ще бъдат ветроустойчиви и със специално осветление.\r\nЗа Коледните и Новогодишните празници в град Пловдив ще има нови атракции, съобщиха още от пресцентъра на Община Пловдив. 15-метрова елха на площад „Стефан Стамболов“ ще бъде поставена за украса, а над Фонтана с пеликаните ще бъде изградена сцена за празничната програма.\r\nТони МИХАЙЛОВ", "date": "2017.10.01", "title": "Пловдив: Близо 300 нови информационни табели ще дават допълнителна информация за ключови обекти в града"}
{"url": "http://www.focus-news.net/news/2017/10/01/2441711/donald-tramp-pregovorite-sas-severna-koreya-sa-zaguba-na-vreme.html", "text": "Президентът на САЩ Доналд Тръмп заяви, че е загуба на време да се предприемат опити за преговори със Северна Корея относно ядрената ѝ програма, след като се появиха данни, че САЩ имат канали за връзка с Пхенян, предаде  AFP.\r\n„Казах на нашия чудесен държавен секретар Рекс Тилърсън, че е загуба на време да се опитваме да преговаряме с малкия човек-ракета“, заяви Тръмп на профила си в социалната врежа „Туитър“, имайки предвид лидера на КНДР Ким Чен-ун.\r\n„Пази си енергията Рекс, правим това, което трябва“, добави президентът на САЩ.  Виктор Турмаков", "date": "2017.10.01", "title": "Доналд Тръмп: Преговорите със Северна Корея са загуба на време"}
{"url": "http://www.focus-news.net/news/2017/10/01/2441712/predstoyashti-sabitiya-v-stranata-za-2-oktomvri-agentsiya-fokus.html", "text": "***\r\nВ Аулата на Софийския университет „Св. Климент Охридски“, държавният глава Румен Радев ще даде начало на академичната 2017/2018 учебна година във висшето училище.\r\n***\r\nНа работно посещение в България пристига генералният секретар на Европейската конфедерация на профсъюзите Лука Визентини. От 10.00 ч. Лука Визентини и президентите на двете национално представителни синдикални организации КТ „Подкрепа“ и КНСБ Димитър Манолов и Пламен Димитров ще бъдат приети от министър-председателя Бойко Борисов. От 11.30 ч. ще се проведе среща с министъра на труда и социалната политика Бисер Петков, а от 12.30 – с министъра на финансите Владислав Горанов.\r\n***\r\nОт 11.00 часа в Академията на МВР министърът на вътрешните работи Валентин Радев ще открие новата учебна година. \r\n***\r\nОт 14.00 часа пред Министерски съвет ще се проведе протест на оръжейниците от \"ЕМКО\".\r\n***\r\nОт 9.00 часа в залата на хотел  Downtown, бул. „Васил Левски“ 27А, ще се проведе пресконференция на Национално сдружение „Младежки Глас” относно проект за „Младежко предприемачество – първи стъпки към успеха”\r\n***\r\nОт 9.30 часа 2 състав на Софийски градски съд ще гледа делото срещу Мирослав Маринов, бивш началник от ДАНС, обвинен в изнасяне на информация (чл. 357-360 НК).\r\n***\r\nПисателят Марин Бодаков ще чете от свои любими детски книги пред първокласниците в 82-ро ОУ „Васил Априлов“.\r\n***\r\nОт 10.00 часа в аула „Максима” ще бъде открита новата учебна година в Университета за национално и световно стопанство. Гост ще бъде  Милена Дамянова, председател на Комисията по образованието и науката в 44-тото Народно събрание.\r\n***\r\nОт 10.00 часа в Интер Експо Център ще се проведе шестото издание на изложението за печатни и рекламни комуникации в България – COPI‘S.\r\n***\r\nОт 10.00 часа 2 състав на Специализирания наказателен съд ще гледа делото срещу Огнян М., Георги И., Томи Р., Еленко Ст. и др., обвинени в образуване и ръководене на организирана престъпна група. \r\n***\r\nОт 10.00 часа 8 състав на Специализирания наказателен съд ще гледа делото срещу Ангел Д., Деян Сл., Динко Д., Георги А., Николай В. и др., обвинени в образуване и ръководене на организирана престъпна група. \r\n***\r\nОт 10.00 часа 14 състав на Специализирания наказателен съд ще гледа делото срещу Валентин К. и Красимир Й. ,обвинени в образуване и ръководене на организирана престъпна група. \r\n***\r\nОт 10.00 часа 4 състав на Специализирания наказателен съд ще гледа делото срещу Александър М., Костадин Д., Станимир М., Боян Б. и др.,обвинени в образуване и ръководене на организирана престъпна група. \r\n***\r\nОт 10.00 часа 10 състав на Специализирания наказателен съд ще гледа делото срещу Кольо К., Мариета В., Галина В. Маргарита КР, и Кирил К..,обвинени в образуване и ръководене на организирана престъпна група. \r\n***\r\nОт 11.00 часа 25 състав на Софийски градски съд ще гледа делото срещу Кирчо Киров (чл.357, ал.1).\r\n***\r\nВ 11.00 часа в зала 501 на Висшето училище по застраховане и финанси (ВУЗФ) ще открие с се състои тържествена церемония, с която ще бъде открита новата учебна година.\r\n***\r\nОт 11.00 часа пред Народния театър „Иван Вазов“ ще бъде открита изложба с авторски фотографии на Симон Варсано, проследяващи „зад кадър“ снимачния процес на филма „Възвишение“.\r\n***\r\nОт 12.00 часа в институцията на омбудсмана на ул. „Георг Вашингтон“ №22 ще бъде представена петицията на националния обществен защитник Мая Манолова до Европейския парламент срещу двойния стандарт на храните в ЕС.\r\n***\r\nОт 12.00 часа в Националния пресклуб на БТА Фондация „Асоциация Анимус“ ще дадат пресконференция на тема „Обединени усилия за намаляване на домашното насилие. 20 години Национална телефонна линия за пострадали от насилие“. \r\n***\r\nОт 12.30 часа в градинката „Кристал“ ще бъде открита изложба с историята на столичния парк „Княз-Борисова градина“.\r\n***\r\nОт 13.00 часа 5 състав на Специализирания наказателен съд ще гледа делото срещу Владимир В., Мярка по чл. 65 НПК.\r\n***\r\nОт 13.30 часа 15 състав на Специализирания наказателен съд ще гледа делото срещу Георги И., Мярка по чл. 65 НПК.\r\n***\r\nОт 19.00 часа в зала „България” ще се проведе концертът „Музика за Музея”, организиран от ИЕФЕМ – БАН и Национален институт „Софийска филхармония“ в рамките на кампанията „Опознай традициите, за да обикнеш народа си!“.\r\n***\r\nОт 18.00 часа в Градска библиотека „Паисий Хилендарски“ ще бъде представена детската православна книга на Ангел Бончев  „Свети Лука Доктора” за живота и чудесата на св. Лука Кримски.\r\n***\r\nОт 11.00 часа на ул. „Вардар“ № 20 кметът на община Благоевград д-р Атанас Камбитов ще направи първа копка по проект „Изграждане на социални жилища в IV микрорайон“.\r\n***\r\nОт 12.00 часа в офиса на ГЕРБ в Благоевград, пл. „Христо Ботев” №2 /при пощата/,  народният представител от ПП ГЕРБ Даниела Савеклиева ще даде пресконференция по актуални политически и обществени теми.\r\n***\r\nОт 9.00 часа в общинския офис на ПП ГЕРБ на пл. „Освобождение” № 14 народният представител Мартин Тинчев организира приемен ден за жителите на община Ботевград.\r\n***\r\nОт 18.00 часа в Дома на писателя ще бъде открито Юбилейното 20 издание на Бургаските есенни литературни празници.\r\n***\r\nОт 19.00 часа в Експоцентър „Флора“ руският цигулар Антон Мартинов ще представи проект в дуо с българката Кремена Николова.\r\n***\r\nОт 10.30 часа в Аула Максима ще се състои откриването на учебната 2017/2018 година на Варненския свободен университет „Черноризец Храбър”.\r\n***\r\nОт 14.30 часа в централата на БСП на ул. „Македония” 33, проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n***\r\nОт 15.00 часа в клуба на ГЕРБ на ул. „Г. Бенковски” №1 народният представител от ГЕРБ – Варна Таня Петрова ще има приемен ден за граждани.\r\n*** \r\nОт 11.00 часа пред Паметника на светите равноапостоли братята Кирил и Методий ще се състои  тържествената церемония по  откриването   на   новата академична 2017/2018 година във ВТУ.\r\n***\r\nОт 16.00 до 17.30 часа в заведението на ул. „Димитър Илиев” в с. Нивянин, народните представители от ГЕРБ-Враца инж. Петя Аврамова и Красен Кръстев ще проведат приемен ден.\r\n***\r\nОт 10.00 часа в клуба на ГЕРБ на ул. „Николай Чудотворец” № 1 народният представител от ГЕРБ - София област Васил Цветков ще има приемен ден за граждани.\r\n***\r\nВ 09.30 часа с празнично шествие до площад „20-ти юли“ в Карлово ще започнат честванията по случай 25 години от създаването на 61 Стрямска механизирана бригада. От 10.30 часа на площада Пловдивският митрополит Николай ще отслужи молебен за здраве на военнослужещите. От 11.30 часа ще има шоу-спектакъл „Искри” на Националната гвардейска част, а от 17.30 часа започва празничен концерт на Военен духов оркестър при бригадата.\r\n***\r\nОт 9.00 часа в зала 10 Окръжен съд-Пловдив ще гледа делото срещу Любен Ч., Иван Т. и Ерол Е.\r\n***\r\nОт 9.00 часа в зала 2 Окръжен съд-Пловдив ще гледа делото срещу Никола Д.\r\n***\r\nОт 9.30 часа в зала 1 Окръжен съд-Пловдив ще гледа делото срещу В. Печилкова.\r\n***\r\nОт 12.00 часа, в централата на ул. „Гладстон“ 13 пресконференция по актуална градска тема ще даде народният представител от „Обединени патриоти“ и председател на Комисията по въпросите на децата, младежта и спорта в Народно събрание на Република България Славчо Атанасов. \r\n***\r\nОт 13.30 часа в зала 1 на Пловдивския окръжен съд ще се гледа делото срещу  подсъдимия Иван Е. са повдигнати обвинения в това, че е избегнал установяването и плащането на данъчни задължения на фирмата си в особено големи размери.\r\n***\r\nОт 17.30 часа на пл. „Трети март” ще се състои откриването на въстановения паметник на Цар Борис III в град Попово.\r\n***\r\nОт 9.30 часа общинските съветници от ПП ГЕРБ Сливен Георги Стоянов и Здравко Костадинов ще проведат приемна за граждани. \r\n***\r\nОт 14.00 часа в Бар „Venus”, бул. „България“ 11, Групата съветници от Коалиция за развитие на Община Смолян /КРОС/ ще проведе пресконференция, на която ще бъде обявена позицията на КРОС във връзка с отложената сесия на Общинския съвет на 28.09.2017г.\r\n***\r\nОт 10.30 часа в сградата на Община Стара Загора ще се състои официалното закриване на заседанието на Съвета на децата.\r\n***\r\nОт 10.30 часа в Регионалния пресклуб на БТА пресконференция ще дадат представители на БСП – Стара Загора. \r\n***\r\nОт 11.30 часа в Регионалния пресклуб на БСП пресконференция ще дадат народните представители от ПГ на „БСП за България“  от 29 – МИР Хасково и областният председател на БСП Емилия Масларова. \r\n***\r\nОт 18.30 часа в сградата на НТС зам.-председателят на ПП ГЕРБ Цветан Цветанов ще проведе среща със структурите на партията от Хасковска област. На срещата ще присъства и областният координатор на ГЕРБ-Хасково Делян Добрев.", "date": "2017.10.01", "title": "Предстоящи събития в страната за 2 октомври (Агенция „Фокус“)"}
{"url": "http://www.focus-news.net/news/2017/10/01/2441713/die-welt-zashto-ne-balgariya-vmesto-ispaniyai.html", "text": "България е известна преди всичко с ол инклузив почивките си на море. Но ако се отдалечат съвсем малко от крайбрежните райони, посетителите ще открият една страна, която във вътрешността до голяма степен остава непозната за туристите. С това заключение започва обширният и добронамерен пътепис за България, публикуван в германския национален ежедневник Die Welt.  \r\nЗащо не почивка в България? Плажовете на Испания, Италия и Гърция са претъпкани, а Турция продължава да бъде избягвана от туристите, опасяващи се от атентати. Ето защо черноморската страна попада все по-често във фокуса на летуващите. Страната, която е член на Европейския съюз от 2007 г., предлага много повече от евтин алкохол и гигантски бетонни хотели, които до този момент привличаха предимно организираните туристи.  \r\nВ непосредствена близост до плажовете има редица забележителности, които може да зарадват туристите.  \r\nAвторът Арнд Петри разказва за престоя си в Камен бряг, чието небе - съгласно думите му, е по-чисто и синьо откъдето и да било другаде. Той подсказва, че една разходка южно от Камен бряг отвежда туристите до разкопките край Яйлата. Районът там е интересен не само с византийската крепост от V век, но и с пещерите, които са повече от 100. Следва препоръка за посещение на нос Калиакра и природния резерват край него, обитаван от близо 150 вида птици, съобщава Радио „Фокус“ в рубриката „Балкански туристически часовник“.\r\nАвторът обръща внимание също на посещение в Аладжа манастир и селото музей Бръшлян. В края на пътеписа му става дума и за природния парк \"Сините камъни\" край Сливен, който авторът също препоръчва на всички бъдещи \"откриватели\" на България.  Тереза Герова", "date": "2017.10.01", "title": "Die Welt: Защо не България, вместо Испания?"}
{"url": "http://www.focus-news.net/news/2017/10/01/2441714/euronews-spored-martin-shults-situatsiyata-v-kataloniya-e-pritesnitelna.html", "text": "Бившият председател на Европейския парламент и настоящ лидер на Германската социалдемократическа партия Мартин Шулц положението в Каталония е притеснително. Той призова властите в Мадрид и в Барселона да решат ситуацията чрез диалог, предаде  Euronews.\r\n„Ескалацията на събитията в Испания е притеснителна. Мадрид и Барселона незабавно трябва да деескалират положението и да започнат диалог“, написа Шулц на страницата си в социалната мрежа „Туитър“.  Виктор Турмаков", "date": "2017.10.01", "title": "Euronews: Според Мартин Шулц ситуацията в Каталония е притеснителна"}
{"url": "http://www.focus-news.net/news/2017/10/01/2441715/geo-rilskite-ezera-chisti-kato-salza.html", "text": "Рила, най-високата планина в България и на Балканския полуостров, предлага на туристите спираща дъха панорама с впечатляващи върхове, дълбоки клисури и чисти като сълза ледникови езера, отбелязва германското списание Geo. \r\nСнежни корони украсяват величествените планински върхове, отделени един от друг с дълбоки живописни дерета, в които се гушат малки селца. Но това, което прави Рила толкова специална, са ледниковите й езера. Макар в планинската верига да има повече от 150 такива, сред тях има група от седем, които всяка година заслужено привличат безброй посетители, съобщава Радио „Фокус“ в рубриката „Балкански туристически часовник“. Най-малкото, но разположено на внушителните 2535 метра височина, е Сълзата, а легендата разказва, че то е образувано от сълзите на млада вдовица. От него туристите се наслаждават на най-прекрасната гледка към планинската верига. Седемте рилски езера са свързани помежду си с малки поточета, по които са се образували малки водоскоци и водопади - истинска наслада за любителите на красивата природа. \r\nНо освен езера, Рила може да предложи на туристите и минерални извори. Най-горещият от тях се намира в Сапарева баня, а температурата на водата в него достига до 102 градуса по Целзий. Планината крие още едно съкровище между склоновете си и това е Рилският манастир, най-големият монашески комплекс в страната.  \r\nВъпреки че Рила е атрактивна за каране на ски през зимата, през летните месеци е не по-малко привлекателна за туристите. Най-приятни за разходка са месеците между май и септември.   Тереза Герова", "date": "2017.10.01", "title": "Geo-Рилските езера - чисти като сълза"}
{"url": "http://www.focus-news.net/news/2017/10/01/2441716/der-standard-zashto-balgariya-e-nay-dobrata-destinatsiya-za-tamen-turizam.html", "text": "НЛО, кацнал на планински връх, комунистическа „Триумфална арка“ и войници, излезли сякаш от филма „Трансформърс“. Тези шантави образци на монументалното социалистическо изкуство привличат нов вид туристи в България, пише в коментар за австрийския вестник  Der Standard журналистката Карин Черни.  \r\nВ дългата си статия, допълнена с множество снимки, авторката разказва за впечатленията си от обиколката на забележителности, останали от комунистическата епоха в България. За разглеждането на общо седем архитектурни забележителности австрийската журналистка се включва към група туристи от САЩ, Великобритания и Германия, водени от английски екскурзовод, който два пъти годишно организира подобни турове в България, съобщава Радио „Фокус“ в рубриката „Балкански туристически часовник“. \r\nНачалната точка на пътуването е Паметникът на Съветската армия в София. За него австрийката пише, че не е особено поддържан, но все още привлича вниманието на обществеността, главно заради няколко среднощни акции по боядисването му. В столицата има още една спирка от тура - в Музея на социалистическото изкуство, който според авторката не е особено рекламиран. \r\nКарин Черни споделя истинското си изумление от Триумфалната арка в Балкана над Троян. \"Дори една римска триумфална арка е била възможна като съветски паметник, стига на нея да има сърп и чук\", коментира журналистката.  \r\nЗа паметника в Шумен, посветен на 1300-годишнината от основаването на българската държава, Карин Черни уверява, че е в безупречно състояние. Но веднага след това тя уточнява, че паметникът не е пряко свързан с комунизма и изказва предположение, че може би затова е така добре запазен. Австрийката споделя впечатленията си от мащабите на комплекса и описва бетонните войнишки фигури като сякаш излезли от филма \"Трансформърс\".  \r\nПаметникът на българо-съветската дружба във Варна авторката описва като място, което местните използват за фитнес на открито, а за Мемориалния комплекс „Бранителите на Стара Загора\" авторката споменава, че е поддържан от руската общност в града.\r\nПоследната спирка на групата по „тъмен туризъм\" е комплексът в Бузлуджа, на който Карин Черни обръща най-много внимание. Най-големият идеологически монумент на комунистическия режим в България австрийката описва като летяща чиния, кацнала навръх Балкана. Журналистката определя като авантюра посещението на паметника предвид състоянието му, като припомня, че влизането в него е не само опасно, но и строго забранено.   Тереза Герова", "date": "2017.10.01", "title": "Der Standard: Защо България е най-добрата дестинация за \"тъмен туризъм\""}
{"url": "http://www.focus-news.net/news/2017/10/01/2441717/korea-herald-severna-koreya-pritezhava-mineralni-resursi-na-sumata-ot-279-triliona-dolara.html", "text": "Според южнокорейската правителствена „Корейска ресурсна корпорация“ Северна Корея притежава минерални ресурси на стойност от 3,2 квадрилиона южнокорейски вона (2,79 трилиона долара), чиято разработка е доминирана от китайски компании,  пише  Korea Herald.\r\n„Северна Корея е сключила общо 38 договора с чуждестранни компании за развитие на мините си, в които се добива всичко – от сребро и злато до въглища, като 33 от тях са с китайски компании“, смята корпорацията. Другите са разделени между две японски, две френски и една швейцарска компания. Всичките 10 дългосрочни договора, сключени за между 10 и 50 години са с китайски компании.  Виктор Турмаков", "date": "2017.10.01", "title": "Korea Herald: Северна Корея притежава минерални ресурси на сумата от 2,79 трилиона долара"}
{"url": "http://www.focus-news.net/news/2017/10/01/2441718/the-miror-balgariya-be-vklyuchena-v-klasatsiya-za-nay-izgodnite-slanchevi-destinatsii-prez-mesetsite-septemvri-i-oktomvri.html", "text": "По-рано изданието The Mirror представи класация за дестинациите, които може да предложат най-изгодните и все още слънчеви почивки през септември за онези, които са пропуснали отпуската през август.  \r\nПопулярният курорт на Българското Черноморие Слънчев бряг бе поставен на пето място в класацията на вестника, веднага след водещи ваканционни дестинации като Коста Брава в Испания или Алгавре в Португалия.  \r\nПрез летния сезон Слънчев бряг е препълнен с туристи, които търсят забавление. След началото на септември обаче атмосферата в българския курорт се успокоява, което дава възможност на посетителите да се насладят на шопинга, древното културно наследство и плажовете в района, без да се налага да се блъскат в тълпи от хора, съобщава Радио „Фокус“ в рубриката „Балкански туристически часовник“.\r\nИзданието отбелязва като плюс за почиващите ниските цени в курорта, където след края на сезона цените падат чувствително. Непосредствената близост на Несебър и Стария град, който е включен в Списъка със световното културно наследство на ЮНЕСКО, допълнително накланя везните в полза на избора на Слънчев бряг за късна морска почивка.   Тереза Герова", "date": "2017.10.01", "title": "The Miror: България бе включена в класация за най-изгодните слънчеви дестинации през месеците септември и октомври"}
{"url": "http://www.focus-news.net/news/2017/10/01/2441719/vladimir-toshev-gerb-vidin-delyan-dobrev-e-mlad-politik-s-moderni-idei-i-ne-mozhem-da-dopusnem-da-napusne-politikata.html", "text": "Делян Добрев е млад политик с модерни идеи и не можем да допуснем да напусне политиката. Това каза за Радио \"Фокус\" - Видин Владимир Тошев, депутат от ГЕРБ-Видин по повод новината, че народният представител от ГЕРБ Хасково Делян Добрев е уведомил премиера и лидер на партията Бойко Борисов за намерението си да подаде оставка и да търси отговорност на депутата от БСП Елена Йончева за обвиненията и клеветите, отправени към него. Владимир Тошев заяви, че като народен представител и областен координатор на ГЕРБ Видин изразява своята категорична подкрепа за народния представител и областен координатор на ГЕРБ Хасково Делян Добрев. \r\n\"Делян Добрев е част от ГЕРБ, заставам до него и не приемам неговата оставка. Добре го разбирам - той подава оставка, за да понесе политическа отговорност за подкрепата си за Добри Беливанов като кандидат за кмет на Хасково от ПП ГЕРБ. С тази своя постъпка Делян показва, че не желае по никакъв начин неговите действия да навредят както на ГЕРБ, така и на хората, живеещи и работещи в Хасково. Разбирам, че за млад и ерудиран човек като Делян Добрев властта не е самоцел. Но всички ние не можем да допуснем един млад политик с модерни идеи и визия за развитието на страната ни да напусне политиката, заради един зле скалъпен сценарий, заради манипулации и клевети, в които нашите опоненти са доказали, че са майстори\", каза Владимир Тошев. \r\nТой допълни, че има партийни функционери и организации, за които скандалите са единственият начин да се задържат във фокуса на общественото внимание. \"ГЕРБ не е такава партия. Делян Добрев е доказал със своята работа, че заслужава подкрепата на хората и на своите колеги. Той е сред авторите на идеята за санирането на сградите, както и за намаляването на административната тежест. Работата му винаги е била на показ и в полза на хората\", обясни Владимир Тошев. Той призова Добри Беливанов да понесе своята отговорност и да подаде оставка като кмет на Хасково. \"И нека г-н Беливанов си отговори сам - смята ли, че без категоричната подкрепа на ПП ГЕРБ и на областния координатор Делян Добрев, той щеше ли да бъде кмет на Хасково\", каза още Владимир Тошев.", "date": "2017.10.01", "title": "Владимир Тошев, ГЕРБ-Видин: Делян Добрев е млад политик с модерни идеи и не можем да допуснем да напусне политиката"}
{"url": "http://www.focus-news.net/news/2017/10/01/2441720/gd-granichna-politsiya-na-gkpp-kapitan-andreevo-ima-11-km-a-na-lesovo-2-km-kolona-ot-tovarni-avtomobili.html", "text": "На българо-турската граница трафикът е интензивен на изход за товарни автомобили. На ГКПП \"Капитан Андреево\" има 11 км, а на ГКПП \"Лесово\" - 2 км колона от товарни автомобили. Това сочат данни на ГД \"Гранична полиция\" към 18.00 часа, съобщават от пресцентъра на МВР. На границата с Румъния на ГКПП \"Дунав мост-Видин\" на изход има образувана 3 км колона от товарни автомобили. На българо-сръбската граница на ГКПП \"Калотина\" трафикът е интензивен на изход от товарни автомобили.\r\nНа границите с Македония и Гърция трафикът е нормален на всички контролно-пропускателни пунктове.\r\nФериботът Оряхово-Бекет работи само през деня, поради ниското ниво на река Дунав.", "date": "2017.10.01", "title": "ГД \"Гранична полиция\": На ГКПП \"Капитан Андреево\" има 11 км, а на \"Лесово\" - 2 км колона от товарни автомобили"}
{"url": "http://www.focus-news.net/news/2017/10/01/2441721/zam-predsedatelyat-na-gerb-tsvetan-tsvetanov-shte-provede-sreshta-sas-strukturite-na-partiyata-v-haskovo.html", "text": "Зам.-председателят на ГЕРБ Цветан Цветанов ще проведе работна среща със структурите на партията от Хасковска област. Това съобщиха от пресцентъра на ПП ГЕРБ. Срещата ще се проведе утре, 2 октомври 2017 г. (понеделник), от 18:30 часа, в сградата на НТС в Хасково. Ще участват общинските ръководства на ГЕРБ от Хасковска област, общинските съветници, общинските кметове и кметовете на кметства от ГЕРБ. На срещата ще присъства и областният координатор на ГЕРБ-Хасково Делян Добрев. Целта на срещата е на място Цветанов да чуе мнението и позициите на структурите на ГЕРБ от цялата област.", "date": "2017.10.01", "title": "Зам.-председателят на ГЕРБ Цветан Цветанов ще проведе среща със структурите на партията в Хасково"}
{"url": "http://www.focus-news.net/news/2017/10/01/2441722/abc-news-katalonskite-vlasti-shte-se-obarnat-kam-es-za-pravonarusheniyata-na-pravitelstvoto-na-ispaniya.html", "text": "Прессекретарят на Каталонското регионално правителство Жорди Турул обвини испанския министър-председател Мариано Рахой за насилието, избухнало в областта във връзка с провеждания референдум за независимостта, предаде  ABC News.\r\nСпоред Турул действията на испанската национална полиция и на гражданската защита, заради които бяха ранени повече от 400 души, са били политически мотивирани и демонстрират „ясна мотивация да се навреди на гражданите“.\r\nНа свой ред отговарящият за международните дела на Каталония Раул Ромева заяви, че местните власти  ще се обърнат към институциите на ЕС, за да се разследват нарушенията на човешките права, извършени от правителството на Рахой.  Виктор Турмаков", "date": "2017.10.01", "title": "ABC News: Каталонските власти ще се обърнат към ЕС за правонарушенията на правителството на Испания"}
{"url": "http://www.focus-news.net/news/2017/10/01/2441723/pazardzhik-grozde-na-edro-se-prodava-po-patya-pazardzhik-plovdiv.html", "text": "Много търговци и производители продължават продажбата на грозде на едро по пътя Пазарджик-Пловдив, предаде репортер на Радио „Фокус“ – Пазарджик. Гроздето е пакетирано в найлонови чували по 20 кг, а цената му е от 0.60 до 0.90 лв. за килограм в зависимост от сорта. Най-често клиентите са производители на домашно вино и ракия. На разклоните по пътя са обособени импровизирани сергии, на които е изложено гроздето. За сорт „Памид“ цената е от 0.60 лв. за килограм, а за сортовете „Мерло“ и „Каберне“ тя достига до 0.90 лв. за килограм. Производителите коментират, че заради малкото валежи през последните два месеца на лятото реколтата е по-слаба от миналата година и това води до повишаване на продажната цена.\r\nАлбена ЖИЛЕКОВА", "date": "2017.10.01", "title": "Пазарджик: Грозде на едро се продава по пътя Пазарджик-Пловдив"}
{"url": "http://www.focus-news.net/news/2017/10/01/2441724/sport-frayburg-pobedi-hofenhaym-s-32-v-mach-ot-bundesligata.html", "text": "Фрайбург победи с 3:2 съперника на Лудогорец в груповата фаза на Лига Европа - Хофенхайм. Загубата е втора поред за Хофенхайм, след като в четвъртък  допуснаха обрат срещу Лудогорец в Лига Европа, а успехът бе първи за Фрайбург над този съперник след повече от пет години.\r\nПобедата помогна на домакините да излязат  от зоната на изпадащите и вече са над чертата със 7 точки от 7 изиграни мача. Хофенхайм е втори с 14 точки, но и мач повече от третия Байерн (Мюнхен).  Венцислав Големанов", "date": "2017.10.01", "title": "Спорт: Фрайбург победи Хофенхайм с 3:2 в мач от Бундеслигата"}
{"url": "http://www.focus-news.net/news/2017/10/01/2441725/gerb-sliven-oblastnata-struktura-na-gerb-zayavyava-kategorichnata-si-podkrepa-za-prodalzhavane-razvitieto-na-delyan-dobrev-v-balgarskata-politika.html", "text": "Областната структура на ГЕРБ в Сливен заявява категоричната си подкрепа за продължаване развитието на Делян Добрев в българската политика. Това се казва в декларация на ПП ГЕРБ-Сливен във връзка с оставката на Делян Добрев като депутат и координатор ГЕРБ-Хасково, съобщиха от пресцентъра на партията.\r\nПубликуваме пълния текст на декларацията без редакторска намеса:\r\n\"Областната структура на ПП ГЕРБ в Сливен, която включва четири общински организации, и чиито кметове са избрани от ГЕРБ, заявява категоричната си подкрепа за продължаване развитието на Делян Добрев в българската политика. Настояваме и за отстояването на принципност, и честност в политическия живот в България. За съжаление, българската политическа действителност не оставя много време в нея да работят личности, чиято житейска философия и ценност, почиват на принципи, в полза на обществения интерес. Затова е и недоволството на българското общество от политически елит, при това справедливо. Хора като Делян Добрев - образовани, почтени, доказали се в професионалното си развитие, интелигентни и работещи в полза на обществото, са малко, затова трябва да се пазят. И ако това е разбиране и от останалите политически сили, всяка от тях ще пази тези личности, дори и да са от политическия опонент.\r\nДелян Добрев е един от тях. И всички негови действия, и през мандата му като министър в Кабинета Борисов – 1, и като депутат, доказаха, че националният интерес, и интересът на хората са над всичко. БСП, за съжаление обаче, както обикновено, използват елементарния принцип „да отстреляме най – силните личности в нашия враг“ и реализират сценарии от манипулации точно за такива личности като Делян Добрев. Основават се на извадени от контекста правоотношения в една община, които в крайна сметка законът решава какви трябва да са. И ако Делян Добрев не беше такъв принципен човек и политик от ново поколение, нямаше да се противопостави на такъв сценарии. Ако такива хора не се съхраняват, за да продължат развитието си в политиката, ние не можем да очакваме, че политическата действителност ще се промени.\r\nОбластната структура на ГЕРБ в Сливен благодари на Делян Добрев за подкрепата, която е получавала от него в мандата му като министър в Кабинета Борисов – 1 и като депутат. Изразяваме благодарност и по отношение на енергетиката, за срещите с бизнеса, както и за осигуряване на подкрепа за различни събития проведени в Сливен. Оказваме пълна подкрепа на неговия принцип и начин на работа, както и категоричното си желание да продължи своето развитие в политиката. Настояваме да преосмисли решението си за подаване на оставка, и да остане в парламента в интерес на обществото. Надяваме се, че нашето мнение ще бъде взето предвид, а не да се поддаваме на сценариите на политическия ни опонент - БСП, който е най – добър само в това\".", "date": "2017.10.01", "title": "ГЕРБ-Сливен: Областната структура на ГЕРБ заявява категоричната си подкрепа за продължаване развитието на Делян Добрев в българската политика"}
{"url": "http://www.focus-news.net/news/2017/10/01/2441726/politico-litovskiyat-ministar-na-vanshnite-raboti-prizova-za-spokoystvie-v-kataloniya.html", "text": "Външният министър на Литва Линас Линкявичус призова към спокойствие в Каталония, където днес се провежда референдум за независимост на автономната област и посочи, че диалогът „със собствения народ е нещо задължително за Испания“, предаде  Politico.\r\n„Емоционалният заряд е силен. Раните на недоверието – дълбоки. Диалогът със собствения народ е нещо задължително за Испания“, заяви министърът от страницата си в социалната мрежа „Туитър“. „Насилието няма да помогне“, добави той.  Виктор Турмаков", "date": "2017.10.01", "title": "Politico: Литовският министър на външните работи призова за спокойствие в Каталония"}
{"url": "http://www.focus-news.net/news/2017/10/01/2441727/deputatite-ot-pp-gerb-ot-plovdiv-i-oblastta-prizovaha-rakovodstvoto-na-partiyata-da-ne-priema-ostavkata-na-delyan-dobrev.html", "text": "Депутатите от ПП ГЕРБ от Пловдив и областта призоваха ръководството на партията да не приема оставката на Делян Добрев, на извънредна пресконференция във връзка с оставката на Делян Добрев като депутат и координатор ГЕРБ-Хасково, предаде репортер на Радио „Фокус“-Пловдив. Според народния представител Атанас Ташков, Делян Добрев основно е работил в полза на ГЕРБ и е следвал без отклонения позициите на партията. „Всеотдайно и последователно е прокарвал политиките на ГЕРБ и е явно, че опозицията се опитва да бие по най-силните ни хора, но ние няма да отстъпим и заставаме твърдо зад него“, каза Ташков. Според него атаките от страна на БСП срещу Делян Добрев са заради доминиращата роля на ГЕРБ в Хасково, където след спечелването на изборите са били вложени инвестиции за над 140 милиона лева и са били предоставени държавни имоти за още 100 млн. лева. „Всичко това води града и региона към развитие и растеж, а опозицията няма как да направи пробив там и затова ни атакува по популистки причини“, каза още Ташков. От ГЕРБ-Пловдив призовават кмета на Хасково Добри Беливанов, който е избран с гласовете на партията, да подаде оставката си, след като е снета политическата подкрепа към него. Ташков посочи, че той е бил избран с над 20 000 гласа на първи тур. \r\n„Отскоро съм в парламента като представител на гражданската квота в групата на ГЕРБ и ми прави впечатление, че експертизата на Делян Добрев е много висока, и в предварителното обсъждане, и в подготовката, и в защитата на законопроектите“, посочи депутатът Спас Гърневски. Той припомни, че съвсем наскоро е била внесена поправка в Закона за енергетиката и в сериозен дебат той е успял да убеди цялата зала в правотата си и законът е приет с голямо мнозинство. Гърневски отбеляза, че апетитите на БСП в областта на енергетиката винаги са били сериозни и по тази причина една от посоките срещу Добрев е именно в този план. „Според мен той е един от водещите депутати на ГЕРБ, за да работи парламентът на високи обороти“, каза още Гърневски и посъветва БСП и Елена Йончева, преди да започнат такива неадекватни и популистки атаки, да проверят своите кадри, заемащи постове в местната власт в страната. Спас Гърневски даде за пример Община Каварна и кмета Нина Ставрева. Той припомни коментар на бившия кмет на Общината Цонко Цонев за това, че близки и роднини на Ставрева са назначени на ключови позиции в общината. \r\nСвоята подкрепа беше изпратила и Менда Стоянова, която не можа да присъства на извънредната пресконференция. И според нея, със своята експертност и потенциал Делян Добрев е ценен не само за ГЕРБ, а изобщо за страната. По мнението й не може млади и талантливи хора като него да бъдат отстранявани по такива популистки причини.\r\nОт областната структура на ГЕРБ също изказаха мнение, че Делян Добрев е професионалист и авторитет, с много познания в енергетиката и икономикат, като с хъса си и работата си в структурата на ГЕРБ-Хасково той е успял да събори статуквото на управлението на бившия кмет. \r\nПловдивските депутати категорично подкрепиха постъпката днес, която за сетен път показва морала и достойнството на членовете на ГЕРБ в случай на опетняване на партията. Бе посочено още, че цялата структура на ГЕРБ в страната твърдо и безрезервно стои зад Делян Добрев.\r\nЦветана ТОНЧЕВА", "date": "2017.10.01", "title": "Депутатите от ПП ГЕРБ от Пловдив и областта призоваха ръководството на партията да не приема оставката на Делян Добрев"}
{"url": "http://www.focus-news.net/news/2017/10/01/2441728/dots-d-r-vladislav-milanov-polititsite-narushavat-vsichki-ezikovi-pravila-koito-iziskvame-kato-neobhodimi-znaniya-za-detsata-v-srednoto-uchilishte.html", "text": "Политиците нарушават всички езикови правила, които изискваме като необходими знания за децата в средното училище. Това каза доц. д-р Владислав Миланов, преподавател по съвременен български език в СУ „Св. Климент Охридски“, в интервю за Агенция „Фокус“ във връзка с езика, който използват днешните политици.\r\nТой обясни, че едно от правилата, които най-често се грешат, е Ятовият преглас. „Винаги сме давали примери с речта на Симеон Сакскобургготски, който казваше „вервайте ми“. След това идва и другата тенденция с речта на Сергей Станишев, който говореше пък за „голямите успехи“ на българското правителство. И пак със западнодиалектен изговор е Бойко-Борисовото „беха“, „щеха“, „се смеха“, каза доц. Миланов и уточни, че и правилото за т.нар. бройна форма и правилото за съгласуване при учтивост също често са употребявани некоректно спрямо книжовната норма в журналистическата и в политическата реч. \r\n„Сред най-честите примери за грешки е и редукцията – дицата вместо децата, тиливизията вместо телевизията, дипутатити вместо депутатите, дисети вместо десети. Много важно е политиците ни да знаят, че диалектът е богатство на езика, но той трябва да се употребява тогава, когато носи някакъв ефект и послание“, каза още българистът.\r\nПо думите му и клишетата са постоянна тенденция в политическото говорене. „Те няма как да бъдат пренебрегнати от политиците, защото за тях е по-лесно да използват готовите конструкции, при които има вече изградени верни граматически изречения и зад които човек може лесно да се скрие. Те са безсъдържателни и дават възможност на политиците да не поемат тази отговорност, която трябва да носят и за която непрекъснато говорят“, каза доц. Миланов.\r\nЦветилена СИМЕОНОВА", "date": "2017.10.01", "title": "Доц. д-р Владислав Миланов: Политиците нарушават всички езикови правила, които изискваме като необходими знания за децата в средното училище"}
{"url": "http://www.focus-news.net/news/2017/10/01/2441729/the-guardian-katalonskite-zdravni-vlasti-izlyazoha-s-podrobnosti-za-postradalite-v-oblastta-tsivilni-pri-politseyskata-operatsiya.html", "text": "Здравното министерство на Каталонската автономия предостави детайли относно 465-те души, за които по-рано кметът на Барселона Ада Колау съобщи, че са били ранени по време при полицейските действия за предотвратяването на референдума за независимост, предаде  The Guardian.\r\n216 души са ранени в Барселона, 80 в Жирона, 64 в Лейда, 53 в Терес де Лебре и 52 на други места. Двамата най-сериозно пострадали са настанени в болница в Барселона.  Виктор Турмаков", "date": "2017.10.01", "title": "The Guardian: Каталонските здравни власти излязоха с подробности за пострадалите в областта цивилни  при полицейската операция"}
{"url": "http://www.focus-news.net/news/2017/10/01/2441730/politico-zelenite-v-evropeyskiya-parlament-osadiha-politseyskoto-nasilie-v-kataloniya.html", "text": "Групата на Зелените и Европейския свободен алианс в Европейския парламент подкрепи гласуващите на днешния референдум за независимост в Каталонската автономия , призовавайки Европейската комисия към действие, предаде  Politico.\r\n„Следим развитието на положението в Каталония с дълбока загриженост. Масивното полицейско насилие срещу мирните хора, опитващи се да гласуват е голяма грешка на министър-председателя на Испания Мариано Рахой. Тя единствено ще влоши ситуацията. Независимо от резултата на днешния референдум и двете страни трябва да се върнат на масата за преговори. Това е политически проблем и трябва да бъде разрешен по политически начин, а не чрез сила“, пишат съпредседателите на Зелените/ЕСА Ска Келер и Филип Ламбертс в съвместно свое официално заявление. \r\n„ЕК не може да продължава да си затваря очите за ситуацията в Каталония. Призоваваме я да подкрепи диалога и да предложи посредничество“, добавиха те.  Виктор Турмаков", "date": "2017.10.01", "title": "Politico: Зелените в Европейския парламент осъдиха полицейското насилие в Каталония"}
{"url": "http://www.focus-news.net/news/2017/10/01/2441731/gencho-genchev-kmet-na-svishtov-dnes-e-spetsialen-praznik-zashtoto-na-nego-se-otdava-nuzhnoto-vnimanie-na-horata-predavashti-ni-svoyata-zhiteyska-madrost-i-opit.html", "text": "Днес е специален празник, защото на него се отдава нужното внимание на хората предаващи ни своята житейска мъдрост и опит, натрупани през годините. Това се казва в поздравителен адрес на кмета на Община Свищов Генчо Генчев по повод Международния ден на възрастните хора – 1 октомври. \r\n„Позволете ми на този празничен ден да изразя своите най-искрени поздрави към Вас – нашите майки и бащи. От мое име и от името на общинското ръководство ви благодаря, за активното участие в културния и социален живот на  община Свищов! Вашите дела, насочени към съхраняване на традициите и активното ви участие в различни мероприятия, са пример за младите хора и те с радост ще следват пътя, по който вървите пред тях! Пожелавам ви да сте все така дейни и да реализираме още много съвместни начинания!“, се казва още в поздравителния адрес. \r\nКметът Генчев подчертава, че подкрепата, която възрастните хора оказват на Община Свищов е изключително важна за тях. „Усилията, които полагаме и ще продължим да полагаме за комфорта и нормалното функциониране на културните клубове на пенсионера в нашата община, са начин да изразим своето уважение и преданост към вас. Условията, в които вие творите и развивате своята културна дейност, за година и половина значително се подобриха и ние няма да спрем да работим в тази посока. Позволете ми да ви пожелая здраве, дълголетие и сила на духа!“, се казва още в поздравителния адрес.", "date": "2017.10.01", "title": "Генчо Генчев, кмет на Свищов: Днес е специален празник, защото на него се отдава нужното внимание на хората предаващи ни своята житейска мъдрост и опит"}
{"url": "http://www.focus-news.net/news/2017/10/01/2441732/the-guardian-dzheremi-korbin-prizova-tereza-mey-da-se-obarne-kam-ispanskite-vlasti-zaradi-nasilieto-v-kataloniya.html", "text": "Председателят на британската Лейбъристка партия призова министър-председателят на страната Тереза Мей да се обърне към испанския си колега Мариано Рахой относно кризата в Каталония и той да прекрати полицейската операция, целяща да сложи край на референдума за независимостта, предаде  The Guardian.\r\n„Призовавам Тереза Мей да се обърне пряко към Рахой да сложи край на полицейското насилие в Каталония и да открие политическо решение за конституционната криза“, заяви Корбин. \r\nПо-рано той заяви, че полицейското насилие в областта е „шокиращо“.  Виктор Турмаков", "date": "2017.10.01", "title": "The Guardian: Джереми Корбин призова Тереза Мей да се обърне към испанските власти заради насилието в Каталония"}
{"url": "http://www.focus-news.net/news/2017/10/01/2441733/vitsepremierat-na-ispaniya-politsiyata-deystva-sreshtu-materialite-za-referenduma-v-kataloniya-a-ne-sreshtu-naroda.html", "text": "Испанският вицепремиер Саенц де Сантамария защити действията на полицията в Каталония, където се провежда референдум за независимостта, след като местните здравни власти посочиха, че повече от 460 души са били ранени при сблъсъци със силите на реда, предаде Politico.\r\n„Бяха предприети действия срещу изборните материали, а не срещу хората“, заяви тя на профила си в социалната мрежа „Туитър“.  Виктор Турмаков", "date": "2017.10.01", "title": "Вицепремиерът на Испания: Полицията действа срещу материалите за референдума в Каталония, а не срещу народа"}
{"url": "http://www.focus-news.net/news/2017/10/01/2441734/predpriemachi-gerb-zastavat-kategorichno-zad-narodniya-predstavitel-delyan-dobrev.html", "text": "Предприемачи ГЕРБ изразява своето доверие и категорична подкрепа за Делян Добрев и отправя молба за преосмисляне на позицията за оставка. Това се казва в изявление на Предприемачи ГЕРБ във връзка с оставката на Делян Добрев като депутат и координатор ГЕРБ-Хасково, съобщиха от пресцентъра на партията.\r\nПубликуваме пълния текст на изявлението без редакторска намеса:\r\n\"Ние, представителите на бизнеса в България имаме нужда да продължим съвместната ни работа по реализиране на целите и конкретните стъпки, които заедно очертахме за развитието на силна, устойчива и бързо развиваща се икономика, в прогнозируема и сигурна среда. \r\nДелян преди всичко е наш приятел и има безапелационната подкрепа от малките и средни предприятия в страната, като работещ за административната реформа и облекчаването на компаниите от административната тежест, реализиране на мерки за стимулиране на местния бизнес и привличане на инвестиции в България, развитието на капиталовия пазар в страната и използването на капиталовите пазари, като още един начин за финансиране на бизнеса.\r\nДелян Добрев е човек на честта и винаги е отстоявал своите дълбоко морални устои по време на своята работа за икономическия и обществен просперитет и ще продължи да се ползва категорично с нашата подкрепа\".", "date": "2017.10.01", "title": "Предприемачи ГЕРБ застават категорично зад народния представител Делян Добрев"}
{"url": "http://www.focus-news.net/news/2017/10/01/2441735/nimh-utre-nad-po-golyamata-chast-ot-stranata-shte-ima-razkasana-oblachnost-na-otdelni-mesta-v-iztochnite-i-yugozapadnite-rayoni-shte-prevali-slab-dazhd.html", "text": "През нощта облачността над много райони от страната ще се разкъса, на места - и ще намалее. Това съобщи за Агенция „Фокус“ Христо Христов, дежурен синоптик в Националния институт по метеорология и хидрология (НИМХ) към Българската академия на науките (БАН). Минимални температури - между 3 и 8°, малко по-високи - по морския бряг и в крайните югозападни райони. Утре над по-голямата част от страната ще има разкъсана облачност, в отделни райони - намаляваща до слънчево. В сутрешните часове на много места ще има ниска облачност или мъгла, а през деня над източните и югозападните райони облачността ще се задържи значителна и на отделни места там ще превали слаб дъжд. Ще духа слаб, по морския бряг умерен вятър от изток-североизток. Максимални температури между 16° и 21°.\r\nНад Черноморието ще има значителна облачност и на отдели места ще превали слаб дъжд. Ще духа до умерен североизточен вятър. Максимални температури на въздуха: 17-18°. Температурата на морската вода е 18-19°. Вълнението на морето ще бъде 2-3 бала.\r\nНад планините ще има предимно значителна облачност. Ще духа слаб североизточен вятър. Максималната температура на височина 1200 метра ще е около 10°, на 2000 метра - около 5°.\r\nАтмосферното налягане ще бъде по-високо от средното за октомври. През деня ще се задържи почти без промяна.\r\nВъв вторник и в източните райони вятърът ще отслабне и ще се ориентира от югоизток.  Сутринта на места в низините ще има условия за мъгли или инверсионна облачност, през деня ще е предимно слънчево. Минималните температури ще са предимно между 3° и 8°, по Черноморието до 12°, а дневните ще се повишат с 2-3 градуса. В сряда от северозапад ще проникне малко по-студен въздух. Облачността ще се увеличи, на отделни места, главно в северозападните райони и планините, ще превали. В четвъртък ще духа до умерен северозападен вятър; ще има променлива облачност, на места намаляваща до слънчево време.", "date": "2017.10.01", "title": "НИМХ: Утре над по-голямата част от страната ще има разкъсана облачност, на отделни места в източните и югозападните райони ще превали слаб дъжд"}
{"url": "http://www.focus-news.net/news/2017/10/01/2441736/svetat-prizovava-kam-dialog-mezhdu-madrid-i-barselona-obzor.html", "text": "Испанската полиция е потвърдила използването на гумени патрони и палки в неделя, срещу няколко групи протестиращи, окупирали гласоподавателни пунктове в каталонската столица Барселона. В региона се провежда референдум за независимостта му, признат от съда в Мадрид за противоконституционен. Според последни данни по време на операцията на испанската национална полиция за предотвратяването на плебисцита са пострадали 465 души. \r\nЕвропейските правителства избягват да коментират пряко референдума, посочвайки, че е вътрешен за Испания въпрос, но някои политици призоваха централното правителство на Испания и Каталонските власти да започнат диалог, а полицейското насилие в областта да бъде прекратено. \r\n„Насилието не може да бъде отговор! Ние осъждаме всички форми на насилие и потвърждаваме нашия призив за политически диалог“, заяви министър-председателят на Белгия Шарл Мишел  си в социалната мрежа „Туитър“.\r\n„Загрижен съм за ситуацията. Призовавам към политически диалог, върховенство на закона и мирно решение“, заяви словенският премиер Миро Церар от страницата си в социалната мрежа „Туитър“.\r\n„Емоционалният заряд е силен. Раните на недоверието – дълбоки. Диалогът със собствения народ е нещо задължително за Испания“, заяви министърът на външните работи на Литва Линас Линявичус. „Насилието няма да помогне“, добави той.  \r\n„Все по-загрижена съм от снимките, идващи от Каталония. Независимо от гледната си точка относно независимостта, ние всички трябва да осъдим подобни сцени“, заяви първият министър на Шотландия Никола Стърджън от профила си в социалната мрежа „Туитър“.  „Призовавам Испания да промени курса, преди някой да пострада сериозно. Оставете хората да гласуват на мира“, добави тя. \r\n„Полицейското насилие срещу гражданите на Каталония е шокиращо“, заяви председателят на британската Лейбъристка партия Джереми Корбин  . „Испанското правителство трябва да действа и да сложи край на това“, добави той. „Призовавам Тереза Мей да се обърне пряко към Рахой да сложи край на полицейското насилие в Каталония и да открие политическо решение за конституционната криза“, смята той. \r\n„Ескалацията на събитията в Испания е притеснителна. Мадрид и Барселона незабавно трябва да деескалират положението и да започнат диалог“, написа  бившият председател на Европейския парламент и настоящ лидер на Германската социалдемократическа партия Мартин Шулц на страницата си в социалната мрежа „Туитър“.\r\n„Въпреки, че съдът в Испания отсъди, че референдума в Каталония не трябва да се провежда, държавата има задължението да защитава правото на мирно събиране и свободно изразяване. Това се отнася поравно и за тези, които са против независимостта, и за тези, които я подкрепят. Където полицията използва сила, за да се правя с нарушенията на реда, тя трябва да бъде сигурна, че действията ѝ са необходими и пропорционални“, пише правозащитната организация \"Хюмън Райтс Уоч\" в официално свое заявление.", "date": "2017.10.01", "title": "Светът призовава към диалог между Мадрид и Барселона (ОБЗОР)"}
{"url": "http://www.focus-news.net/news/2017/10/01/2441737/pp-gerb-sliven-kategorichni-sme-v-podkrepa-si-kam-nashiya-kolega-i-saratnik-v-ideite-delyan-dobrev.html", "text": "Ние сме категорични в нашата подкрепа към нашия колега и съратник в идеите Делян Добрев, и всичко което сме правили до сега заедно. Това заяви на пресконференция днес народният представител Галя Захариева по повод подадената оставка от Делян Добрев от всички позиции, които заема в политическия живот на страната, съобщиха от ПП ГЕРБ. „Делян Добрев е инициатор на две от най – съществените и важни програми, които ГЕРБ реализира. Едната от тях е програмата за енергийна ефективност, която аз лично намирам за най – социалната програма реализирана от правителството на ГЕРБ. Делян Добрев е инициатор и на друга програма, която предстои да бъде усетена от българското общество в следващите месеци. Това е програмата за облекчаване на административната тежест. Той е млад политик и човек, който е с много широка експертиза, силно изразена в сферата на енергетиката и икономиката“, каза Захариева. Според нея Делян Добрев е не само един от най – успешните министри на ГЕРБ, но и човек, на когото може да се разчита. „Делян Добрев е инициатор на най – добрите и коректни идеи за развитието на бизнеса и икономиката в България. Той  много добре комуникира и с представителите на работодателските организации. Той винаги е участвал в диалога за вземането на законодателни инициативи и реализирането им от изпълнителната власт, и как ще се прилагат.“, обясни Галя Захариева. Тя бе категорична, че подкрепата на ПП ГЕРБ за Делян Добрев е начин да се противопостави на начина, по който той е вкаран в интрига и манипулация от страна на опозицията. „Смятаме, че фактът, че БСП са разочаровани от загубата на последните парламентарни избори, не им дава право да започват да „отстрелват“ наши политически представители. БСП отново показаха как могат да манипулират общественото мнение. НС не е съд, парламентарната зала не е съдебна зала, и трибуната на НС не трябва да се използва, за да се отправят обвинения, които могат да се решат в съдебна зала. Парламентарната зала трябва да се използва за среща на идеи за развитието на обществото ни, които да водят до позитивни законотворчески инициативи, които да помагат на изпълнителната власт да решава проблемите на хората по места. Както много от моите колеги през последните няколко часа, така и аз и областното ръководство и цялата структура в региона заставаме зад всичко, което Делян Добрев е направил. Не бива да позволяваме да ставаме жертва на манипулации, и хората да мислят, че политиците задължително са лоши хора“, каза още Галя Захариева. Кметът на Сливен Стефан Радев заяви, че очаква Делян Добрев да преразгледа решението си и че ще получи сериозна подкрепа от всички. „Важно е млади и достойни българи да се занимават с политика, какъвто е и Делян Добрев. Би било загуба не само за ГЕРБ, но и за България, ако той не се занимава активно с политика и се поддаде на емоциите и подаде оставка“, коментира Радев. От своя страна председателят на Общински съвет – Сливен Димитър Митев заяви, че Добрев е млад, добър и перспективен политик и го призова да се откаже от оставката си. „Не е случайно, че БСП атакува именно такъв човек като него, защото той е едно от емблематичните лица на партията. Правят се опити за вклиняване на раздори в партията, но това няма как да стане. След толкова клевети, лежи и манипулации Делян Добрев реши да се оттегли от всички позиции, които заема, но аз бих му препоръчал да не го прави, защото България има нужда от такива хора като него. Трябва да докажем на обществото, че младите и способни хора могат да се справят с всичко. Надявам се той да преосмисли своето решение, защото дълги години може да бъде полезен за ГЕРБ и гражданите на тази страна“, каза Димитър Митев. Христо Котов, който е член на НИС на МГЕРБ заяви, че младежката структура на партията също застава зад Делян Добрев, като са излезли със своя декларация в негова подкрепа.  „Ние, от МГЕРБ, стоим твърдо зад Делян Добрев. За нас той въплъщава качествата на истински народен представител - почтен, открит, отговорен и последователен в действията си по защита на интересите на своите избиратели и всички граждани на областта, която представлява. Младите, активните и милеещи за бъдещето на своята страна хора днес отказват да се съгласят с опитите за дискредитиране на човек като Делян Добрев. Ние апелираме към него да преосмисли своето, макар и достойно, но според нас неотговарящо на желанията на българите, решение да се оттегли от политическия живот на страната“, заяви Котов.", "date": "2017.10.01", "title": "ПП ГЕРБ – Сливен: Категорични сме в подкрепа си към нашия колега и съратник в идеите Делян Добрев"}
{"url": "http://www.focus-news.net/news/2017/10/01/2441738/pp-podemos-ispaniya-mariano-rahoy-uvredi-demokratsiyata-v-ispaniya-do-bezpretsedentni-ravnishta.html", "text": "Председателят на испанската опозиционна лява партия „Подемос“ Пабло Иглесиас разкритикува правителството на министър-председателя Мариано Рахой за насилствените действия от страна на полицията срещу каталонците, гласуващи на референдум за независимостта на областта си, предаде Politico.\r\n„Потисническата стратегия на управляващата Народна Партия на Испания и на нейните съюзници се провали и увреди демокрацията и мирното съвместно съществуване до  безпрецедентни равнища“, заяви Иглесиас. Официалната партийна позиция на „Подемос“ е , че референдумът трябва да се проведе, макар и политическата организация да е против независимостта на Каталония. Виктор Турмаков", "date": "2017.10.01", "title": "ПП „Подемос“ (Испания): Мариано Рахой увреди демокрацията в Испания до  безпрецедентни равнища"}
{"url": "http://www.focus-news.net/news/2017/10/01/2441739/sport-levski-pobedi-cherno-more-s-10-v-mach-ot-parva-liga.html", "text": "Левски победи Черно море с 1:0 в мач от 11-и кръг на Първа лига. Домакините имаха шансове за по-изразителен резултат, но вратарят на Черно море спаси няколко много опасни удара. Георги Илиев от гостите пропусна да открие резултата от дузпа, спасена от Митрев в началото на мача.\r\nТака Левски намали разликата от ЦСКА на 5 точки, а преди минути шампионът Лудогорец започна последния мач от кръга, в който приема Берое и при евентуална победа ще измести „червените“ от първото място. Венцислав Драгоманов", "date": "2017.10.01", "title": "Спорт: Левски победи Черно море с 1:0 в мач от Първа лига"}
{"url": "http://www.focus-news.net/news/2017/10/01/2441740/vav-vladayskiya-manastir-be-izvarshen-chin-po-obnovlenie-na-manastirskata-tsarkva-sv-petka.html", "text": "С благословението на Негово Светейшество Българския патриарх Неофит, Негово преосвещенство Мелнишкият епископ Герасим, главен секретар на Св. Синод на Българската православна църква, извърши чин по обновление на храм на манастирската църква \"Св. Петка Търновска\" във Владайския манастир, предаде репортер на Агенция \"Фокус\". Това става дни преди храмовия празник на църквата - 14 октомври.\r\nХрамът е обновен след основен ремонт, тъй като земетресението край Перник от 2012 г. го застраши от срутване.\r\nПонастоящем манастирът е девически и e постоянно действащ. Игуменка на светата обител е монахиня Анисия. \r\nНикола ПЕТКОВ", "date": "2017.10.01", "title": "Във Владайския манастир бе извършен чин по обновление на манастирската църква \"Св. Петка\""}
{"url": "http://www.focus-news.net/news/2017/10/01/2441741/the-guardian-gi-verhovstat-osadi-nasilieto-v-kataloniya.html", "text": "Бившият министър-председател на Белгия и председател на групата на АЛДЕ в Европейския парламент Ги Веровстат осъди действията на полицията в Испания, която се опитва да предотврати провеждането на референдума за независимостта в Каталония, предаде  The Guardian.\r\n„Не желая да се меся във вътрешните дела на Испания, но абсолютно осъждам това, което се случва днес в Каталония. От една страна сепаратистките партии провеждат този така наречен референдум, който е забранен от Конституционния съд на Испания, знаейки много добре, че единствено малцинството би участвало, след като 60% от каталонците са срещу отделянето“, заяви евролибералът. „Но от друга страна, дори и въз основа на съдебното решение, се употребява непропорционално насилие допитването да бъде прекратено“, добави той. \r\n„В ЕС се опитваме да открием решение чрез политически диалог и с уважение на испанската конституция. Крайно време е за деескалация на напрежението. Единствено договорено решение, в което всички политически партии, включително и опозицията в парламента на Каталония, са замесени е пътят напред“, добави той. Виктор Турмаков", "date": "2017.10.01", "title": "The Guardian: Ги Верховстат осъди насилието в Каталония"}
{"url": "http://www.focus-news.net/news/2017/10/01/2441742/predstoyashti-mezhdunarodni-sabitiya-za-2-oktomvri-agentsiya-fokus.html", "text": "Ще бъде обявена Нобеловата награда за Медицина.\r\n*** Президентът на Русия Владимир Путин е на официално посещение в Туркменистан.\r\n*** Грузинският президент Георгий Маргвелашвили е на официално посещение в Португалия.\r\n*** Министър-председателят на Палестинската автономия Рами Хамдала ще посети Ивицата газа за преговори, целящи сближаването на позициите между групировките \"Фатах\" и \"Хамас\".\r\n***", "date": "2017.10.01", "title": "Предстоящи международни събития за 2 октомври ( Агенция „Фокус“ )"}
{"url": "http://www.focus-news.net/news/2017/10/01/2441743/dots-d-r-vladislav-milanov-ako-predi-100-g-polititsite-sa-se-obizhdali-na-stado-ovtse-gaski-i-kokoshki-to-dnes-obidata-dostiga-do-nay-nisko-ravnishte.html", "text": "Ако преди 100 г. политиците са се обиждали на стадо, овце, гъски и кокошки, то днес обидата достига до най-ниско равнище. Това каза доц. д-р Владислав Миланов, преподавател по съвременен български език в СУ „Св. Климент Охридски“, в интервю за Агенция „Фокус“.\r\nПо думите му обидите всъщност са най-големият проблем на речта на българските политици, които през последните години злоупотребяват с термини като език на омразата. „Опитват се да използват тези думи и да покажат колко много държат на това, че говорят толерантно, а всъщност ние непрекъснато регистрираме езикова агресия. През последните години се употребяват много обиди в политическата реч и обидата като че ли вече не познава граници – т.е. имаме толкова много примери за обида, че те се разполагат в почти всички регистри и изпадат от една крайност в друга. Наблюдават се тематични групи, на базата на които сме разпределяли примерите в няколко големи групи“, каза доц. Миланов и уточни, че може вече да се направи дори и речник на обидите в българското политическо говорене – толкова много са примерите за обидна реч. \r\n„Това показва и езикова безпомощност, и липса на усет към езика, и липса на съобразяване на това как говорим с аудиторията, със ситуацията, със събеседниците. Не може един човек, който е изправен пред най-високата трибуна и за когото се предполага, че владее богатството на езика и може да използва цялата му сила, за да убеждава, информира и въздейства, да стига до това най-ниско равнище. Някои политици може би са го предприели като стратегия – може да го определят дори като печеливш ход, но за нас това говорене не може да бъде признак на висока езикова култура, защото показва обидно ниско равнище. Не само на езиковата, изобщо на културата на човека“, каза доц. Миланов.\r\nЦветилена СИМЕОНОВА", "date": "2017.10.01", "title": "Доц. д-р Владислав Миланов: Ако преди 100 г. политиците са се обиждали на стадо, овце, гъски и кокошки, то днес обидата достига до най-ниско равнище"}
{"url": "http://www.focus-news.net/news/2017/10/01/2441759/nikolina-yocheva-pensionerska-organizatsiya-asenovgrad-organizatsiyata-e-uchredena-predi-35-godini-i-uchastva-aktivno-v-kulturniya-zhivot-na-obshtinata.html", "text": "Пенсионерската организация в Асеновград е учредена още преди 35 години и участва активно в културния живот на Общината. Това каза за Радио „Фокус“ – Пловдив председателят на Общинската пенсионерска организация в Асеновград Николина Йочева по повод Международния ден на възрастните хора – 1 октомври. По думите й през всичките тези години организацията е изградила своя авторитет и функционира активно. \r\n„На втората година след учредяването на Пенсионерската организация се сформира и малка певческа група, която по късно прераства в хор. След това се създава и вокална група с родопски народни песни. Като цяло, в организацията имаме много добре развита художествена самодейност“, посочи Николина Йочева. Тя каза още, че пенсионерските клубове по селата на територията на Община Асеновград са общо шест, а в града вече са два. \r\n„На територията на град Асеновград имаше само един, много голям и обширен,  пенсионерски клуб. Дълги години работихме по въпроса за разкриването на втори и вече имаме. Открихме го в петък. Община Асеновград ни предостави подходящо място и помещение. Имахме нужда от втори клуб. Дълго време Общината търси подходящо помещение, защото то трябва да е съобразено с възможностите на възрастните хора, тоест да е на нисък етаж, да няма стълби и да е на удобно място. Намери се отговарящо на изискванията помещение, направи му се основен ремонти и сега условията в него са отлични“, коментира Николина Йочева.\r\nТя каза още, че пенсионерските клубове в селата са добре обзаведени и с активна клубна дейност. „Организираме общи мероприятия с пенсионерите от селата. Още в понеделник ще се проведе голямо тържество, на което ще участват възрастни хора от пенсионерските клубове по селата. Обикновено пенсионерските организации провеждат събития и големи концерти, за да напомнят за себе си. Ние, в Асеновград, нямаме такава нужда, защото проблемите ни винаги са на вниманието на Общината. Ние просто правим поздрав към пенсионерите и жителите на града. Имаме такава възможност , защото и двата ни състава се представят успешно навсякъде. Миналата година спечелихме златни медали на Национален преглед на художествената самодейност в София. Имаме много солисти и изпълнители, с които спокойно провеждаме двучасови концерти“, посочи Николина Йочева.\r\nТони МИХАЙЛОВ", "date": "2017.10.01", "title": "Николина Йочева, Пенсионерска организация- Асеновград: Организацията е учредена преди 35 години и участва активно в културния живот на Общината"}
{"url": "http://www.focus-news.net/news/2017/10/01/2441760/ria-novosti-glasuvaneto-na-referenduma-za-nezavisimost-v-kataloniya-priklyuchi.html", "text": "Гласуването на референдума за независимост в Каталония приключи, предава РИА Новости .\r\nНа 1 октомври в 9 часа местно време в Каталония започна гласуването на референдума за независимост, който бе отхвърлен като „незаконен“ от испанските власти. Полицията заяви, че е успяла да вземе под контрол по-голямата част от 2315-те избирателни секции. На редица от участниците в референдума бяха иззети документите, а освен това имаше и сблъсъци между властите и местните жители.\r\nСпоред анкети, 41 % от каталонците са за независимост, а 49 % против. За провеждането на референдума се обявиха над 80 % от жителите на автономната област. По данни на каталонското правителство гласовете си могат да дадат 5,3 милиона граждани. Симеон Миланов", "date": "2017.10.01", "title": "РИА Новости: Гласуването на референдума за независимост в Каталония приключи"}
{"url": "http://www.focus-news.net/news/2017/10/01/2441761/gi-verhofstad-za-kataloniya-vreme-e-za-deeskalatsiya.html", "text": "Бившият белгийски премиер Ги Верхофстад излезе с изявление в социалната мрежа  относно референдума за независимост на Каталония. \r\n„Време е за деескалация. Пътят напред минава през договорено решение“, каза европейският политик.\r\n„Не искам да се намесвам във вътрешните работи на Испания, но напълно осъждам това, което се случи днес в Каталония“, подчерта той.\r\n„От една страна сепаратистките партии продължиха напред с т.нар. референдум, който бе забранен от Конституционния съд, знаейки, че много малко хора ще участват, тъй като 60 % от каталонците са против отделянето. От друга страна дори, когато става въпрос за решения на съда, използването на непропорционална сила. В Европейския съюз се опитваме да намерим решения чрез политически диалог и с уважение към конституционния ред“, каза високопоставеният брюкселски политик.Превод и редакция: Симеон Миланов", "date": "2017.10.01", "title": "Ги Верхофстад за Каталония: Време е за деескалация"}
{"url": "http://www.focus-news.net/news/2017/10/01/2441762/minimalnata-pensiya-veche-e-200-lv-obzor.html", "text": "Минималната пенсия вече е 200 лв. Това бе заложено в промените в Закона за държавното обществено осигуряване, който бе приет на 28 юни тази година от Народното събрание. Законопроектът предвиждаше плавно увеличение на пенсиите на 180 лв. от 1 юли и на 200 лв. от 1 октомври. Промяната на пенсиите засяга над 800 000 пенсионери и костваше допълнителни средства в размер 8,8 млн. лв. В своя позиция по темата вицепремиерът  и лидер на ВМРО Красимир Каракачанов обърна внимание, че една от основните  битки на ръководената от него партия от години е повишаване доходите на българското население. Каракачанов заяви, че от „Обединени патриоти“ са пренесли дългогодишната  битка за правата на своите майки и бащи по време на преговорите за съставяне на коалиционен кабинет с ПП ГЕРБ. Според него обаче това е недостатъчно и затова няма да спрат да полагат усилия за ограничаване мащабното източване на пенсионната система посредством фалшиви инвалидни пенсии. Каракачанов заяви, че спестените пари от тези измами ще бъдат насочени към хората, които чрез труда си са допринасяли десетилетия за развитието на българското общество. Вицепремиерът обясни, че са се договорили за преизчисляване на старите пенсии, което е  въпрос на време и реални действия, за да стане факт. По повод Деня на възрастните хора лидерът на БСП Корнелия Нинова заяви пред пенсионери във Варна, че от БСП няма да спрат да се борят за тях. По думите й в такива дни политиците трябва са кажат дали на дела изпълняват уважението си към тях. Корнелия Нинова подчерта, че БСП няма да спре да се бори за преизчисляване на всички пенсии. Според Нинова това ще доведе до увеличаване на пенсиите с между 20 и 30 %.", "date": "2017.10.01", "title": "Минималната пенсия вече е 200 лв.  (ОБЗОР)"}
{"url": "http://www.focus-news.net/news/2017/10/01/2441763/blagoevgrad-nad-6000-molbi-za-vaucheri-za-obuchenie-sa-polucheni-v-byuroto-po-truda.html", "text": "Над 6000 молби за ваучери за обучение са получени в Бюро по труда-Благоевград. Това каза за Радио „Фокус“-Пирин директорът на Регионална служба по заетостта-Благоевград Станислава Поповска. Точният брой на молбите е 6 324, като от тях 3061 са за професионална квалификация и 3263 - за курсове по чужди езици и компютри. Най-голям е интересът към специалността „Автотранспортна техника“, за шофьори за международен превоз, както и към икономическите специалности. \r\nПроектът предоставя възможност на работещи хора, които са на трудов договор в предприятия извън държавната администрация и имат средна или по-ниска степен на образование, да се включат в курсове за придобиване на професионална квалификация в различни специалности или обучения по чужд език и компютри. „Припомняме, че предвидените по проекта обучения ще се реализират чрез предоставянето на поименни ваучери при 15 % съфинансиране  от работещите, като ваучерите са на стойност от 600 до 1800 лева“, посочи Поповска.\r\nЛора КАЛЧЕВА", "date": "2017.10.01", "title": "Благоевград: Над 6000 молби за ваучери за обучение са получени в Бюрото по труда"}
{"url": "http://www.focus-news.net/news/2017/10/01/2441764/sport-valensiya-pobedi-atletik-bilbao-s-32.html", "text": "Футболистите на Валенсия победиха като домакини Атлетик Билбао с 3:2 в мач от седмия кръг на испанската Примера дивисион. Голове за победителите отбелязаха Симоне Дзадза, Даниел Парехо и Родриго Морено.  С  тази победа Валенсия се изкачи на трето място в класирането с осем точки, а пред нея са единствено Барселона и Севиля. Съперниците им от Атлетик Билбао са на 13-то място с осем точки. Другите мачове от Примера дивисион завършиха така:\r\nРеал Сосиедад – Бетис 4:4\r\nБарселона – Лас Палмас 3:0\r\nВиляреал – Ейбар 3:0", "date": "2017.10.01", "title": "Спорт: Валенсия победи Атлетик Билбао с 3:2"}
{"url": "http://www.focus-news.net/news/2017/10/01/2441765/veliko-tarnovo-pano-za-55-ata-godishnina-ot-sazdavaneto-na-istoricheski-muzey-gorna-oryahovitsa-e-izraboteno-v-ramkite-na-initsiativata-semeynite-saboti.html", "text": "Пано, посветено на 55-ата годишнина от създаването на Исторически музей- Горна Оряховица, бе изработено в рамките на инициативата „Семейните съботи“ през това лято в музея. Това каза за Радио „Фокус“ – Велико Търново директорът на музея Пламен Мадемов. Паното е направено в ателието по тъкачество, ръководено от Румена Димитрова, преподавател в СУ „Георги Измирлиев“. Тя гостува на Историческия музей със свой собствен хоризонтален стан, в рамките на три поредни „семейни съботи“ през летните месеци. \r\n„Децата и техните родители имаха възможност да научат различни тъкачески техники, както и как се обагрят преждите по естествен начин. Със задружни усилия на семействата и преподавателя бе изработено едно пано-черга, посветено на 55-годишнина от създаването на музея. На него са изобразени различни символи, свързани с Исторически музей – Горна Оряховица и с град Горна Оряховица“, посочи Пламен Мадемов. Той отбеляза, че ателието по тъкачество е било един от акцентите в инициативата „Семейни съботи“ тази година.\r\nИнициативата „Семейни съботи“ през това лято се проведе за четвърта поредна година. В рамките на инициативата през 2014 година са представени интересни и забравени игри от 20 век. През 2015 година съботите са били посветени на опознаването и представянето на историята и културата чрез различни работни ателиета и тематични занимания. На следващата година акцент на „Семейните съботи“ е било традиционното българско облекло. През същата година стартира и конкурс за най-интересна и оригинална снимка в ретро костюм на страницата на Исторически музей- Горна Оряховица в социалните мрежи.\r\nНадежда КРЪСТЕВА", "date": "2017.10.01", "title": "Велико Търново: Пано за 55-ата годишнина от създаването на Исторически музей-Горна Оряховица, е изработено в рамките на инициативата „Семейните съботи“"}
{"url": "http://www.focus-news.net/news/2017/10/01/2441766/el-pais-mariano-rahoy-zayavi-che-poema-otgovornost-i-pravitelstvoto-mu-e-napravilo-kakvoto-tryabva-za-da-spre-katalonskiya-referendum.html", "text": "Испанският премиер Мариано Рахой заяви, че испанското правителство е направило „каквото трябва“, за да спре референдума за независимост на Каталония, пише El Pais.\r\nПремиерът на Кралство Испания подчерта, че разбира „фрустрацията“ на каталонците и „съжалява за това“.\r\nСпоред него днес „демокрацията е надделяла, защото конституцията надделя“.\r\n„Направихме каквото трябваше да направим. Ние сме правителството на Испания, а аз съм главата на това правителство, и поемам пълна отговорност. Изпълнихме задължението си да защитим върховенството на закона. Действахме в рамките на закона, и само на закона“, подчерта испанският премиер.\r\n„Няма да затварям никакви врати. Винаги съм предлагал диалог, но в рамките на закона и с уважение към демокрацията“, заяви испанският премиер. Симеон Миланов", "date": "2017.10.01", "title": "El Pais: Мариано Рахой заяви, че поема отговорност и правителството му е направило „каквото трябва“, за да спре каталонския референдум"}
{"url": "http://www.focus-news.net/news/2017/10/01/2441767/dots-d-r-stoyan-vezenkov-yuzu-neofit-rilski-blagoevgrad-bazite-s-koito-rabotim-sa-na-nivo-i-vsichki-mestni-bolnitsi-sa-obhvanati.html", "text": "Базите, с които работим, са на ниво и всички местни болници са обхванати. Това коментира за Радио „Фокус“-Пирин доц. д-р Стоян Везенков, декан на Факултета по обществено здраве, здравни грижи и спорт в Югозападен университет (ЮЗУ) „Неофит Рилски”-Благоевград. „Материалната база е другият въпрос, който в последните две години ръководството на университета разреши. Девети корпус, който се намира в района на болницата, е самостоятелен корпус, който е предназначен само за обучението на сестри акушерки. Самото оборудване също е отдавна подсигурено, като най-вече имаме пълното съдействие на местните болници, в които се провеждат практиките, след това - стажът“, коментира още доц. д-р Стоян Везенков. \r\nПо думите му през последните две години преподаватели в съответните направления, в които това се е налагало, са назначени и ползват половин договорен щат от Софийския университет „Св. Климент Охридски“ или болници в столицата. „Събра се един звезден екип, който предоставя на ниво обучение на ниво“, каза още доц. д-р Стоян Везенков.\r\nЛора КАЛЧЕВА", "date": "2017.10.01", "title": "Доц. д-р Стоян Везенков, ЮЗУ „Неофит Рилски”-Благоевград: Базите, с които работим, са на ниво и всички местни болници са обхванати"}
{"url": "http://www.focus-news.net/news/2017/10/01/2441768/afp-mariano-rahoy-zayavi-che-dnes-varhovenstvoto-na-zakona-e-naddelyalo-v-kataloniya.html", "text": "Испанският премиер Мариано Рахой заяви, че върховенството на закона е надделяло в Каталония, защото референдумът за независимост на регион, който бе забранен от Конституционния съд, е бил блокиран, предава AFP.\r\n„Днес нямаше никакъв референдум за самоопределение в Каталония. Върховенството на закона остава на власт с цялата си сила“, каза той по телевизията. Симеон Миланов", "date": "2017.10.01", "title": "AFP: Мариано Рахой заяви, че днес върховенството на закона е надделяло в Каталония"}
{"url": "http://www.focus-news.net/news/2017/10/01/2441769/plovdiv-tyalo-na-mazh-e-otkrito-v-izostavena-baraka-kray-stadion-todor-diev.html", "text": "Открито е тялото на мъж в изоставена барака край стадион \"Тодор Диев\" в Пловдив. Това съобщи за Радио \"Фокус\" Пловдив говорителят на ОДМВР. Сигналът за намерен труп на мъж край стадиона е подаден около 18.30 ч. Установена е самоличността му - 65-годишен, клошар. Няма данни за насилие. По случая е образувано досъдебно производство в Първо РУ.\r\nЦветана ТОНЧЕВА", "date": "2017.10.01", "title": "Пловдив: Тяло на мъж  е открито в изоставена барака край стадион \"Тодор Диев\""}
{"url": "http://www.focus-news.net/news/2017/10/01/2441770/miroslav-kolev-obshtinska-biblioteka-karlovo-satrudnichestvoto-ni-s-gradska-biblioteka-paisiy-hilendarski-asenovgrad-e-poveche-ot-polzotvorno.html", "text": "Сътрудничеството на Общинската библиотека в Карлово с Градската библиотека „Паисий Хилендарски“ в Асеновград е повече от ползотворно. Това каза за Радио „Фокус“ – Пловдив Мирослав Колев, директор на библиотеката в Карлово. По думите му съвместната работа на двете културни институции е започнала през 2013 година при осъществяването на проект „Поглед към Карлово, Асеновград и Тополово – едно полезно партньорство“. \r\n„При работата по този проект потръгнаха нашите партньорски взаимоотношения с Милена Марковска, директор на Градската библиотека в Асеновград“, коментира Мирослав Колев. Той посочи, че съвместната работа между двете библиотеки по различни инициативи и проекти ще продължи и занапред. „Във връзка с отбелязването на 35-та годишнина от основаването на Градската библиотека „Паисий Хилендарски“ в Асеновград,  директорът Милена Марковска реши да награди колеги и неправителствени организации за добрата съвместна работа. Още повече, че аз, като млад човек, който току що е започнал работа, се нуждаех от подкрепа, а Милена Марковска беше една от първите, подали ми ръка. Тя ми показа как трябва да се работи и каква е същността на управленската длъжност. Благодарен съм, че работим съвместно, също и за полученото отличие. Много е важно да се помага на младите хора и да им се показва пътя, по който трябва да вървят“, коментира Мирослав Колев.\r\nТони МИХАЙЛОВ", "date": "2017.10.01", "title": "Мирослав Колев, Общинска библиотека-Карлово: Сътрудничеството ни с Градска библиотека „Паисий Хилендарски“-Асеновград е повече от ползотворно"}
{"url": "http://www.focus-news.net/news/2017/10/01/2441771/tass-blizo-tri-miliona-dushi-sa-glasuvali-na-referenduma-za-nezavisimost-na-kataloniya.html", "text": "Около три милиона души отидоха до избирателните секции, за да гласуват на референдума за независимост на Каталония, предава ТАСС , позовавайки се на местни медии. Въпреки това, не всички от тях успяха да гласуват, тъй като някои от секциите бяха блокирани от испанската полиция.\r\n„Правителството оценява числото на гражданите, които отидоха на референдума на около три милиона“, съобщава местно издание, цитирано от ТАСС.\r\n„Ще видим окончателния брой, както и колко от тях са успели да се възползват от правото си на глас“, заяви източник от каталонското правителство. Симеон Миланов", "date": "2017.10.01", "title": "ТАСС: Близо три милиона души са гласували на референдума за независимост на Каталония"}
{"url": "http://www.focus-news.net/news/2017/10/01/2441772/el-pais-liderat-na-ispanskite-sotsialisti-zayavi-che-situatsiyata-s-referenduma-za-nezavisimost-na-kataloniya-shte-bade-preodolyana.html", "text": "Лидерът на Испанската социалистическа работническа партия, която е трета политическа сила в страната, Педро Санчес заяви, че ситуацията с референдума за независимост на Каталония ще бъде „преодоляна“, пише El Pais .\r\n„Бъдете сигурни, че ще преодолеем тази ситуация“, каза той.\r\n„Искам да изпратя на каталонците и всички други испанци послание на сигурността“, добави испанският социалист.\r\nТой заяви, че партията му ще гарантира стабилността като „залага на мирно съвместно съжителстване, а не конфронтация“. \r\nПедро Санчес добави, че социалистите ще отворят „канал за политически преговори, който е по-нужен от когато и да било“. Симеон Миланов", "date": "2017.10.01", "title": "El Pais: Лидерът на испанските социалисти заяви, че ситуацията с референдума за независимост на Каталония ще бъде „преодоляна“"}
{"url": "http://www.focus-news.net/news/2017/10/01/2441773/reuters-britanskiyat-ministar-na-targoviyata-zayavi-che-obedinenoto-kralstvo-ochakva-da-ima-podpisani-proekti-za-sporazumeniya-za-svobodna-targoviya-predi-2019-ta-godina.html", "text": "Британският министър на търговията Лиъм Фокс заяви, че Обединеното кралство очаква да има готови и подписани проекти за търговски споразумения преди излизането на страната от Европейския съюз, предава Reuters.\r\nАгенция „Фокус“ припомня, че при речта си във Флоренция, Тереза Мей заяви, че планира преходния период за Брекзит да бъде две години, за да могат британските компании да се адаптират. Интерес към подписването на споразумения за свободна търговия с Великобритаиня, проявиха САЩ, Австралия, Япония и други страни. Симеон Миланов", "date": "2017.10.01", "title": "Reuters: Британският министър на търговията заяви, че Обединеното кралство очаква да има подписани проекти за споразумения за свободна търговия преди 2019-та година"}
{"url": "http://www.focus-news.net/news/2017/10/01/2441774/sport-ludogorets-na-parvo-myasto-v-parva-liga-sled-kato-pobedi-beroe-s-20.html", "text": "Футболистите на Лудогорец победиха Берое като домакини с 2:0 в мач от 11-ия кръг на Първа лига, с което се изкачиха до първото място във временното класиране. В момента те имат 27 точки, а второто място заема ЦСКА-София с 26 точки. Днешните противници на Лудогорец от Берое са на пето място в класирането със 17 точки.", "date": "2017.10.01", "title": "Спорт: Лудогорец на първо място в Първа лига, след като победи Берое с 2:0"}
{"url": "http://www.focus-news.net/news/2017/10/01/2441775/gerb-smolyan-podkrepiha-delyan-dobrev.html", "text": "От ГЕРБ - Смолян изразиха пълната си подкрепа към народния депутат Делян Добрев, който подаде оставка като депутат и координатор на структурата на ГЕРБ в Хасково. „Делян Добрев има пълната подкрепа на ГЕРБ – Смолян. Той е достоен млад човек, доказан експерт и обещаващ политик. Нашият вот е категоричен  - да не се приема оставката му от централното ръководството на ПП ГЕРБ“, заяви областният координатор на политическата структура в Смолян Николай Мелемов по повод оставката на Делян Добрев от всички политически позиции, които заема. По думите му целият скандал е изкуствено скалъпен с единствената цел да бъде уронено името и престижа на Добрев и да се създаде напрежение в самата структура. „Колегата Добрев винаги може да разчита на нашето уважение и подкрепа. Трябва да бъдем единни, особено в  трудни моменти“, подчерта и депутата от ГЕРБ д-р Дариткова Дариткова. „Делян не трябва да се поддава на този натиск от хора, станали известни с интриги и фалшиви новини. Недопустимо е те да са му морални съдници“, допълни д-р Дариткова.", "date": "2017.10.01", "title": "ГЕРБ - Смолян подкрепиха Делян Добрев"}
{"url": "http://www.focus-news.net/news/2017/10/01/2441776/the-telegraph-britanski-deputat-zayavi-che-es-proyavyava-dvoyni-standarti-za-situatsiyata-v-kataloniya.html", "text": "Британският депутат от Консервативната партия Андрю Росиндейл, който е член на Комисията за външна политика към Камарата на общините заяви, че Европейският съюз проявява двойни стандарти за ситуацията в Каталония, пише The Telegraph.\r\nКоментарът му дойде по повод на новината, че над 700 души са ранени при сблъсъци между испанската полиция и поддръжниците на референдума за независимост на Каталония.\r\nСпоред него, реакцията на Европейския съюз щеше да е много по-сериозна, ако не Испания, а някоя друга европейска страна бе използвала сила при сходна ситуация. \r\nТой заяви, че Европейският съюз „за пореден път показва, че е напълно лицемерен“.\r\nАндрю Росиндейл обвини испанското правителство в опит да „тормози народа“, заявявайки, че насилието „показва Испания и ЕС в много лоша светлина“.\r\n„В продължение на години испанците използваха правителствената си полиция, за да направят живота възможно най-труден за Гибралтар, а сега използват и полицейска сила срещу гражданите на Каталония“, каза той.\r\n„При други обстоятелства няма съмнение, че Европейският съюз ще се срине като купчина тухли. Те (ЕС, бел.ред.) демонстрират двойни стандарти. Ако това се бе случило в Унгария или друга страна, със сигурност щеше да има друга реакция“, добави той.\r\nПо-рано британският външен министър Борис Джонсън също реагира на ситуацията в Каталония.\r\n„Очевидно сме много притеснени заради насилието. Надяваме се, че нещата ще се оправят, въпреки че трябва да сме много чувствителни към конституционните реалности. Доколкото разбирам, референдумът е незаконен, което създава определени трудности“, заяви Джонсън. Симеон Миланов", "date": "2017.10.01", "title": "The Telegraph: Британски депутат заяви, че ЕС проявява двойни стандарти за ситуацията в Каталония"}
{"url": "http://www.focus-news.net/news/2017/10/01/2441777/tass-ispanskite-sotsialisti-prizovaha-mariano-rahoy-da-zapochne-pregovori-s-vlastite-v-kataloniya.html", "text": "Испанската социалистическа работническа партия призова централното правителство в Мадрид, да започне диалог с властите в Каталония, предава ТАСС.\r\n„Социалистите искат от премиера Рахой като глава на правителството, да намери политическо решение на тази ситуация. Нека той преговаря и постигне споразумение. Рахой и Пучдемон са главните отговорни за нещата, които видяхме днес“, заяви лидерът на социалистите Педро Санчес.\r\nАгенция „Фокус“ припомня, че по последни данни по време на референдума за независимост на Каталония, поне 761 души бяха ранени при сблъсъци между полицията и поддръжниците на вота. Симеон Миланов", "date": "2017.10.01", "title": "ТАСС: Испанските социалисти призоваха Мариано Рахой да започне преговори с властите в Каталония"}
{"url": "http://www.focus-news.net/news/2017/10/01/2441778/sport-futbolen-obzor-do-2400.html", "text": "Лудогорец зае първо място в класирането на Първа лига, след като победи Берое с 2:0. Футболистите на Левски победиха Черно море с 1:0 в мач от 11-ия кръг на Първа лига.\r\nРезултатите от провелите се мачове от 7 кръг на италианската Серия „А“:\r\nНаполи – Каляри 3:0;\r\nБеневенто – Интер 1:2;\r\nКиево – Фиорентина 2:1;\r\nЛацио – Сасуоло 6:1;\r\nТорино – Верона 2:2;\r\nМилан – Рома 0:2;\r\nСпал 2013 – Кротоне 1:1;\r\nАталанта – Ювентус 2:2", "date": "2017.10.01", "title": "Спорт: Футболен обзор до 24:00"}
