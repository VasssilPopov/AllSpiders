{"url": "http://www.focus-news.net/news/2019/08/11/2688505/ekstremalen-indeks-za-pozharoopasnost-e-v-sila-za-14-oblasti-na-stranata-za-12-avgust.html", "text": "Екстремален индекс за пожароопасност е в сила за 14 области на страната за 12 август. Това сочи справка на сайта на  Националния институт по метеорология и хидрология (НИМХ) . Екстремалният индекс важи за областите: Благоевград, Бургас, Велико Търново, Враца, Кюстендил, Ловеч, Перник, Плевен, Русе, Сливен, София град, София област, Хасково и Ямбол. Екстремалният индекс означава, че са възможни бързо разпространяващи се много силни пожари с въвличане на дървесните корони.", "date": "2019.08.11", "title": "Екстремален индекс за пожароопасност е в сила за 14 области на страната за 12 август"}
{"url": "http://www.focus-news.net/news/2019/08/11/2688509/smolyan-315-lekari-praktikuvat-v-lechebnite-i-zdravni-zavedeniya-v-oblastta-kam-kraya-na-2018-g.html", "text": "В края на 2018 г. на основен трудов договор в лечебните и здравни заведения в Смолянска област практикуват 315 лекари. Това съобщиха от  отдел „Статистически изследвания“ – Смолян  към Териториално статистическо бюро „Юг“. Лекарите по дентална медицина са 114. Медицинските специалисти по здравни грижи са 639, от които 396 медицински сестри. \r\nСпоред практикуваната специалност в края на 2018 г. най-голям е относителният дял на общопрактикуващите лекари – 67 или 21.3% от всички лекари в областта. Осигуреността с общопрактикуващи лекари е 6.4 на 10 000 души от населението, при средна за страната 6.0. Лекарите, практикуващи Акушерство и гинекология са 22 (7.0%), Нервни болести – 20 (6.3%), Педиатрия – 19 (6.0%), Кардиология, Физикална и рехабилитационна медицина и Педиатрия – по 16 (5.1%), Спешна медицина – 15 (4.8%) и Анестезиология и интензивно лечение – 12 (3.8%). \r\nОсигуреността с лекари в края на 2018 г. – 29.9 на 10 000 души от населението е под средното за страната – 42.4, а с лекари по дентална медицина – 10.8 на 10 000 души от населението е над средното ниво на за страната – 10.3.", "date": "2019.08.11", "title": "Смолян: 315 лекари практикуват в лечебните и здравни заведения в областта към края на 2018 г."}
{"url": "http://www.focus-news.net/news/2019/08/11/2688510/vidin-120-hil-lv-sa-zabavenite-trudovi-vaznagrazhdeniya-v-oblastta-ot-nachaloto-na-godinata.html", "text": "120 хил. лв. са забавените трудови възнаграждения във Видинска област от началото на годината. Това съобщиха за  Радио „Фокус“ – Видин  от Инспекцията по труда.  В резултат на осъществения контрол от страна на Инспекцията по труда през отчетния период са изплатени забавени трудови възнаграждения в размер на 62 хил. лева. За отчетния период при извършване на контролната дейност инспекторите са идентифицирали 11 бр. предприятия от отрасъл „Растениевъдство“, „Сухопътен транспорт“, „Събиране на неопасни отпадъци“, „Социална работа без настаняване“ и др., които са забавили изплащането на трудовите възнаграждения на работниците и служителите. \r\nЗапазва се тенденцията най-често сигналите до Инспекцията по труда да се подават след прекратяването на трудовите правоотношения, като проблемите са предимно за неизплатени последни трудови възнаграждения или обезщетения. Друга характерна част от оплакванията на работниците след прекратяване на трудовите им договори е проблемът с оформянето и предаването на документите – липса на заповед за прекратяване или невърната трудова книжка. По всички сигнали, по които Дирекция „Инспекция по труда“  Видин има компетентност, са извършени проверки и са приложени принудителни административни мерки, задължаващи работодателите да отстранят допуснатите нарушения. \r\nАнна ЛОЗАНОВА", "date": "2019.08.11", "title": "Видин: 120 хил. лв. са забавените трудови възнаграждения в областта от началото на годината"}
{"url": "http://www.focus-news.net/news/2019/08/11/2688508/kyustendil-parkat-v-selo-zhabokrat-ima-novi-saorazheniya-za-sport-i-igra.html", "text": "Паркът в село Жабокрът има нови съоръжения за спорт и игра. Това съобщиха за  Радио „Фокус” – Кюстендил  от читалище „Съгласие” – село Жабокрът. Читалището е участвало с проект пред общинския фонд за местни инициативи, финансиран със средства от Община Кюстендил. Проектът е одобрен и вече се реализира. В читалищния парк ще бъдат поставени съоръжения за тенис на маса и люлки за най-малките жители на населеното място. Ръководството на читалището отправя и призив за опазване на новите съоръжения, както и благодарност към Община Кюстендил, финансирала проекта. \r\nВенцеслав ИЛЧЕВ", "date": "2019.08.11", "title": "Кюстендил: Паркът в село Жабокрът има нови съоръжения за спорт и игра"}
{"url": "http://www.focus-news.net/news/2019/08/11/2688512/sport-andi-mari-zayavi-uchastiya-v-oshte-turniri.html", "text": "Тенис: Бившият номер едно в тениса при мъжете Анди Мъри потвърди участие на сингъл в два тенис турнира в Китай. Единственият в историята на тениса двукратен олимпийски шампион ще се състезава на турнирите в Чжухае и в Пекин в края на септември. \r\nАнди Мъри е възстановен след поставяне на изкуствена тазобедрена става и се завръща на корта за Мастърса в Синсинати, който започва в понеделник.  \r\n32-годишният британец не е играл на сингъл от януари тази година, когато загуби в първия кръг на Откритото първенство на Австралия от Роберто Баутиста Агут.", "date": "2019.08.11", "title": "Спорт: Анди Мъри заяви участия в още турнири"}
{"url": "http://www.focus-news.net/news/2019/08/11/2688506/institutsiite-pozdraviha-myusyulmanite-po-sluchay-praznika-kurban-bayram-obzor.html", "text": "В деня, в който мюсюлманите отбелязван своя празник Курбан Байрам, представителите на най-висше държавно ниво отправиха своя поздрав към тях.   Президентът Румен Радев  отправи своите благопожелания за здраве и щастие към представителите на мюсюлманската общност в България по повод празника Курбан Байрам. „Свещените за мюсюлманите дни напомнят на цялото общество за голямото значение и сила на традициите, изградени върху стремежа за човешко разбирателство, съпричастност и духовно израстване”, заявява държавният глава в своя поздравителен адрес. Президентът подчертава, че когато искрено вярваме и следваме автентични и сплотяващи добродетели, устояли на историческите превратности и доказали жизнеността си, укрепваме възможностите си за по-добър и достоен живот.  Министър-председателят Бойко Борисов  поздрави най-сърдечно мюсюлманите с настъпването на големия празник Курбан Байрам. \"Нека дните на всички са изпълнени с радост и щастие за семействата и близките Ви, да има мир, разбирателство и взаимно уважение!\", пише още премиерът Борисов. Мюсюлманите поздрави и  председателят на 44-ото Народно събрание Цвета Караянчева . Своя поздрав тя отправи в социалната мрежа „Фейсбук“. „Честит Курбан Байрам на всички мюсюлмани. Нека е светло в домовете Ви! Да са благи мислите и добротворни сърцата Ви. Бъдете здрави като камъка, пречистени като водата и помнете, че в живота е важно не колко си пожънал, а какво си посял! Честит празник!\", пише още Караянчева. \r\nДеница КИТАНОВА", "date": "2019.08.11", "title": "Институциите поздравиха мюсюлманите по случай празника Курбан Байрам (ОБЗОР)"}
{"url": "http://www.focus-news.net/news/2019/08/11/2688511/blagoevgrad-inspektsiyata-po-truda-v-grada-e-izvarshila-171-proverki-po-spazvane-na-razporedbite-na-trudovoto-zakonodatelstvo-prez-mesets-yuni.html", "text": "Дирекция „Инспекция по труда“-Благоевград е извършила 171 проверки по спазване разпоредбите на трудовото законодателство през месец юни. Това каза пред   Славянка Симитчийска, директор на Дирекция „Инспекция по труда“-Благоевград. „Във връзка с постъпили сигнали са извършени 17 проверки. Сигналите са свързани с неизплатени трудови възнаграждения и обезщетения за неизползван платен годишен отпуск, неоформена трудова книжка при прекратяване на трудовото правоотношение, работа без трудови договори, неизплатени командировъчни на шофьорите в отрасъл „Транспорт“, полагане на извънреден труд“, коментира тя. Симитчийска допълни, че през юни в ДИТ-Благоевград са постъпили 83 искания за назначаване на работа на непълнолетни лица, като са дадени 82 разрешения. Тя посочи, че в сравнения със същия период миналата година броят на исканията е бил 53. \r\nЕкспертът информира още, че 778 нарушения са констатирани при проверките по спазване разпоредбите на трудовото законодателство през месец юни. По думите й от тях 446 са свързани с нарушения на здравословните и безопасни условия на труд, по точно: неосигурена защита от директен и индиректен допир до електрически ток; нарушения, свързани с организацията на обученията и инструктажите, с оценката на риска, липса на актуални измервания на факторите на работната среда, липса на осигурени лични предпазни средства и други. „Нарушенията, свързани с трудовите правоотношения са 332. През месец юни са установени 16 лица, полагащи труд без сключен писмен трудов договор и регистриран в НАП. Другите констатирани нарушения са свързани с работното време, със заплащането на труда, по предоставяне на документите по трудовите правоотношения. За отстраняване констатираните нарушения са дадени 759 задължителни за изпълнение предписания. Издадени са 6 постановления за обявяване съществуването на трудови правоотношения и 2 акта за спиране на строителни обекти“, отбеляза Симитчийска. Тя уточни, че двата строителни обекта, които са спрени са в Благоевград и санкциите са заради това, че скелетата не са били обезопасени. \r\nНатали СТЕФАНОВА", "date": "2019.08.11", "title": "Благоевград: Инспекцията по труда в града е извършила  171 проверки по спазване на разпоредбите на трудовото законодателство през месец юни"}
{"url": "http://www.focus-news.net/news/2019/08/11/2688515/veliko-tarnovo-obshti-rabotnitsi-gotvachi-i-rabotnitsi-za-himicheskata-promishlenost-sa-sred-nay-tarsenite-profesii-na-svobodniya-pazar-v-svishtovsko.html", "text": "Общи работници, шлосери, готвачи, шивачи, гладачи, шофьори и работници за химическата промишленост са сред търсените професии на свободния пазар в Свищовско през юни. Това съобщи за  Радио „Фокус“ – Велико Търново  директорката на Дирекция „Бюро по труда“ Таня Гуцева. Тя уточни и, че това е тенденция, която се запазва от началото на годината. „За предходния месец изходящият поток на безработни лица превишава входящия с 51 души. Новорегистрираните са 92 души, лицата с възстановена регистрация – 2 /обща численост на входящия поток 94 души/. Изходящият поток наброява 145 души, от които 129 са постъпили на работа. Трудова реализация с посредничество на бюрото по труда са намерили 112 души, от които 7 – по ОП „Развитие на човешките ресурси”, 9 – по програми, 5 – по насърчителни мерки, а останалите 91 – на първичен пазар“, обобщи още Таня Гуцева. \r\nПрекратените регистрации поради неспазване на задълженията от страна на търсещите работа лица са 16. \r\nЛуиза ТРАНЧЕВА", "date": "2019.08.11", "title": "Велико Търново: Общи работници, готвачи и работници за химическата промишленост са сред най-търсените професии на свободния пазар в Свищовско"}
{"url": "http://www.focus-news.net/news/2019/08/11/2688507/sitel-makedoniya-italianskiyat-vestnik-la-verita-tvardi-che-pritezhava-oshte-zapisi-polucheni-ot-darzhavni-sluzhiteli.html", "text": "Италианският вестник La Verita твърди, че притежава още записи, получени от държавни служители, цитира изданието македонският телевизионен канал  “Сител“ . \r\nЗагрижени служители от македонската администрация предадоха видео и аудио записи по случая \"Рекет\" на италианския вестник La Verita, който през последните четири дни публикува истории и материали за скандала, разтърсил страната. Това заяви самият автор Ларис Гейсер в неделното издание на вестника. Той казва, че разполага с още аудио и видео записи, както и преписки, но в момента се консултират с юристи относно публикуването им. \r\nОт  ЕС са длъжни да отговорят, особено на тези в македонската администрация, които са рискували живота си през последните месеци, за да ни помогнат да публикуваме материала, убедени, че все още е възможно да има истинска демокрация, основана на информирано обществено мнение и контрол върху политиците. Що се отнася до нас, ние продължаваме да оценяваме спецификата и правната приложимост на потенциално публикуването на други аудио материали. \r\nНезависимо от лятото, хиляди служители на ЕС по вътрешните работи, от които 220 в делегацията в Скопие, не успяха да представят институционални доклади с надеждата да се изяснят бързо фактите. Заповедта на Брюксел да се  мълчи и да избегне по-нататъшно увреждане на имиджа му сигурно е била предадена по кристално ясен начин. \r\nЕдинствено комисарят по разширяването Йоханес Хан отговори категорично, че борбата с корупцията по високите етажи трябва да продължава непрекъснато. \r\nЩо се отнася до последните разкрития, важно е да се установи юридическа отговорност за всички престъпления, включително и за тези, произтичащи от и около незаконни подслушвания ... Никой не е над закона и не може да има безнаказаност. Всички престъпления трябва да бъдат разследвани от компетентните органи, без каквато и да било намеса и извършителите, изправени пред съда, пише еврокомисарят. \r\nЗадълбочено разследване поиска и Пол Маккарти, директор на Европа в Републиканския институт: \r\nМного ни притеснява , ако е истина. Съдебните институции в С. Македония трябва да завършат разследването, тъй като това е много важно за присъединяването на страната към ЕС. \r\nСръбският президент Александър Вучич също говори за „Рекет“. \r\nДоколкото знам, от добре информирани италиански източници ще има още изненади около този случай и вярвам, че сега Зоран Заев разбира какво му казах за контактите с определени хора, коментира Вучич. \r\nРазпространените досега кадри показват заподозрените Боки 13 и Зоки Кицец, както и бизнесмена Йордан Камчев, последвани от разговори със специалния прокурор Катица Янева, като премиерът Зоран Заев многократно се споменава. \r\n \r\n  Юлиян Марков", "date": "2019.08.11", "title": "„Сител“ (Македония): Италианският вестник La Verita твърди, че притежава още записи, получени от държавни служители"}
{"url": "http://www.focus-news.net/news/2019/08/11/2688517/zhegite-prodalzhavat-obzor.html", "text": "От четвъртък насам в голяма част от страна важи жълт код за високи температури. Предупреждението в неделя важи за областите Видин, Монтана, Враца, Плевен, Ловеч, Габрово, Велико Търново, Русе, Сливен, Стара Загора, Пловдив, Пазарджик, Благоевград, Кюстендил, Хасково и Ямбол. В тези райони се очаква след обяд температурите да надвишават 35 градуса. При тези температури са възможни здравни проблеми за чувствителни и болни хора, възрастни и деца. Очаква се в понеделник жълтият код да обхване почти цялата страна. Оранжев  код ще бъде в сила за област Благоевград. Изключение от жегите ще правят областите Смолян, Бургас и Варна. Към обяд най-високата температура бе измерена в Русе. Термометрите там показваха 34 градуса. Към този час 32 градуса бяха измерени в Сандански, Стара Загора и Ловеч. В Плевен, Велико Търново и Кнежа термометрите са показали 31 градуса. В столицата са измерени 28 градуса.  \r\nДеница КИТАНОВА", "date": "2019.08.11", "title": "Жегите продължават (ОБЗОР)"}
{"url": "http://www.focus-news.net/news/2019/08/11/2688514/smolyan-osigurenostta-na-naselenieto-v-oblastta-s-bolnichni-legla-v-kraya-na-2018-g-e-edna-ot-nay-visokite-v-stranata.html", "text": "Към 31 декември 2018 г. в област Смолян функционират осем заведения за болнична помощ с 1 025 легла в тях. Това съобщиха от  отдел „Статистически изследвания“ – Смолян  към Териториално статистическо бюро „Юг“. Многопрофилните болници са четири с 555 легла. Заведенията за извънболнична помощ са 37 с 10 легла за краткосрочно лечение, а другите лечебни и здравни заведения са три с 22 легла. В сравнение с 2017 г. броят на лечебните заведения за болнична помощ се запазва, а легловият фонд нараства с 1.2%. \r\nОсигуреността на населението с болнични легла в края на 2018 г. е една от най-високите в страната – 974.2 на 100 000 души при средно за страната – 759.6. Сред извънболничните заведения най-голям е броят на самостоятелните медико-технически лаборатории – 20, следват медицинските центрове – 9 и самостоятелните медико-диагностични лаборатории – 7 и един диагностично – консултативен център. През 2018 г. в област Смолян функционират три други лечебни и здравни заведения с 22 легла. Към тях се отнасят Център за спешна медицинска помощ, Регионалната здравна инспекция и хоспис.", "date": "2019.08.11", "title": "Смолян: Осигуреността на населението в областта с болнични легла в края на 2018 г. е една от най-високите в страната"}
{"url": "http://www.focus-news.net/news/2019/08/11/2688519/kathimerini-evakuiraha-kamping-zaradi-pozhar-na-ostrov-v-gartsiya.html", "text": "Къмпинг на остров Елафонисос, в Южна Гърция, е евакуиран за втори пореден ден, след като пожар, който избухна в събота сутринта на близкото сметище, отново се засили заради ветровете, пише електронното издание на гръцкия вестник  Kathimerini . \r\nКметът на острова също нареди евакуация на близките къщи. \r\nВластите обявиха пожара за „поставен под контрол\" в събота, но вятърът се засили. \r\nОбщо 90 пожарникари се опитват да овладеят огъня, подпомагани от 6 самолета и 3 хеликоптера. \r\nВетровете и високите температури допринесоха за избухването на десетки пожари от петък насам в цяла Гърция. \r\nЕлафонисос, остров с площ от 19 квадратни километра, известен със своите пясъчни плажове, има население от около 350 души, но се посещава от над 3000 туристи всеки ден през лятото. \r\n \r\n  Юлиян Марков", "date": "2019.08.11", "title": "Kathimerini: Евакуираха къмпинг заради пожар на остров в Гърция"}
{"url": "http://www.focus-news.net/news/2019/08/11/2688518/pazardzhik-uchastnitsite-v-programa-trudoterapiya-kam-tsentar-chovekolyubie-v-pazardzhik-aktivno-uchastvaha-v-osiguryavane-na-otoplenie-prez-zimata.html", "text": "Участниците в програма „Трудотерапия” към Центъра за психично здраве „Човеколюбие” в Пазарджик активно участваха в трудова дейност, свързана с осигуряване на отопление през зимата. Това съобщи за  Радио „Фокус“ – Пазарджик  Анна Тилова, експерт в неправителствената организация. Организирано беше почистване на складови помещения и прибиране на дърва за огрев. Участниците се включиха с ентусиазъм в подготовката, пренасянето и подреждането на дървата. Под мотото „Задружна дружина планина повдига” присъстващите успяха да приберат за няколко часа 12 кубика дърва. За награда получиха обяд, подготвен от членовете на Клуб „Вкусно” – програма за рехабилитация на битови умения.", "date": "2019.08.11", "title": "Пазарджик: Участниците в програма „Трудотерапия” към Център „Човеколюбие” в Пазарджик активно участваха в осигуряване на отопление през зимата"}
{"url": "http://www.focus-news.net/news/2019/08/11/2688513/kyustendil-55-sotsialno-slabi-litsa-poluchavat-topal-obyad-na-teritoriyata-na-obshtina-kocherinovo.html", "text": "55 социално слаби лица получават топъл обяд на територията на община Кочериново. Това съобщиха за  Радио „Фокус” – Кюстендил  от Община Кочериново. Проектът се изпълнява от началото на месец март тази година и е насочен към лица и семейства на месечно подпомагане, както и лица, семейства и самотно живеещи пенсионери, които имат ниски доходи и не могат да се издържат с тези доходи и имуществото си. Приети са общо 118 заявления за участие в проекта и получаване на топъл обяд до този момент. Ежедневно в работните дни на 55 потребителя се предоставя супа, основно ястие и хляб. С цел избягване на разхищението на хранителни продукти, се използва определен подход, а именно при неполучен топъл обяд, той се разпределя към чакащите потребители от основните целеви групи и от допълнителна целева група – лица и семейства, подпомагани по реда за отпускане на целеви помощи за отопление. \r\nВенцеслав ИЛЧЕВ", "date": "2019.08.11", "title": "Кюстендил: 55 социално слаби лица получават топъл обяд на територията на община Кочериново"}
{"url": "http://www.focus-news.net/news/2019/08/11/2688520/kyustendil-udalzhava-se-srokat-za-nabirane-na-shofyori-na-avtobusi-kam-obshtinskoto-transportno-druzhestvo-v-dupnitsa.html", "text": "Удължава се срокът за набиране на шофьори на автобуси към общинското транспортно дружество в Дупница. Това съобщи за  Радио „Фокус” – Кюстендил  Георги Зарев, управител на Общинското дружество „Дупница Транс”. То ще стопанисва новата автобусна линия  №5 в града. Причината за удължаване на срока за подаване на документи е в недостатъчния брой кандидати, които да отговарят на условията. Минимум петима шофьори ще бъдат назначени да управляват новите автобуси по направлението „Социални жилища” – кв. „Байкал”. Кандидатите трябва да притежават категория Д, професионална компетентност за превоз на пътници, които придружени с автобиография и заявление по образец да подадат в деловодството на общинска администрация. Крайният срок е 6 август 2019 година. Одобрените кандидати ще бъдат поканени на събеседване. \r\nВенцеслав ИЛЧЕВ", "date": "2019.08.11", "title": "Кюстендил: Удължава се срокът за набиране на шофьори на автобуси към общинското транспортно дружество в Дупница"}
{"url": "http://www.focus-news.net/news/2019/08/11/2688516/rossiyskaya-gazeta-rusiya-poiska-ot-gugal-da-spre-reklamite-za-nezakonni-proyavi.html", "text": "„Роскомнадзор“ поиска „Гугъл“ да спре да използва ЮТюб за реклама на незаконни масови събития, пише руският вестник  “Российская газета“ \r\nКакто бе отбелязано в „Роскомнадзор“, редица структури, които имат свои собствени канали в „ЮТюб“, придобиват рекламни инструменти от сайта за видео хостинг, например непоискани известия. С тяхна помощ се разпространява информация за неразрешени масови събития, включително такива, насочени към нарушаване на изборите с федерално и регионално значение. Получават се известия, включително за потребители, които не са абонирани за каналите в „ЮТюб“ на тези структури, се посочва в съобщението на„Роскомнадзор“. \r\nПисмо с искане за прекратяване на подобна практика беше изпратено до компанията „Гугъл“, която е собственик на видео хостинга. \r\nВ случай, че „Гугъл“ не предприеме съответните действия, Руската федерация ще счита това за намеса в суверенните дела на държавата, както и за враждебно влияние и възпрепятстване на провеждането на демократични избори в Русия, оставяйки си правото на адекватна реакция, се подчертава в писмото. \r\n \r\n  Юлиян Марков", "date": "2019.08.11", "title": "„Российская газета“ : Русия поиска от Гугъл да спре рекламите за незаконни прояви"}
{"url": "http://www.focus-news.net/news/2019/08/11/2688362/pregled-na-osnovnite-temi-v-svetovniya-pechat-agentsiya-fokus.html", "text": "Смъртта на разследвания за трафик и сексуални престъпления с жени и момичета финансов магнат Джефри Епщайн, бъдещето на програмата \"Източно партньорство\" и липсата на консенсус в международната общност за мирно решение на  близкоизточния конфликт са сред темите на световния печат.   \r\n*** \r\n \r\n Финансистът Джефри Епщайн е намерен мъртъв в затвора в Манхатън, докато очаква съдебен процес по обвинения в трафик на жени и момичета, според служители на реда, цитирани от американския вестник  The Wall Street Journal . \r\nЕпщайн, който е на 66 години, очакваще началото на съдебния процес в затвор в Манхатън \r\nПреди около две седмици длъжностни лица преместиха Епщайн в отдел за наблюдение на самоубийци, след като бе открит в безсъзнание в килията си с белези на врата. \r\nЕпщайн беше арестуван на 6 юли на летището в Тетербъро в Ню Джърси, докато се връщаше от Париж с частния си самолет. Федералните прокурори в Манхатън го обвиниха по две точки, свързани със сексуален трафик на непълнолетни, които заедно могат да донесат максимална присъда от 45 години затвор. \r\n„Изключително съжаляваме да научим днешните новини“, заявиха адвокатите на Епщайн в изявление в събота сутринта. „Никой не трябва да умре в затвора. Не можем да потвърдим слуховете за причината за смъртта му и се надяваме, че прокуратурата на САЩ и маршалите на САЩ ще разследват подробно обстоятелствата на днешната трагедия.“ \r\nПрокурорите обвиниха Епщайн в организирането на дългогодишна операция за трафик за сексуална експлоатация, при която той и неговите сътрудници са примамвали десетки момичета - някои на 14 години - в домовете си в Ню Йорк и Флорида. Той ги е набирал да извършват масажи, които са прехождали в сексуални актове, заявиха прокурорите. \r\nЕпщайн не се призна за виновен и очакваше съдебен процес. На скорошно изслушване окръжният съдия Ричард Берман предположи юни 2020 г. като начална дата на процеса. \r\nСмъртта на Епщайн не приключва разследването и срещу други хора, участвали в предполагаемата схема за трафик на секс, все още могат да бъдат повдигнати обвинения според човек, запознат с делото. \r\nЕпщайн веднъж е осъждан за подобно престъпление и тогава прокурор по делото е бил бившият министър на труда на САЩ в администрацията на Доналд Тръмп Александър Акоста, който преди месец подаде оставка, след като беше обвинен от обществеността, че е допринесъл за минимална присъда на Епщайн тогава.   \r\n*** \r\n \r\n Как се изменя инициативата „Източно партньорство“, коментира украинскoто издание  “Украинская правда“ \r\nСлед изборите в Украйна и ЕС новите политици ще трябва да свикнат един с друг. Трябва да се отбележи, че центристко мнозинство в Европейския парламент все още не е възможно и следователно коалицията от сили, които ще формират Европейската комисия и политиката на ЕС спрямо самия регион, ще претърпи трансформация. \r\nОт друга страна, в ЕС се очакват ясни сигнали от новите власти в Украйна и други свързани партньори, които на практика ще докажат тяхното придържане към декларирания проевропейски курс и готовност за прилагане на споразумението за асоцииране. \r\nТази ситуация носи както заплаха от неправилно тълкуване на отделните външнополитически решения, така и възможността за получаване на повече предимства в процеса на преразглеждане на политиките на ЕС по отношение на Украйна и други страни от Източното партньорство (ИП). \r\nСледващата година приключва действието, на плана „20 постижения до 2020 г“ приет през 2016 г.“. Въпреки доста голямата добавена стойност, свързана с постигането им, за страните от ИП този план има концептуална грешка - ЕС до голяма степен отделя достъпа до постигането на определени икономически цели от необходимостта от демократични реформи в тези страни. \r\nТака страните от Източното партньорство могат да избират „от менюто“ цели, за които се интересуват да се доближат до ЕС, а също и да отказват да постигнат политически цели. ЕС частично се защити от подобно развитие на събития, като въведе „хоризонтални“ постижения, които следва да бъдат прозрачни при изпълнението на други цели. Въпреки че тези хоризонтални постижения са доста слаби, сред възможните подходи на ЕС към политиката в региона, най-вероятният вариант е да продължи подхода на „очакваните постижения“, като се предложи на страните- участнички  условният план  „25 постижения до 2025 г.“. \r\nВ този случай в интерес на ЕС е да се осигурят условия, при които новите „постижения“ да изглеждат като продължение на предишните и да бъдат по-амбициозни и далновидни. По-специално при новите постижения ще е необходимо да се вземе предвид желанието на асоциираните партньори за секторна интеграция с ЕС и в същото време да се остави възможността за разширено участие в образователни и инвестиционни програми на ЕС за всички партньори. \r\nТакъв подход ще бъде в съответствие със стратегическата програма на ЕС до 2024 г., както и с глобалната стратегия на ЕС. Ако въпреки това ЕС отдели ИП от нов инструмент за финансиране на външноикономическа дейност, тогава могат да бъдат предписани подобни условия за достъп до финансови ресурси за всички участници в инициативата. \r\nВ допълнение, асоциираните партньори ще бъдат заинтересовани да видят тези „хоризонтални“ постижения да допринесат за изграждането на независими държавни институции и създаването на система от проверки и баланси, които ще се радват на значителна обществена подкрепа. \r\nАнализ на изказванията на \"основните кандидати\" (spitzenkandidat) и програмите на партиите, които влязоха в Европейския парламент, показва, че външнополитическата програма на Европейския съюз в региона ще остане до голяма степен непроменена. Украйна и други страни от Източното партньорство в този дебат или липсваха напълно, или се явяваха като част от диалога за бъдещите отношения с Русия. \r\nПри такива обстоятелства успехът на по-нататъшната европейска интеграция в рамките на Източното партньорство ще зависи преди всичко от това доколко страните-участнички в инициативата ще могат да консолидират своите усилия и да получат подкрепата на отделните държави-членки на ЕС. \r\n*** \r\n \r\n В интервю, публикувано в петък вечерта, американският пратеник за Близкия изток Джейсън Грийнблат каза на напускащия ръководител на Конференцията на председателите на големите американски еврейски организации Малкълм Хьонлайн, че няма консесус  сред международната общност за решаване на близкоизточния конфликт, цитира думите му израелското англоезично издание  The Times of Israel . \r\n\"Няма международен консенсус по този конфликт\", заяви Грийнблат. „Хората се опитват да се преструват, че съществува международен консенсус относно начините за разрешаване на конфликта. Това не е вярно.\" \r\nТой продължи: „Всъщност не можахме дори да постигнем международен консенсус за осъждане на “Хамас”. “Хамас” е терористична организация, която подчинява 2 милиона палестинци в Газа, обещава да унищожи Израел, изстреля хиляди ракети към Израел. Ако няма международен консенсус по този въпрос, няма международен консенсус за решение на конфликта. \" \r\nПрез юли Грийнблат изнесе реч в Ню Йорк, в която говори за „фикции на международен консенсус“ относно конфликта, включително че палестинците имат право на столица в Източен Йерусалим. \r\n„Вярно е, че Организацията за освобождение на Палестина (ООП) и Палестинската администрация продължават да твърдят, че Източен Йерусалим трябва да бъде столица за палестинците“, каза той в речта си. „Но нека да си спомним, един стремеж не е право.“ Той каза още, че международното право няма да диктува условията на споразумението за помирение. \r\nРечта се разглежда като потенциална визуализация на това, което може да бъде включено - или не - в мирния план на Доналд Тръмп. Администрацията се въздържа от призиви за решение с две държави и през последните три години е далеч по-благоприятно разположена към Израел, коментира изданието.", "date": "2019.08.11", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/08/11/2688361/predstoyashti-sabitiya-v-stranata-za-11-avgust-agentsiya-fokus.html", "text": "*** \r\n \r\nОт 19.30 часа в Летния театър ще се състои концертът „Бъдещите големи звезди на България“. \r\n \r\n \r\n*** \r\n \r\nОт 10.00 часа във Фестивалния конгресен център ще се състои церемонията за връчване на дипломите на студентите от „Випуск 2019” на ВВМУ „Н. Й. Вапцаров”. \r\n \r\n \r\n*** \r\n \r\nОт 10:00 часа в парк „Дружба“ ще се проведе благотворителен базар в подкрепа на двойки с репродуктивни проблеми. \r\n \r\n \r\n*** \r\n \r\nОт 18.00 часа на паркинга пред Професионална гимназия по облекло и стопанско управление ще се състои Фестивал на цветовете. \r\n \r\n \r\n*** \r\n \r\nОт 9.30 часа Белоградчишкият епископ Поликарп ще оглави Архиерейска света Литургия в храм \"Св. Николай Чудотворец\" в село Ресилово. \r\n \r\n \r\n*** \r\n \r\nОт 9.00 часа Митрополит Гавриил ще оглави Архиерейска света Литургия в храм „Св. Троица“. \r\n \r\n \r\n*** \r\n \r\n \r\nОт 18.30 часа в „Червената църква“ - „Св. Богородица“ митрополит Николай ще оглави Вечерня с Молебен канон. \r\n \r\n \r\n*** \r\n \r\nОт 9.00 часа Константийският епископ Яков ще оглави Архиерейска света Литургия в храм \"Успение на Пресвета Богородица\" в село Ветрен.", "date": "2019.08.11", "title": "Предстоящи събития в страната за 11 август (Агенция „Фокус“)"}
{"url": "http://www.focus-news.net/news/2019/08/11/2688367/yeni-safak-sasht-i-turtsiya-tryabva-da-reshat-vaprosa-s-ons-predi-da-mislyat-za-drugite-si-problemi.html", "text": "Пенсионираният Бригаден Генерал Марк Кимит заяви, че основният проблем между Вашингтон и Анкара в Сирия е обявената от вторите за терористична групировка „Отряди за народна самоотбрана“ (ОНС), а споразумението за зоната за сигурност е \"бебешка стъпка\", пише  Yeni Safak . \r\n“По същество ОНС е клон на „Работническата партия на Кюрдистан“ (ПКК). ПКК е терористична организация, която убива хиляди и хиляди в Турция от години\", заяви бившият служител на външното министерство, докато гостуваше на Bloomberg news. \r\nТурция не иска друга заплаха в Сирия, твърди Кимит. \r\nСАЩ използва ОНС в Сирия за борбата си срещу Ислямска държава, но според пенсионирания генерал тази битка почти е приключила. \r\n \"Въпросът е на чия страна сме ние. Дали сме на страната на нашия съюзник от НАТО Турция? Или сме на страната на групировка, която убива турци години наред?\" \r\nКимит допълни, че Вашингтон и Анкара трябва да разрешат проблемите си в Сирия, преди да бъдат решени \"по-трудни\" проблеми, като например закупените от Анкара руски системи за противоракетна отбрана С-400, отстраняването на Турция от програмата за F-35 и екстрадирането на Фетулла Гюлен.  \r\n \r\n  Теодор Пенев", "date": "2019.08.11", "title": "Yeni Safak: САЩ и Турция трябва да решат въпроса с ОНС преди да мислят за другите си проблеми"}
{"url": "http://www.focus-news.net/news/2019/08/11/2688363/razkriti-sa-dve-tezhki-ubiystva-ot-bitov-harakter-vav-varna-obzor.html", "text": "На брифинг пред Съдебната палата във Варна административният ръководител на Апелативна прокуратура – Варна Владимир Чавдаров и зам. главният прокурор Иван Гешев обясниха пред журналисти подробности за две тежки убийства във Варна.   \r\nВъв връзка с първия случай е задържан 91-годишен мъж за убийство на съседа си. Досъдебното производство е започнато преди десетина дни. Владимир Чавдаров обясни, че в гората между Кантарджиево и Орешака е открито полузаровено, разчленено тяло на мъж. Убитият е идентифициран и в последствие оперативните служби са стигнали до извършителя. Според Чавдаров убийството е станало в местността Добрева чешма. Извършителят е съсед по вила на убития мъж, а престъплението е резултат от ескалирал конфликт между двамата. По данни на прокуратурата убитият е тормозел своя съсед, като го е крадял, заплашвал и му е нанасял побой. Чавдаров добави, че тъй като задържаният е мъж на 91 години, още снощи са разпределени и извършени две съдебно-медицински експертизи, за да се докаже дали той е в общо медицинско състояние, което позволява да пребивава в условията на арест. Експертното заключение сочи, че с оглед на възрастта му, заболяванията и общото му физическо състояние, той не може да остане в ареста. Втората експертиза е за неговото психично здравословно състояние. Чавдаров каза още, че мъжът страда от старческа деменция, но е вменяем, разбирал е свойството и значението на извършеното и може да отговаря за своите действия.  \r\nПрокурор Чавдаров обясни, че убийството е извършено около седмица преди да бъде открито тялото. Според него престъплението е извършено с желязо в дома на убиеца. По думите му убитият човек е на 56 години. Повдигнато е обвинение на задържания, което предвижда лишаване от свобода за 10 до 20 години. Прокурорът уточни, че има данни, че убитият е водил скитнически начин на живот. Той е с регистрация в кв. „Виница“ във Варна, но често е пребивавал на вилата си в Добрева чешма, като понякога в дълъг период от време е бил при приятели. Няма данни да не е вменяем. \r\nДругият случай е за задържан мъж за убийството на приятелката си в „Аспарухово“ във Варна. Престъплението е извършено снощи и е разкрито за броени часове. В жилище в квартал „Аспарухово“ мъж и жена са живеели на съпружески начала. Постъпил е сигнал, че мъжът е пребил по особено мъчителен и жесток начин жената, с която живее, и тя е починала. Двамата са на възраст между 30 и 40 години. Живеели са заедно от по-малко от два месеца. Запознали са се в социална мрежа и мъжът се е пренесъл да живее от Пазарджик във Варна. Прокурор Чавдаров уточни, че жената е убита с юмруци. Извършителят е задържан, като спрямо него е повдигнато обвинение за извършване на убийство по особено мъчителен начин за жертвата и с особена жестокост. Чавдаров добави, че има данни за криминална регистрации, като ще бъдат изследвани всички възможни версии какви са причините да се стигне до убийството. По думите му има подадени два сигнала на 112, които почти едновременно са постъпили. Полицията няма данни дали убитата жена е подавала сигнали за насилие, но се извършва проверка.  \r\nЗам. главният прокурор Иван Гешев съобщи, че имаме проблем с битовата престъпност в България. „Имаме проблем с домашното насилие. Един от приоритетите на прокуратурата в следващия период според гл. прокурор Сотир Цацаров ще бъде противодействие на битовата престъпност“, каза Гешев. „Имаме проблем с това, което се случва в малките населени места, с нашите баби и възрастните хора. Държавата е в дълг с тези хора. Аз съм тук да кажа едно „благодаря“ на колегите за добре свършената работа“, добави зам. главният прокурор.", "date": "2019.08.11", "title": "Разкрити са две тежки убийства от битов характер във Варна (ОБЗОР)"}
{"url": "http://www.focus-news.net/news/2019/08/11/2688369/tass-ot-rosatom-saobshtiha-podrobnosti-za-vzriva-v-severnodvinsk.html", "text": "Запалване и последваща експлозия са станали в близост до Северодвинск по време на ракетно изпитание от морска платформа, обясни отдела за комуникации на държавната корпорация „Росатом“, пред  TACC . \r\n\"Ракетните изпитания бяха проведени на морската платформа. След приключването на изпитанията се запали ракетното гориво, последвано от детонация. След експлозията няколко служители бяха изхвърлени в морето и имаше надежда да бъдат открити живи. Търсенето продължи, докато имаше надежда за оцелели. Едва след това беше обявена смъртта на петима служители на „Росатом“, които бяха ангажирани в работа, свързана с радиоизотопния източник на енергия, който беше част от ракетата \", съобщиха от ведомството. \r\nСпоред представителя на „Росатом“ „е имало неблагоприятно стечение на обстоятелства, което често се случва при тестване на нови технологии“. \r\n\"Нашите служители, разбира се, бяха наясно с важността и потенциалната опасност от работата. Специалистите работят в условията на потенциалния риск, присъщ за всички тестове. Всеки от нас претърпя тежка загуба. Това е лична болка. Изпращането на колегите ще се проведе в понеделник, 12 август\", - каза представителят на държавната корпорация. \r\nСпоред него \"финансовата отговорност за бъдещето на семействата на починалите другари сега, разбира се, е на държавната корпорация\" Росатом \". Тук не става въпрос само за еднократна помощ. Това е малка част от това, което можем да направим в знак на признателност за всеотдайната работа на изпитателите, жертвали живота си за сигурността на всички нас“, допълни събеседникът. \r\n \r\n  Юлиян Марков", "date": "2019.08.11", "title": "ТАСС: От „Росатом“ съобщиха подробности  за взрива в Севернодвинск"}
{"url": "http://www.focus-news.net/news/2019/08/11/2688366/to-vima-gartsiya-vanshnite-ministri-na-gartsiya-i-italiya-stignaha-do-obshta-pozitsiya-za-iztochnoto-sredizemnomorie.html", "text": "Министърът на външните работи на Италия Енцо Моаверо-Миланези стигна до консенсус с гръцкия си колега Никос Дендиас по време на разговорите в Атина относно кризата в Източното Средиземноморие, пише гръцкото издание  To Vima . \r\nВ разговорите стана дума и за двустранните отношения между двете страни, както и за и енергийната криза в Изключителната икономическа зона (ИИЗ) на Кипър, където италианският енергиен гигант ENI е получил лиценз, който Турция оспорва. \r\nДендиас похвали партньорството между Атина и Рим както по енергийните въпроси, така и по въпросите с миграцията. \r\n„На тази специална и здрава основа почиват настоящите взаимоотношения на едно близко приятелство“, заяви гръцкия министър, като добави, че тези разговори са основата сближаването на гръцките и италианските политически интереси и икономически приоритети. „По-специално, двете ни страни споделят едно и също геополитическо положение в Средиземно море и следователно имат еднакви предизвикателства и възможности.“ \r\nДендиас благодари на колегата си за подкрепата по въпроса за Кипър. \r\n „Говорихме за ситуацията в Източното Средиземноморие,  която се създава от грубото нарушение на суверенните права и суверенитета на Република Кипър.“ \r\n„Имах възможността да благодаря на министъра за позицията, която той зае по въпроса, и за откровеното изразяване на мислите му пред Министерския съвет, които защитиха европейските ценности и европейската солидарност“, каза Дендиас. \r\n \r\n  Теодор Пенев", "date": "2019.08.11", "title": "To Vima (Гърция): Външните министри на Гърция и Италия стигнаха до обща позиция за Източното Средиземноморие"}
{"url": "http://www.focus-news.net/news/2019/08/11/2688364/kyustendil-sluchay-na-sifilis-i-tuberkuloza-sa-registrirani-prez-izminalata-sedmitsa-v-oblastta.html", "text": "Случай на сифилис и туберкулоза са регистрирани през изминалата седмица в областта. Това съобщиха за  Радио „Фокус” – Кюстендил  от Дирекция „Надзор на заразните болести” към Регионална здравна инспекция – Кюстендил. От началото на годината са установени общо трима души, заболели от сифилис. 42 души са заболели от туберкулоза до момента. Установен е един случай на дизентерия, 17 са заболелите от варицела, а 13 души са с поставена диагноза за ентероколит. Трима са заболели от ротавирусен гастроентерит. \r\nВенцеслав ИЛЧЕВ", "date": "2019.08.11", "title": "Кюстендил: Случай на сифилис и туберкулоза са регистрирани през изминалата седмица в областта"}
{"url": "http://www.focus-news.net/news/2019/08/11/2688365/pazardzhik-spokoyna-e-epidemiologichnata-obstanovka-v-oblastta.html", "text": "Спокойна е епидемиологичната обстановка в област Пазарджик, съобщиха от  РЗИ . През изминалия месец заболелите от остри респираторни заболявания са 82, а пневмониите – 24. Най-голям е броят на болните от морбили – 11, а 6 са заболелите от варицела. По двама души са се разболели от хепатит и ехинококоза. Единични са случаите на болни от дизинтерия, ентероколити и скарлатина.", "date": "2019.08.11", "title": "Пазарджик: Спокойна е епидемиологичната обстановка в областта"}
{"url": "http://www.focus-news.net/news/2019/08/11/2688368/makfaks-makedoniya-nova-informatsiya-po-aferata-reket-sled-publikuvaneto-na-treto-prodalzhenie-na-sluchaya.html", "text": "Италианският вестник La Verita публикува ново, трето продължение на аферата „Рекет“, предава македонската информационна агенция „Макфакс“.  \r\nПод заглавието \"Боки 13 се гордее с приятелството си с македонския премиер Зоран Заев\", италианското издание публикува четири нови аудиозаписа между Боян Йовановскии бизнесмена Орце Камчев. \r\nДвама чуват глас, който според вестника е на ръководителя на специалната прокуратура Катица Янева, която казва, че прокурор Лиле Стефанова, която ръководи делото\" Империя“, не може да направи нищо без нея . \r\n„Прекалено съм ангажирана, затова не мога да я държа редовно под контрол. Иначе без мен тя не може нищо“, казва според италианския вестник Янева в телефонен разговор.  \r\nВ друг от публикуваните аудиозаписи, Боян Йовановски твърди, че ще се срещне лично със Зоран Заев.  \r\n \r\n  Теодор Пенев", "date": "2019.08.11", "title": "„Макфакс“ (Македония): Нова информация по аферата „Рекет“ след публикуването на трето продължение на случая"}
{"url": "http://www.focus-news.net/news/2019/08/11/2688372/pregled-na-osnovnite-temi-v-britanskiya-pechat-agentsiya-fokus.html", "text": "Походът на Матео Салвини към пълната власт в Италия, атентат в Триполи, при който загинаха двама служители на ООН и необичайно Торнадо в Люксембург са сред темите на британския печат.  \r\n*** \r\n \r\n Как Матео Салвини създава политическа криза, за да насочи Европа по пътя на крайно дясното, пише британският ляв вестник  The Independent . \r\nЗа период от 14 месеца в управлението Матео Салвини промени италианската политика по свой образ. Той прокара антимигрантски закони, застанал твърдо срещу правилата на Европейския съюз и надделя в политическите борби с коалиционния си партньор. Официално той е министър на вътрешните работи на Италия. Неофициално той се е превърнал в националистическото лице на страната. \r\nНо сега Салвини започна игра за повече власт, като същевременно настоява за популистка двупартийна коалиция, в която той доминира. \r\nНеговата цел: да предизвика криза, да наложи нови избори през есента и да стане премиер - стъпки, които не оставят никакво съмнение за възходящата националистическа идентичност на Италия. \r\nМиналата седмица по време на обиколка на плажните градове, Салвини обяви, че е изгубил доверие в коалицията, хлабав съюз на крайно дясната „Лига“ и на по-аморфната политическа сила Движение „Пет звезди“. \r\nВ петък „Лига“ на Салвини направи още една стъпка към тласкането на италианското правителство към срив, като призова за вот на недоверие срещу премиера Джузепе Конте, чиято работа често се състои в арбитражни спорове между двете партии в коалицията. \r\nЛетният гамбит на Салвини все още би могъл да предизвика гръм. При условие, че „Лига“ има своя план, Конте е твърде малко вероятно да надделее при вота на недоверие. \r\nНо президентът на страната Серджо Матарела има широка конституционна власт по време на кризисни периоди. Той би могъл да сглоби едно преходно правителство за грижи без участието на Салвини, което може да изкара и до пролетта \r\nСалвини също може да плати цената на изборите, ако избирателите не одобрят опита му да хвърли Италия в политически хаос. \r\nНо също толкова вероятно е, според наблюдателите, Салвини да поведе Италия към най- дясното правителство от следвоенната ера. Въз основа на настоящото гласуване, новите избори биха му позволили да сформира правителство с малката крайно дясна партия „Италиански братя“, която не крие симпатиите си към фашизма.  \r\nСпоред Натали Тоци, директор на Италианския институт за международни отношения \"той смята, че може да получи 50% от гласовете. Това, което е направил, може да се обясни само по този начин. Той вече беше начело, без винаги да поема отговорност.\" \r\nАнализаторите спекулират също така, че Салвини може да се е сблъскал с натиск от страна на неговата партия да преразгледа съюза с Движението „Пет звезди“, който беше спорен почти от самото начало. \r\nИталия вероятно я очакват дни на несигурност. Парламентът е в почивка, а депутатите се отправиха към плажа. \r\nСалвини продължи предизборната си обиколка, но в кампанията си заявява, че моли италианците „да му дадат пълни правомощия да изпълнява изцяло това, което са обещали, без забавяне или воденичен камък около врата“. \r\nСенаторът Джованбатиста Фацолари, от крайно десните „Италиански братя“, заяви, че неговата партия има \"подобна визия\" с тази на „Лига“ и ще бъде по-сговорчив  по-съгласуван партньор след нови избори. \r\n*** \r\n \r\n При експлозия на кола-бомба в източния либийски град Бенгази загинаха двама служители на Организацията на обединените нации в събота, съобщиха няколко медицински източника и военни от така наречената Либийска национална армия (ЛНА) на маршал Халифа Хафтар, цитирани от британския вестник  The Guardian . \r\nООН се опитва да постигне примирие в столицата Триполи, където базираната в Източна Либия ЛНА  започна изненадваща атака през април. Генералният секретар на ООН Антонио Гутериш осъди нападението, съобщи говорителят му в съобщение. \r\n\"Генералният секретар призовава всички страни да спазват хуманитарното примирие по време на Ейд и да се върнат към масата за преговори, за да продължат мирното бъдеще, което хората на Либия заслужават\", заяви говорителят на ООН Стефан Дюжарик. \r\nСъветът за сигурност на Организацията на обединените нации трябва да се събере по-късно, по искане на Франция, за да обсъди последното развитие в Либия. \r\nГоворителят на ЛНА Ахмед ал Мисмари заяви пред репортери, че двамата убити са охранители на мисията на ООН. Той добави, че са ранени 10 души, включително деца. \r\nГоворителят на мисията Жан Ел Алам заяви , че организацията е „в процес на събиране на информация“. \r\nЕксплозията е станала пред търговски център и банка. Най-малко една кола на ООН е изгоряла и може да се види на местопроизшествието. \r\nПо времето на взрива командирът на ЛНА Халифа Хафтар обяви спиране на военните операции по време на празника на мюсюлманите Ейд ал-Адха, който продължава от събота до вторник, според изявление на неговите сили в Бенгази. \r\nВ петък правителството в Триполи заяви, че е приело предложение на ООН за прекратяване на огъня по време на празника. \r\nНе беше ясно обаче дали действително битките в столицата ще престанат. Над 105 000 души са избягали от региона по време на сблъсъците, според ООН. \r\n*** \r\n \r\n  Торнадо е помело югозападната част на Люксембург и е оставило след себе си поне 19 ранени, двама от тях тежко, съобщава британският вестник  The Telegraph , като се позовава на люксембургски медии. \r\nБедствието се е разразило в югозападните части на Люксембург, като е разрушило около 100 жилища. Отломки и повредени автомобили са били разпръснати около района, а поне 4 електрически стълба са били съборени.  \r\nТорнадото е достигнало и до източна Франция, но там щетите са по малко и се ограничават до унищожени покриви и повредени автомобили.  \r\nВетровете, достигащи почти 130 км/ч са се разразили около градовете близо до границите на Люксембург с Белгия и Франция.  \r\nПравителството на страната е сформирало кризисен отдел.  \r\nОколо 100 къщи са били повредени, заяви кметът на град Петанж, Пиер Мелина пред медиите.", "date": "2019.08.11", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/08/11/2688371/politico-koy-mozhe-da-spre-mateo-salvini.html", "text": "Кой може да спре Матео Салвини, коментира европейската редакция на авторитетното издание  POLITICO . \r\nМатео Салвини става министър-председател, избира се пропутински президент, управлява  с партия дори по-дясна от неговата собствена и се противопоставя  на Брюксел до степен да извади Италия от еврото. \r\nТова е кошмарният сценарий за политическия истаблишмънт на Европа след решението на Салвини да предизвика падането на сегашното италианско правителство. И това със сигурност не може да бъде изключено. Партията „Лига“ на Салвини се намира високо в проучванията на общественото мнение, а противниците му са в безпорядък. След нови избори той може да успее да състави правителство с крайно десните Братя на Италия, партия, която не крие възхищението си от фашисткото минало на страната. \r\nНо понякога нещата не се оказват така, както са предвидени. Не толкова отдавна Стив Банън, бившият главен стратег на Доналд Тръмп, заяви, че настоящото правителство на популистите отдясно („Лига“) и отляво (Движението „Пет Звезди“) представлява бъдещето на европейската политика. Сега изглежда, че то скоро ще бъде нещо от миналото. \r\n \r\nИ така, кой може да спре Салвини? Ето пет възможни имена (всички са мъже - добре дошли в италианската политика). \r\n \r\n 1.Серджо Матарела. Президентът на републиката държи ключа към събитията през следващите дни. Той е този, който трябва да реши дали да свика парламентарни избори или да заключи, че има друго жизнеспособно мнозинство в парламента. Длъжностните лица казват, че той е е наясно, че всеки опит за отлагане на избори и инсталиране на технократско правителство може да предизвика обществена реакция, правейки Салвини още по-силен. Някои анализатори казват, че стратегията на мълчаливия сицилиански юрист е да премине бързо към избори, както иска Салвини - но да намери начин да се увери, че лидерът на „Лига“ не може да избегне отговорността за следващия бюджет, който трябва да бъде одобрен в началото на октомври. Със забавянето на икономиката и нарастването на публичния дълг настъпват болезнени решения. Независимо дали Салвини дойде на власт преди или след този срок, противниците му имат желание да гарантират, че той не може да отхвърли тези решения. \r\n \r\n 2.Джузепе Конте. Професорът по право, който стана министър-председател без предишен политически опит, сега се радва на втората най-висока оценка за одобрение в страната, оставайки само зад Матарела. Проучване, публикувано в петък, показва че президента  получава  60 процента, следван от Конте с 50 процента. Рейтингът на Салвини е 44 процента. Конте формира силен съюз с Матарела и през последните месеци изостря профила си като умерен политик и противник на Салвини. Официално Конте е политически независим. Сега той вероятно ще трябва да реши дали да води пария на следващите избори – партия, която може да навреди на изборната победа на Салвини. Вероятно неслучайно в Рим се носят слухове, че Конте иска да бъде назначен за европейски комисар. Един италиански чиновник предположи, че Салвини може да стои зад подобни разговори в опит да се отърве от опасния си съперник. \r\n \r\n 3.Никола Цингарети. Предвид нещата човекът, избран за лидер на лявоцентристката Демократическа партия (ДП) по-рано тази година, не е в силна позиция. Бившият лидер Матео Ренци все още има силно влияние върху членовете на парламента на партията и той има своя собствена програма. Ренци, например, не иска никакъв съюз с „Пет звезди“, докато Цингарети и други видни партийни дейци са по-склонни да разглеждат подобна опция. ДП се възстанови само малко от катастрофалните общи избори миналата година, които я извадиха от властта. Но Цингарети, президент на региона Лацио, има причини да подкрепи предсрочните избори. Това би му позволило да прочисти парламентарните групи на лоялните на Ренци и да създаде съюзи с други партии - вероятно „Пет звезди“ или други групи, които могат да се появят през следващите месеци. \r\n \r\n 4.Карло Календа. Бившият министър на икономическото развитие беше избран през май в Европейския парламент с листата на лявата центристка партия. Той обаче каза на POLITICO в петък, че се надява да сформира съюз, който да включва също прогресивни, либерални и други проевропейски сили. Той каза, че вярва, че дори партията на Силвио Берлускони Форца Италия \"може да бъде част от този проект\", който той определи като \"широкообхватен\". Евродепутатът ще се отправи към Рим следващата седмица, за да се срещне с ръководството на ДП и да представи предложението си. \"Единната листа на проевропейските либералните политически сили е пътят напред ... приоритетът е да се борим със Салвини, който представлява сериозен риск за нашата демокрация и вероятно ще ни изведе от ЕС\", заяви Календа, за да постигне целта си , Календа дори е готов да работи заедно с бившия премиер и бивш лидер на ДП Ренци, въпреки че в момента двамата не \"разговарят\". Проектът на Календа е много амбициозен, тъй като избирателната система на Италия има тенденция да подкрепя установените партии. \r\n \r\n 5.Алесандро Ди Батиста. 41-годишният римлянин е единственият човек в италианската политика, който носи якета, както Салвини и използва близък до хората език. Според съобщения на италианските медии, Ди Батиста вероятно е един от основните съперници на Салвини в предизборната кампания, като водещ политик на „Пет Звезди“. Изданието припомня контактите му с лидерите на протеста на „жълтите жилетки“ във Франция. \r\n \r\n  Юлиян Марков", "date": "2019.08.11", "title": "POLITICO: Кой може да спре Матео Салвини"}
{"url": "http://www.focus-news.net/news/2019/08/11/2688378/nimh-vremeto-shte-bade-slanchevo-i-goreshto-s-maksimalni-temperaturi-ot-32-do-37.html", "text": "Днес ще бъде слънчево, след обяд и горещо. Това съобщи за  Агенция \"Фокус\"  дежурният синоптик Боряна Маркова от  Националния институт по метеорология и хидрология . Атмосферното налягане е по-високо от средното за август и ще остане без съществена промяна. Ще духа слаб, в Източна България - до умерен вятър от изток-югоизток. Максималните температури ще са между 32° и 37°. По Черноморието преди обяд ще има разкъсана облачност, но бързо ще намалее до слънчево време. Ще духа слаб до умерен вятър от изток-североизток. Максимални температури по крайбрежието между 27° и 30°. Температурата на морската вода е 26-27°, по-ниска е на север от н. Калиакра. Вълнението на морето ще е 2-3 бала. В планините ще е слънчево. Ще духа слаб до умерен вятър от изток-североизток. Максимална температура на височина 1200 метра – около 27°, на 2000 метра – около 20°.", "date": "2019.08.11", "title": "НИМХ: Времето ще бъде слънчево и горещо с максимални температури от 32° до 37°"}
{"url": "http://www.focus-news.net/news/2019/08/11/2688380/sofiya-vavezhda-se-organizatsiya-na-dvizhenieto-za-zasnemane-na-televizionniya-serial-patyat-na-chestta.html", "text": "Въвежда се организация на движението за заснемане на телевизионния сериал „Пътят на честта“. Това съобщиха от пресцентъра на  Столична община . От 14.00 до 20.00 часа се забранява престоят и паркирането на пътни превозни средства, с изключение на автомобилите на снимачния екип на бул. „Джеймс Баучер“, между ул. „Петър Станчев“ и ул. „Червена стена“.", "date": "2019.08.11", "title": "София: Въвежда се организация на движението за заснемане на телевизионния сериал „Пътят на честта“"}
{"url": "http://www.focus-news.net/news/2019/08/11/2688376/predstoyashti-sabitiya-v-stranata-za-11-avgust-agentsiya-fokus.html", "text": "*** \r\n \r\nПродължава визитата на министър-председателя Бойко Борисов в Туркменистан.  \r\n \r\n \r\n*** \r\n \r\nОт 19.30 часа в Летния театър ще се състои концертът „Бъдещите големи звезди на България“. \r\n \r\n \r\n*** \r\n \r\nОт 10.00 часа във Фестивалния конгресен център ще се състои церемонията за връчване на дипломите на студентите от „Випуск 2019” на ВВМУ „Н. Й. Вапцаров”. \r\n \r\n \r\n*** \r\n \r\nОт 10:00 часа в парк „Дружба“ ще се проведе благотворителен базар в подкрепа на двойки с репродуктивни проблеми. \r\n \r\n \r\n*** \r\n \r\nОт 18.00 часа на паркинга пред Професионална гимназия по облекло и стопанско управление ще се състои Фестивал на цветовете. \r\n \r\n \r\n*** \r\n \r\nОт 9.30 часа Белоградчишкият епископ Поликарп ще оглави Архиерейска света Литургия в храм \"Св. Николай Чудотворец\" в село Ресилово. \r\n \r\n \r\n*** \r\n \r\nОт 9.00 часа Митрополит Гавриил ще оглави Архиерейска света Литургия в храм „Св. Троица“. \r\n \r\n \r\n*** \r\n \r\n \r\nОт 18.30 часа в „Червената църква“ - „Св. Богородица“ митрополит Николай ще оглави Вечерня с Молебен канон. \r\n \r\n \r\n*** \r\n \r\nОт 9.00 часа Константийският епископ Яков ще оглави Архиерейска света Литургия в храм \"Успение на Пресвета Богородица\" в село Ветрен.", "date": "2019.08.11", "title": "Предстоящи събития в страната за 11 август (Агенция „Фокус“)"}
{"url": "http://www.focus-news.net/news/2019/08/11/2688373/pregled-na-mezhdunarodnite-novini-do-6-chasa-agentsiya-fokus.html", "text": "В Словения, освен телената ограда на границата с Хърватия, самоорганизирани групи също са започнали „лов на мигранти“, съобщи базираната в Загреб телевизия N1, цитирана от македонският електронен портал  A1 On   \r\nСпоред тази телевизия Блаж Зидар обикаля покрай телената ограда по десетина километра на ден, защото, както казва той, освен, че оградата на определени участъци е проходима и от време на време полицията си „затваря очите“ срещу незаконните преминавания. Той казва, че не носи оръжие, но с мигрантите \"би се справил физически,в случай, че го нападнат \". \r\nВ Щирия, на границата с Австрия, с подобна цел е организира група от около 50 мъже, която е нарекла себе си \"Щирска охрана\" и се предвожда от Андрей Шишко. Според телевизията тази маскирана група с оръжия и кучета „залавя“ мигранти в горите. \r\n*** \r\n \r\n Позорният американски финансист Джефри Епщайн се е самоубил в затвора, докато очакваше процес по обвинение, че е извършвал трафик на непълнолетни момичета за секс, съобщиха в събота официални представители, цитирани от  AFP . \r\nЕпщайн, осъден педофил, който e бил близък с много политици и известни личности през годините, е намерен в килията си в затвора в Манхатън след \"очевидно самоубийство\", съобщи американското Министерство на правосъдието. \r\nТой бе открит около 6:30 часа местно време (14:30 часа българско време) и е закаран в болница в Ню Йорк, където е обявен за мъртъв, се добавя в изявлението. \r\n\"ФБР разследва инцидента\", казаха от ведомството. \r\nThe New York Times и други медии цитират служители на затвора, че Епщайн се е обесил. \r\n*** \r\n \r\n Близо 50 000 привърженици на опозицията се събраха и десетки бяха арестувани в Москва в събота на един от най-големите разрешени протести след завръщането на президента Владимир Путин в Кремъл през 2012 година, предава  AFP . \r\nДемонстрантите запълниха централната улица „Проспект Андрей Сахаров“, където градските власти разгърнаха масирано полицейско присъствие, включително служители в екипировка за борба с безредиците, след като дадоха разрешение за провеждането на митинга. \r\nНеправителствена организация която брои участниците в митинги, преброи 49 900 души, докато московската полиция дава много по-ниска цифра от 20 хиляди души. \r\nОбщо 71 души бяха задържани в Москва, а други 80 бяха арестувани във втория по големина град Санкт Петербург в Русия, според OVD-Info, неправителствена организация, която следи задържанията по време на протести. \r\n*** \r\n \r\n Шейсет и двама души загинаха в Танзания в събота, когато автоцистерна  за гориво се преобърна и след това се взриви, докато тълпи хора се втурнаха да наливат от изтичащото гориво, предава  AFP . \r\nСмъртоносният взрив, станал близо до град Морогоро, западно от икономическата столица Дар ес Салам, е последното в серия от подобни бедствия в Африка. \r\nНачалникът на полицията в Танзания Либерат Сабас заяви, че при експлозията са загинали 58 мъже и четири жени, докато 72 души са ранени и са настанени в местната болница. \r\nКадри от местопроизшествието показаха, че камионът е обхванат от пожар и огромни облаци черен дим, а наоколо има овъглени тела и изгорели останки от превозни средства, сред обгорели дървета. \r\nПрезидентът на страната Джон Магуфули изрази своите съболезнования. Той също така призова хората да спрат опасната практика да крадат гориво по такъв начин, нещо, което е често срещано в много части на Африка. \r\n*** \r\n \r\n Отделни отряди от Южния преходен съвет (ЮПС) окупираха президентския дворец Ал Маашик в събота вечер в икономическата столица на Йемен, Аден. Това съобщи пред телевизионния канал Al Hadath официалният представител на ЮПС Низар ал-Хайсам, цитиран от  TACC \r\nСпоред него сепаратистите не са срещнали никаква съпротива и сега са вътре в дворец. \r\nСпоред Ал-Хайсам южняците \"не се противопоставят на върховенството на закона и се ангажират да водят диалог с всички политически фракции, с изключение на ислямистите от партията Ал-Исла, които, по думите му, имат \"отрицателен ефект\" върху президента на републиката Абд Рабо Мансур Хади\". \r\n\"Сега няма да започнем битката за отделянето на Аден и Южен Йемен от останалата част на страната\", заяви говорител на ЮПС. В същото време той обеща, че частите на ЮПС ще останат част от правителствените сили, които водят война с хуситските бунтовници. \r\nПрезидентът на Йемен се намира в Саудитска Арабия. \r\n*** \r\n \r\n Гърция в събота се бори с над 50 горски пожара в цялата страна, включително голям пожар в близост до Атина, в опасна комбинация от високи температури и силни ветрове, невиждани от близо десетилетие, предава  AFP . \r\nПротивопожарната служба заяви, че е мобилизирала над 450 пожарни и 23 самолета в цялата страна за справяне с пожарите, включително един на остров Елафонисос и два около Маратон, близо до Атина. \r\nКъмпинг и хотел на Елафонисос и детски летен лагер край Маратон бяха евакуирани като предпазна мярка, съобщи държавната информационна агенция ANA-MPA. \r\nПожарът на Маратон е на малко разстояние от Мати, крайбрежния курорт, където миналата година 102 души загинаха в най-смъртоносния пожар в Гърция. \r\nОчаква се температурите в някои райони да достигнат 40 градуса по Целзий  в неделя, придружени от силни ветрове. \r\nВ петък началникът на Гражданската защита Никос Хардалиас заяви, че за първи път от 2012 г. насам страната е изправена пред подобна смесица от високи температури, силни ветрове и ниска влажност. \r\n\"Ние трябва да се справим при екстремните метеорологични условия през следващите три дни ... всички трябва да бъдем внимателни\", каза Хардалиас пред репортери, докато постави аварийните служби в готовност.", "date": "2019.08.11", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/08/11/2688379/predstoyashti-mezhdunarodni-sabitiya-za-11-avgust-agentsiya-fokus.html", "text": "*** \r\n  Съвместни южнокорейско-американски учения \r\n \r\n*** \r\n  Антиправителствен протест \r\n \r\n*** \r\n  500 години от началото на първото околосветско пътешествие \r\n \r\n*** \r\n  Продължава кампанията на Матео Салвини в Южна Италия \r\n \r\n*** \r\n  Начало на Хаджа \r\n \r\n*** \r\n Проправителствен митинг срещу американските санкции", "date": "2019.08.11", "title": "Предстоящи международни събития за 11 август (Агенция „Фокус“)"}
{"url": "http://www.focus-news.net/news/2019/08/11/2688370/european-western-balkans-dali-e-v-interes-na-sarbiya-da-podkrepya-preizbiraneto-na-tramp.html", "text": "Доналд Тръмп или ще продължи като президент на Съединените щати през 2021 г. или ще отстъпи тази позиция на кандидат от Демократическата партия - но има ли разлика между тези два резултата от гледна точка на Сърбия? Два противоположни отговора на тези въпроси можеха да бъдат чути в Сърбия и САЩ тази седмица, а главният участник в този спор беше външният министър Ивица Дачич, коментира електронният портал  European Western Balkans  (EWB). \r\nИнициативата, която беше изложена от Дачич в сръбския таблоиден вестник Srpski telegraf във вторник, състояща се в обединяване на сърбите в САЩ, за да могат да подкрепят Тръмп в изборите, беше критикувана от Майкъл Карпентър, бивш съветник по външната политика на бившия вицепрезидент и в момента кандидат за президент Джо Байдън. \r\n„Сръбският външен министър планира да се намеси във вътрешната политика на САЩ, като обединява сърбите в САЩ, за да подкрепи Тръмп през 2020 г. Аз лично смятам, че той прави голяма грешка и подкрепата на САЩ за европейския път на Сърбия трябва да остане двупартиен въпрос“, написа в социалната мрежа „Туитър“  Карпентър, чийто бивш в този момент работодател е фаворитът да спечели номинацията на Демократическата партия, както и президентската надпревара срещу Тръмп. \r\nДачич не остави коментара без отговор, като подчерта, че обединяването на американски граждани от определен етнически произход, за да могат да подкрепят кандидат за президент, не е нищо ново. \r\n„И когато евреите гласуват за Тръмп, това не е намеса, нито когато албанците гласуват за Клинтън или (конгресмен Елиът) Енгел? Не говоря за Сърбия като страна, а за американски граждани от сръбски произход. Ето как работят нещата в Америка. В избирателния район на Енгел албанците са тези, които му носят победа \", заяви Дачич за\" Политика \". \r\nВъпреки обявяването на тази инициатива, както и назначаването на Джон Болтън за съветник по националната сигурност миналата година и дори представянето на Дачич за подкрепата на сръбския таблоиден вестник на Тръмп преди две години, по време на мандата на настоящия президент  не е имало някаква инициатива, която значително се различава от политиката на предишните администрации. \r\nСАЩ подкрепят пътя на Сърбия към ЕС и отношенията с Косово трябва да се нормализират - това е, което Сърбия чу през последните две години от тримата представители на Вашингтон за Балканите - Хойт Брайън Йи, Уес Мичъл и Матю Палмър. Фактът, че и двата процеса не напредват с голяма бързина, въпреки допълнителния ангажимент на някои европейски лидери, като френския президент Макрон, прави коментарът на Майкъл Карпентър за липсата на партийност, що се отнася до политиката на САЩ спрямо Сърбия, да звучи убедително. \r\nОт друга страна, коментаторът по въпросите на външните работи на \"Политика\" Бошко Якшич заяви за нашия портал през март, че САЩ са станали по-активни през последната година или две и че, за разлика от \"неефективния\" ЕС, те биха могли да ускорят достигането от споразумението за нормализиране на отношенията между Косово и Сърбия, необходимо условие за членството на Сърбия в ЕС. \r\nОчевидно това развитие все още не се е случило и въпросът е доколко изборите в Косово и Сърбия ще повлияят на скоростта на нормализиране. Въпреки това, програмният директор на Белградския фонд за политически върхови постижения Марко Савкович смята, че така или иначе съществуват определени различия между администрацията на Тръмп и предишната администрация. \r\n„Промяната, която се случи, е, бих казал, от два типа - от една страна, Държавният департамент от 2018 г. и отбелязването на 100 години от края на Първата световна война (в която Сърбия и САЩ са съюзници ), водят много успешна и добра кампания в публичната дипломация. От друга страна, има признаци, че администрацията на президента Тръмп също от средата на миналата година е показала „разбиране“ или „повече разбиране“ за позицията на Сърбия “, казва Савкович за EWB. \r\nТой посочва, че „разбирането“ често се тълкува като обикновена подкрепа на идеята за промяна на границите между Косово и Сърбия, която според него не е напълно точна. \r\n„САЩ многократно подчертават, че ще приемат всяко решение, по което двете страни постигнат споразумение, което не подкопава стабилността на региона и което ще доведе до взаимно признаване. Тук има нюанси“, подчертава Савкович. \r\nТой обаче добавя, че коментарът на Дачич е насочен в определена степен до местната аудитория и че „кампанията“, която той предлага, би имала ограничен ефект, тъй като частта на американските граждани от сръбски произход ще гласува за демократите по принцип. \r\n„Мисля, че политиката на САЩ няма да се промени в един аспект, който и да е следващият президент - и това е желанието отношенията със Сърбия да са много по-добри, както и имиджа на САЩ в Сърбия. Понастоящем политиката към Сърбия противоречи на националния интерес, било то в „борбата за Косово“ или, надявам се, по-честната амбиция да стане член на ЕС “, заключава Савкович. \r\n \r\n  Юлиян Марков", "date": "2019.08.11", "title": "European Western Balkans: Дали е в интерес на Сърбия да подкрепя преизбирането на Тръмп"}
{"url": "http://www.focus-news.net/news/2019/08/11/2688383/kyustendil-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-nikolay-chudotvorets-v-selo-resilovo.html", "text": "Негово преосвещенство Белоградчишкият епископ Поликарп ще оглави Архиерейска света Литургия храм \"Св. Николай Чудотворец\" в село Ресилово, Дупнишка духовна околия на Софийска епархия, предаде репортер на  Агенция \"Фокус\" . Литургията ще бъде отслужена с благословението на Негово светейшество Българския патриарх и Софийски митрополит Неофит. Началото ще бъде в 9.30 часа.  \r\nНикола ПЕТКОВ", "date": "2019.08.11", "title": "Кюстендил: Белоградчишкият епископ Поликарп ще оглави Архиерейска света Литургия в храм \"Св. Николай Чудотворец\" в село Ресилово"}
{"url": "http://www.focus-news.net/news/2019/08/11/2688381/prodalzhava-vizitata-na-ministar-predsedatelya-boyko-borisov-v-turkmenistan.html", "text": "Продължава визитата на министър-председателя Бойко Борисов в Туркменистан.  Това съобщиха от  правителствената информационна служба . Настоящата визита в Туркменистан е втора за премиера Борисов. В рамките на втория му мандат като министър-председател, през 2015 година той направи официално посещение в Ашхабад, с което беше реализирана важна стъпка за възстановяване на двустранния диалог на най-високо и високо равнище. Тогава беше подписано Съвместно заявление на министър-председателя Бойко Борисов и президента на Туркменистан Гурбангули Бердимухамедов, в което бяха набелязани основните области на двустранното сътрудничество. Като потвърждение на конструктивния характер на отношенията между двете страни, в рамките на настоящото посещение се предвижда допълнително да бъде разширена двустранната договорно-правна база и да се постигнат нови конкретни договорености.  \r\nЗа България Туркменистан е важен партньор в Централна Азия и в района на Каспийско море. Двете страни поддържат традиционно добри и приятелски отношения. Като цяло, регионът на Каспийско море е ключов за търговията и свързаността на Европа с Централна Азия, Средния и Далечния Изток. В този смисъл българската страна неведнъж е изразявала интереса си относно транспортната и енергийна свързаност в региона и разглежда предстоящия икономически форум като подходяща възможност за диалог по темите от взаимен интерес.  \r\nМинистър-председателят Бойко Борисов беше поканен лично от президента на Туркменистан Гурбангули Бердимухамедов да вземе участие в Първия каспийски икономически форум. Събитието, което ще се проведе днес и на 12 август в националната туристическа зона „Аваза“, ще събере държавните и правителствените ръководители на каспийските държави, лидери на заинтересовани страни, близки до Каспийския регион, както и представители на международни икономически, финансови, транспортни, екологични и други организации.  \r\nФокус на дискусиите ще бъдат развитието на икономическото сътрудничество в Каспийския регион и създаването на условия за големи проекти. Лидерите ще обсъдят още ролята на каспийската икономика в глобален контекст, инвестиционната привлекателност в петролната и газовата промишленост, в електроенергията, транспорта, търговията, агроиндустрията, туризма и други сфери от общ интерес за участниците. \r\nФорумът в „Аваза“ ще се проведе в три паралелно провеждащи се модула. В дневния ред на първия от тях е Международната конференция „Каспийско море - Развитие на международно икономическо сътрудничество“ като успоредно с нея са предвидени бизнес форуми и кръгли маси. Вторият модул включва официалното откриване на Каспийска изложба за иновативни технологии. В третата част се предвиждат срещи между представителите на страните-участнички, бизнеса и компаниите, както и подписването на документи. \r\nВ делегацията, водена от премиера Бойко Борисов в Туркменистан, ще бъдат министърът на регионалното развитие и благоустройството Петя Аврамова, министърът на транспорта, информационните технологии и съобщенията Росен Желязков, министърът на икономиката Емил Караниколов и министърът на енергетиката Теменужка Петкова.", "date": "2019.08.11", "title": "Продължава визитата на министър-председателя Бойко Борисов в Туркменистан"}
{"url": "http://www.focus-news.net/news/2019/08/11/2688375/gd-granichna-politsiya-intenziven-e-trafikat-na-granitsata-s-gartsiya-i-rumaniya.html", "text": "Интензивен е трафикът на гранично контролно-пропускателните пунктове с Република Гърция и Република Румъния. Това съобщиха от  ГД „Гранична полиция“ . Информацията за трафика на граничните пунктове е към 5.00 часа. Трафикът е интензивен на границата с Република Гърция – ГКПП „Кулата“ на изход за леки и товарни автомобили. Интензивен е трафикът на Република Румъния – ГКПП „Дунав мост“ Русе, ГКПП „Кардам“ и ГКПП „Дуранкулак“ на вход за леки автомобили. На останалите гранични контролно-пропускателни пунктове трафикът е нормален.", "date": "2019.08.11", "title": "ГД „Гранична полиция“: Интензивен е трафикът на границата с Гърция и Румъния"}
{"url": "http://www.focus-news.net/news/2019/08/11/2688382/reuters-zhertvite-ot-super-tayfuna-lekima-v-kitay-dostignaha-28-dushi.html", "text": "Жертвите от тайфуна Лекима, който удари Източен Китай достигнаха 28, други 20 са безследно изчезнали, предава Reuters, като се позовава на местни медии. Проливните дъждове и силния вятър предизвикаха свлачище, което стана причина за евакуирането на повече от милион души.  \r\nПоривите на вятъра достигнаха скорост от 187 км/ч и причиниха проблеми с транспорта, отменени бяха полети, а железопътните линии в провинция Джъдзян бяха спрени.  \r\nТайфунът нанесе щети на 34 хил. домове и засегна повече от 170 хил. хектара обработваема земя и посеви. По данни на местните власти, щетите от бедствието са на стойност около 2 млрд. долара. \r\nМестните медии показаха кадри на спасители, нагазили до кръста във вода в опит да евакуират жители от засегнатата провинция. Част от електрозахранването в Джъдзян е възстановено.  \r\n \r\n  Теодор Пенев", "date": "2019.08.11", "title": "Reuters: Жертвите от супер тайфуна Лекима в Китай достигнаха 28 души"}
{"url": "http://www.focus-news.net/news/2019/08/11/2688384/burgas-kontsertat-badeshtite-golemi-zvezdi-na-balgariya-shte-se-sastoi-v-letniya-teatar.html", "text": "За трета поредна година Националният конкурс „Музикален импулс“ събира в Бургас най-добрите млади певци на България. Това съобщиха от пресцентъра на  Община Бургас . След изключително успешните първи две издания на проекта, който по мнение на участници и гости е „без аналог в България“, от тази година организаторите от Арт център „Точно време“ въведоха предварителен селекционен етап, при който измежду огромния брой кандидати от 27 града в страната бяха излъчени достойните финалисти в „Музикален импулс“ 2019. Тази година експертното жури, което ще оценява изпълненията на даровитите певци, отново е с председател изпълнителят и педагог Етиен Леви. Негови колеги в комисията ще бъдат музикалният директор на БГ Радио Атанас Стоянов (Наско от БГ Радио) и един от най-опитните продуценти на БНР Мая Райкова. За втора поредна година, специално за да бъде част от журито на „Музикален импулс“, в България пристига и William Lester, който е един от водещите вокални педагози във Великобритания, работил със световноизвестни имена, както и за големи формати като The Voice UK (Гласът на Великобритания), The Voice Kids UK и X Factor UK. \r\n По традиция, кулминацията на „Музикален импулс“ е гала концертът под надслов „Бъдещите големи звезди на България“, в рамките на който публиката ще има уникалната възможност да се наслади на изпълненията на част от победителите в конкурса. Водещ на концерта ще бъде създателя на „Музикален импулс“, бургаския изпълнител Стефан Лалчев, а големия подарък за всички зрители и участници ще поднесе специалният музикален гост на концерта, една от най-популярните и обичани млади български изпълнителки – Михаела Филева. Гала концертът „Бъдещите големи звезди на България“ ще се състои в Летния театър и е с начален час 19.30, а входът е свободен.", "date": "2019.08.11", "title": "Бургас: Концертът „Бъдещите големи звезди на България“ ще се състои в Летния театър"}
{"url": "http://www.focus-news.net/news/2019/08/11/2688386/kyustendil-turisti-provezhdat-pohod-do-malyovitsa-v-pamet-na-alpinistite-lyudmil-yankov-stoyan-nakov-i-stamen-stanimirov.html", "text": "Кюстендил. Кюстендилски туристи провеждат поход до Мальовица в памет на алпинистите Людмил Янков, Стоян Наков и Стамен Станимиров. Това съобщи за  Радио „Фокус”- Кюстендил  Силвия Михова, секретар на Туристическо дружество „Осогово”. По думите й десетки туристи, приятели и близки, планински спасители участват в този поход. Той е до втора тераса на Мальовица в Рила. С туристическата проява се отбелязва годишнина от рождението на Людмил Янков. „Туристи, планински спасители и приятели се събират пред паметната плоча при втората тераса на Мальовица в Рила, за да отдадат почит на нашите съграждани”, каза Силвия Михова. Това ще се случи в 11.00 часа. \r\nВенцеслав ИЛЧЕВ", "date": "2019.08.11", "title": "Кюстендил: Туристи провеждат поход до Мальовица в памет на алпинистите Людмил Янков, Стоян Наков и Стамен Станимиров"}
{"url": "http://www.focus-news.net/news/2019/08/11/2688388/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-uspenie-na-presveta-bogoroditsa-v-selo-vetren-dol.html", "text": "Негово преосвещенство Константийският епископ Яков ще оглави Архиерейска света Литургия в храм \"Успение на Пресвета Богородица\" в село Ветрен дол, Пазарджишка духовна околия на Пловдивска епархия, предаде репортер на  Агенция \"Фокус\" . Богослужението ще се състои с благословението на Негово Високопреосвещенство Пловдивския митрополит Николай. Началото ще бъде в 9.00 часа.  \r\nКонстантийският епископ Яков е викарий на Пловдивския митрополит и архиерейски наместник на Пазарджишка духовна околия. \r\nНикола ПЕТКОВ", "date": "2019.08.11", "title": "Пазарджик: Константийският епископ Яков ще оглави Архиерейска света Литургия в храм \"Успение на Пресвета Богородица\" в село Ветрен дол"}
{"url": "http://www.focus-news.net/news/2019/08/11/2688374/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n \r\n Метеорологична обстановка: \r\nПрез нощта над по-голямата част от страната ще е ясно и почти тихо. На 11.08.2019 г. отново ще е слънчево, след обяд - горещо. Ще духа слаб, в Източна България до умерен вятър от изток-югоизток. Максималните температури ще са между 32° и 37°. \r\n \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\n \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\n \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n•\tпът I-1 Благоевград – ГКПП „Кулата“ в двете посоки; \r\n•\tпът I-5 Русе – Велико Търново в двете посоки; \r\n•\tпът I-9 Варна – Бургас в двете посоки; \r\n•\tпът II-99 Бургас – Царево в двете посоки. \r\n \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\n \r\nАМ „Тракия“:  \r\n \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Сливен: \r\nДвижение в участъка с. Омарчево – с. Биково от км 250+000 до км 255+000 посока Бургас се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 12.08.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\nОбласт Пазарджик: \r\nДвижението на АМ \"Тракия\" се извършва в една лента от км 69+167 до км 70+500 посока София, поради рязане и извозване на храсти в средна разделителна ивица. Ограничено движението в изпреварващата лента. Движението се извършва в активната лента и се регулира с пътни знаци. Срок 12.08.2019 г. от 09:00ч. до 17:00ч. \r\n \r\nАМ „Хемус“:  \r\n \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукти при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nДвижението в участъка от км 37+690 до км 38+100 в посока София се осъществява в двете активни ленти. Ограничена е движението в изпреварващата лента поради ремонтни дейности. Срок до 10.08.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 20.08.2019 г.; \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.08.2019 г. \r\n \r\nАМ „Марица“:  \r\nОбласт Стара Загора:  \r\nДвижението при км 5+500 в платното посока София се осъществява в една лента, като се ограничава движението в изпреварващата лента поради ремонт на мантинели. Движението се осъществява в активната лента. Участъкът е сигнализиран с пътни знаци. Срок до 11.08.2019 г. \r\n \r\nАМ „Черно море“: няма ограничения. \r\n \r\nАМ „Струма“: няма ограничения. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\n \r\nограничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г. \r\nДвижението в участъка Русе – Разград от км 5+300 до км 8+266 при км 7+845 се осъществява двупосочно в платното Дунав – Русе поради изграждането на надлез между кв. „Родина 3“ и кв. „Чародейка“. Участъкът е сигнализиран с пътни знаци. Срок до 15.08.2019 г. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – В.Търново в участъка на ремонта от км 0+000 до км 1+620 движението се осъществява двупосочно в платното в посока В.Търново. Участъка е сигнализиран с пътни знаци и указателни табели. Ограничение на скоростта 20 км/ч. Срок до 15.08.2019 г.  \r\nОбласт Велико Търново: \r\nДвижението в участъка Полски Тръмбеш – с. Соколово от км 65+200 до км 115+300 се осъществява в една лента поради частични ремонтни дейности на асфалтовата настилка. Участъкът се регулира с пътни знаци. Срок до 16.08.2019 г. \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.08.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа:  \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 в участъка се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 16.08.2019 г.; \r\n Път II-99: Движението по път II-99 Бургас – Царево от км 03+000 до км 10+000 в района на надлеза на м. Ченгене скеле се извършва с повишено внимание поради поставяне на мрежа. Участъка е сигнализиран с пътни знаци. Водачите да се движат с повишено внимание. Срок до 16.08.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Срок до 30.08.2019 г. \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок  до 31.12.2019 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.08.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.08.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.08.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.08.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.08.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.08.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 25.08.2019 г. \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 19.08.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\nПът ІІІ-3082: Движението по път ІІІ-3082 Роман – Брестница от км 2+971 до км 19+900 се осъществява с повишено внимание поради частични ремонтни дейности на асфалтовата настилката. Участъкът е сигнализиран с пътни знаци. Срок до 17.08.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г.; \r\nПът III-112: Движението по път ІІІ-112 Доктор Йосифово – Монтана от км 37+825 до км 47+806 е ограничено за всички МПС поради ремонтни дейности. Участъкът е сигнализиран с пътни знаци. \r\nОбходен маршрут: Доктор Йосифово – Славотин – Долна рикса – Клисурица – Винище – Долна Вереница – Студено буче и обратно. Срок до 31.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.08.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.08.2019 г.; \r\nПът III-1621: Движението по път III-1621 Стояново – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 12.08.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 30.08.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г. \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.08.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nССТ: Ограничава се движението по Северна скоростна тангента поради изграждането на тол рамка в отсечка от АМ „Европа“, при отбивката за Чепинци, пътувайки от Ботевград към Кулата.  \r\nОбходен маршрут: път II-18 Софийски околовръстен път. Срок от 23:00 ч. до 24:00 ч. на 10.09.2019 г. \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 31.08.2019. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – Гара Лакатник от км 32+200 до км 33+200 се осъществява в една лента поради опасност от падащи камъни. Движението се регулира от светофарна уредба. Срок до 12.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява в една лента поради ремонтни дейности на подпорни стени. Движението се регулира от светофарна уредба. Срок 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 с. Зетьово – с. Целина от км 7+200 до км 10+620 е ограничено за всички МПС поради ремонтни дейности.  \r\nОбходен маршрут: Път II-66 –с. Ценово - / път III-663/. Срок до 16.08.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът ІІІ-5304: Движение по път ІІІ-5304 Кукорево - Окоп от км 3+300 до км 6+000 се осъществява в една лента, поради изсичане на храсти. Движението се регулира чрез пътни знаци. Срок до 17.08.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г.; \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.08.11", "title": "Актуална пътна обстановка"}
{"url": "http://www.focus-news.net/news/2019/08/11/2688389/burgas-zasilen-paten-kontrol-shte-se-osashtestvi-po-napravlenieto-burgas-sozopol-primorsko-tsarevo.html", "text": "За времето от 11.00 до 20.00 ч. по направлението Бургас – Созопол – Приморско – Царево ще се осъществи засилен пътен контрол, като по този маршрут и в двете посоки ще се движат коли на сектор „Пътна полиция” при ОДМВР – Бургас. Това съобщиха от пресцентъра на  ОДМВР – Бургас . Пътните полицаи ще контролират движението на участниците в пътния трафик за недопускане превишение на максимално разрешената скорост, както и за рисково управление на МПС. Нарушителите ще бъдат установявани, спирани, проверявани и санкционирани на място.", "date": "2019.08.11", "title": "Бургас: Засилен пътен контрол ще се осъществи по направлението Бургас – Созопол – Приморско – Царево"}
{"url": "http://www.focus-news.net/news/2019/08/11/2688390/sofiya-vavezhda-se-vremenna-organizatsiya-na-dvizhenieto-za-zasnemane-na-televizionen-proekt.html", "text": "Въвежда се временна организация на движението за заснемане на телевизионния проект „Фактор Страх“. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n- От 07.30 до 19.30 часа на 11 август 2019 г. на ул. „Хан Аспарух“ между бул. „Витоша“ и ул. „Цар Асен“.", "date": "2019.08.11", "title": "София: Въвежда се временна организация на движението за заснемане на телевизионен проект"}
{"url": "http://www.focus-news.net/news/2019/08/11/2688385/ministar-krasimir-karakachanov-shte-prisastva-na-tarzhestveno-izdigane-na-voennomorskiya-flag-i-flagovete-za-raztsvetyavane-na-voennite-korabi.html", "text": "Министърът на отбраната Красимир Каракачанов и заместник-началникът на отбраната генерал-лейтенант Димитър Илиев ще присъстват на тържествено издигане на Военноморския флаг и флаговете за разцветяване на военните кораби. Това съобщиха от  Министерство на отбраната . Ритуалът ще започне в 9.00 часа на Морска гара Варна. По традиция кулминацията на честванията по повод създаването на ВМС ще съвпадне с тържествения акт по връчване на дипломите за завършено висше образование и присвояване на първо офицерско звание на курсантите от „Випуск 2019“ на ВВМУ „Никола Йонков Вапцаров“.Министърът на отбраната и заместник-началникът на отбраната ще поздравят младите офицери от „Випуск 2019“ по повод успешното завършване на ВВМУ и постъпването им на служба във военния ни флот. 15 курсанти ще получат дипломи и офицерски пагони през тази година, завършили петгодишния курс на обучение по специалността „Организация и управление на военни формирования на тактическо ниво от ВМС“ със специализации „Корабоводене за ВМС“, „Военноморски комуникационни и радиотехнически системи“ и „Корабни машини и механизми“. Седем от тях са с отличен успех, а първенец на випуска сред курсантите е Петър Генов от специализация „Военноморски комуникационни и радиотехнически системи“. След тържествения ритуал, в 11.00 ч. в района на Морска гара Варна военнослужещи от ВМС ще демонстрират умения при изпълнението на елементи от операция по морска сигурност. Същия ден на Морска гара Варна жителите и гостите на града ще могат да посетят фрегатата „Смели“. \r\n Българският военен флот  е създаден на 12 август 1879 г. в град Русе. През 1897 г. започва изграждането на черноморския флот с главна база Варна. Първите български морски офицери се подготвят в академиите на Русия, Италия, Австро-Унгария и Франция. По време на Балканската война 1912-1913 г. и на Първата световна война флотът активно участва в бойните действия. Тогава се създават подводните сили и морската авиация, започват операции по миночистачна дейност и противолодъчна защита. Военноморските сили защитават интересите на Република България в морските пространства, гарантират нейния морски суверенитет и подготвят формирования за участие в подкрепа на международния мир и сигурност и за оказване помощ на населението.", "date": "2019.08.11", "title": "Министър Красимир Каракачанов ще присъства на тържествено издигане на Военноморския флаг и флаговете за разцветяване на военните кораби"}
{"url": "http://www.focus-news.net/news/2019/08/11/2688387/afp-severna-koreya-tvardi-che-e-izprobvala-novo-orazhie-pri-poslednite-si-raketni-testove.html", "text": "Ракетните изпитания от страна на Пхенян са били част от тестове за „ново оръжие“, съобщава  AFP , позоваваща се на информация на държавните медии в страната.  Северна Корея изстреля две нови ракети в последното от поредицата изпитания, които президентът на САЩ Доналд Тръмп омаловажи, тъй като Вашингтон се стреми да започне отново преговори с Пхенян. \r\nИнформацията дойде след коментарите на Тръмп, че Ким Чен Ун се е извинил за ракетните изпитания. Севернокорейският лидер е изразил готовност да се срещне с американския президент след като приключат военните учения между САЩ и Южна Корея. \r\nMедиите в Пхенян не навлязоха в технически подробности, но заявиха, че Ким Чен Ун е тествал „ново оръжие“. Севернокорейския лидер лично е наблюдавал изпитанията. \r\nСпоред Ким Донг-юб, изследовател от Института за далекоизточни изследвания, новите оръжия вероятно са балистични ракети с малък обсег на действие, които са част от модернизацията в армията на Северна Корея. \r\nТе са версия на нискобюджетна система за контраатака с висока ефективност, насочена към системите за противоракетна отбрана на Сеул, добави експертът. \r\n \r\n  Теодор Пенев", "date": "2019.08.11", "title": "AFP: Северна Корея твърди, че е изпробвала „ново оръжие“ при последните си ракетни тестове"}
{"url": "http://www.focus-news.net/news/2019/08/11/2688391/burgas-shte-bade-izlachena-istoricheskata-kino-produktsiya-vazvishenie-v-amfiteatara-na-akve-kalide.html", "text": "В амфитеатъра на Акве Калиде можете да гледате историческата кино продукция „Възвишение“, съобщиха от пресцентъра на  Община Бургас . Поредното заглавие от Лятно кино „Акве Калиде“ ви предлага вълнуваща среща с българската история. Началото на прожекцията е в 21.30 ч. Таксата за вход е 5 лв. и е въведена с цел да осигури място за всеки зрител. Билети може да закупите от ТК „Акве Калиде“, ТИЦ – Часовника, Автогара юг, Магазия 1. Осигурен е извънреден автобус №3 след прожекцията. „Възвишение“ преплита исторически факти с художествена измислица. Филмът е създаден по едноименния роман на Милен Русков, носител на Европейската награда за литература. Режисьор: Виктор Божинов. В ролите: Владимир Михайлов, Стоян Дойчев, Христо Петков, Юлиян Вергов, Димитър Рачков, Захари Бахаров, Малин Кръстев, Филип Аврамов, Александър Алексиев.", "date": "2019.08.11", "title": "Бургас: Ще бъде излъчена историческата кино продукция \"Възвишение\" в амфитеатъра на Акве Калиде"}
{"url": "http://www.focus-news.net/news/2019/08/11/2688392/nimh-zhalt-kod-za-visoki-temperaturi-e-v-sila-za-16-oblasti-na-stranata.html", "text": "Жълт код за високи температури е в сила за 16 области на страната, сочи справка на сайта на  НИМХ . Предупреждението за високи температури е в сила за областите Видин, Монтана, Враца, Плевен, Ловеч, Габрово, Велико Търново, Русе, Сливен, Стара Загора, Пловдив, Пазарджик, Благоевград, Кюстендил, Хасково и Ямбол. В тези райони се очаква след обяд температурите да надвишават 35 градуса. При тези температури са възможни здравни проблеми за чувствителни и болни хора, възрастни и деца.", "date": "2019.08.11", "title": "НИМХ: Жълт код за високи температури е в сила за 16 области на страната"}
{"url": "http://www.focus-news.net/news/2019/08/11/2688394/lovech-mitropolit-gavriil-shte-oglavi-arhiereyska-sveta-liturgiya-v-hram-sv-troitsa.html", "text": "Негово високопреосвещенство Ловчанският митрополит Гавриил ще оглави Архиерейска света Литургия тази неделя в Ловеч, предаде репортер на  Агенция \"Фокус\" . В празничния за християните неделен ден митрополит Гавриил ще оглави Архиерейска света Литургия в храм  „Св. Троица“ в град  Ловеч. Началото ще бъде в 9.00 часа.  \r\nНикола ПЕТКОВ", "date": "2019.08.11", "title": "Ловеч: Митрополит Гавриил ще оглави Архиерейска света Литургия в храм „Св. Троица“"}
{"url": "http://www.focus-news.net/news/2019/08/11/2688393/kyustendil-svetovniyat-den-na-mladezhta-shte-bade-otbelyazan-s-festival-na-tsvetovete-v-dupnitsa.html", "text": "Световният ден на младежта ще бъде отбелязан с Фестивал на цветовете в Дупница. Това съобщи за  Радио „Фокус” – Кюстендил  Ценка Стоянова, секретар на Местната комисия за борба с противообществените прояви на малолетни и непълнолетни лица към Община Дупница. Инициативата ще се проведе от 18.00 часа на паркинга пред Професионалната гимназия по облекло и стопанско управление. Проявата ще бъде съпътствана с дискотека на открито. През миналата година, фестивалът е събрал над 150 деца и младежи, които са се забавлявали с разпръскването на цветове върху самите тях и околните. Всички цветове се осигуряват от Община Дупница, а единственото условие към участниците е да бъдат с бели дрехи. \r\nВенцеслав ИЛЧЕВ", "date": "2019.08.11", "title": "Кюстендил: Световният ден на младежта ще бъде отбелязан с Фестивал на цветовете в Дупница"}
{"url": "http://www.focus-news.net/news/2019/08/11/2688398/kyustendil-v-chitalishte-bratstvo-shte-se-provede-kontsert-na-evgeniy-mihaylov.html", "text": "В читалище „Братство” ще се проведе концерт на Евгений Михайлов. Това съобщи за  Радио „Фокус” – Кюстендил  Иван Андонов, председател на читалището. Концертът ще започне от 19.00 часа в голямата зала на културната институция. Той ще бъде в памет на Виктор Мержанов. В програмата:  Вечер на романтичната миниатюра –Рахманинов, Скрябин, Григ и Гинзбург. От 1996 година Евгени Михайлов е преподавател в Казанската държавна консерватория. От 1997 до 2007 година е солист на Московската държавна академична филхармония. В репертоара си руският пианист има повече от петстотин концерта по целия свят – от Южна Америка и САЩ до Китай. Евгений  Михайлов е признат изпълнител  на произведения от така наречената епоха „Сребърен век“, произведения на Метнер, Скрябин и Рахманинов. \r\nВенцеслав ИЛЧЕВ", "date": "2019.08.11", "title": "Кюстендил: В читалище „Братство” ще се проведе концерт на Евгений Михайлов"}
{"url": "http://www.focus-news.net/news/2019/08/11/2688397/sofiya-vavezhda-se-vremenna-organizatsiya-na-dvizhenieto-za-zasnemane-na-televizionniya-proekt-faktor-strah.html", "text": "Въвежда се временна организация на движението за заснемане на телевизионния проект „Фактор Страх“. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва: от 07.30 до 19.30 часа на ул. „Хан Аспарух“ между бул. „Витоша“ и ул. „Цар Асен“.", "date": "2019.08.11", "title": "София: Въвежда се временна организация на движението за заснемане на телевизионния проект „Фактор Страх“"}
{"url": "http://www.focus-news.net/news/2019/08/11/2688400/the-guardian-izlizaneto-bez-sdelka-e-bedstvie-za-edinstvoto-na-velikobritaniya-smyata-gordan-braun.html", "text": "Ръководителят на лейбъристката партия и бивш министър-председател на Великобритания, Гордън Браун, заяви че Брекзит без сделка би бил бедствие за единството на страната, пише британският вестник  The Guardian , позоваващ се на информация на The Observer. \r\nНарастващият национализъм разделя Обединеното кралство, води го към безпрецедентно икономическо бедствие и отприщва най-сериозната конституционна криза от 17-ти век насам, предупреди Гордън Браун. \r\nБившият премиер заяви, че Англия, Шотландия, Уелс и Северна Ирландия са “лишени от обединяваща цел“. \r\nЕдинството на страната, според Браун, „върви насън към забвение“, което е подхранвано от „разрушителната, популистка, националистическа идеология“, наложена от новият министър-председател на Великобритания Борис Джонсън. Той се присъедини към изявленията на други лейбъристи и призова за действия срещу излизането от ЕС без сделка.  \r\n„Ако искаме да разберем защо сме изправени пред не само най-сериозната си конституционна криза от 17-ти век, но в същото време и безпрецедентна икономическа катастрофа, породена от излизането от ЕС без сделка, трябва да признаем, че национализмът в момента движи Британската политика ”, пише той.  \r\n„От това следва, че само по този начин, като гледащи напред, толерантни, справедливи и прагматични хора, Великобритания може да възстанови единството и общата си цел. Тези скъпоценни идеали не биха могли да преживеят разделението и хаоса на Брекзит без сделка. За да се предотврати възходът на нефукнционалния национализъм, първата стъпка е да се спре излизането от ЕС без сделка.“, продължава Браун. \r\nТой също така обвини Джонсън в това, че превръща Консервативната партия в партия за Брекзит. \r\n \r\n  Теодор Пенев", "date": "2019.08.11", "title": "The Guardian: Излизането без сделка е бедствие за единството на Великобритания, смята Гордън Браун"}
{"url": "http://www.focus-news.net/news/2019/08/11/2688402/navarshvat-se-142-godini-ot-nay-tezhkiya-den-ot-otbranata-na-shipka.html", "text": "По стар стил на 11 август се навършват 142 години от най-тежкия ден от отбраната на Шипка.  \r\nОт 9 (21) до 11 (23) август 1877 г. на връх Св. Никола (днес връх Столетов), връх Шипка и Орлово гнездо войските на Сюлейман паша срещат руско-българския отряд на ген. Николай Григориевич Столетов. След битката при Стара Загора Сюлейман паша насочва войската си (27 000 редовна войска - без башибозука, и 34 оръдия) за преминаване на Шипченския проход. Придвижванията на турските войски остават неизвестни за руското командване и то ги очаква на друго място. Едва на 7 (19) август ген. Столетов донася, че целият корпус на Сюлейман паша е построен срещу Шипка, че силите му са огромни, но че неговите бойци (Тридесет и шести Орловски пехотен полк и пет български опълченски дружини - 5500 души с 27 оръдия) ще се бият докрай и че подкрепления \"са крайно необходими\". На 9 (21) август сутринта войските на Реджеб паша започват атака срещу позициите на връх Св. Никола, а челните части на Шакир паша настъпват срещу Орлово гнездо. Положението на защитниците на прохода се влошава и от липсата на вода. Турската пехота държи под постоянен обстрел единствения водоизточник - един ручей в източното подножие на връх Св. Никола. В отбраната на Шипченския проход българските опълченци се сражават героично. Отблъсквайки 7 атаки през първия ден, руско-българският отряд дава 250 убити и ранени. Решителният и най-тежък бой започва на 11 (23) август. Още призори турците откриват артилерийски огън по цялата позиция. Около 10 ч. турците получават подкрепление. Към обяд всички турски атаки са отбити, но положението остава тежко. Патроните и снарядите са на привършване. Към 17.00 ч. настъпва критичният момент. По скатовете лежат труповете на повече от 1380 защитници. В боя се хвърлят всички, включително и тежко ранените. Суеверен страх обхваща турците, когато срещу тях полетяват трупове. В последния момент пристига помощ. Ген. Радецки пристига с две сотни казаци и взвод планинска артилерия. Шипка е спасена, а армията на Сюлейман паша не успява да се съедини с войските на Мехмед Али паша и да подпомогне Осман паша, отбраняващ Плевен, и заедно да изтласкат руската Дунавска армия северно от р. Дунав. По време на 3-дневните боеве загубите на Шипченския отряд възлизат на 3100 руски войници и офицери и 535 български опълченци, а загубите на противника - на повече от 8200 души. Турците минават към отбрана.", "date": "2019.08.11", "title": "Навършват се 142 години от най-тежкия ден от отбраната на Шипка"}
{"url": "http://www.focus-news.net/news/2019/08/11/2688399/burgas-s-povisheno-vnimanie-da-se-izvarshva-dizhenieto-po-pat-ii-99-burgas-tsarevo-ot-km-3-do-km-10-v-rayona-na-nadleza-na-m-chengene-skele.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Видимостта е отлична, няма затворени пътни участъци, проходите са отворени за движение на всички моторни превозни средства. До 16 август движението по път II-99 Бургас – Царево от км 03+000 до км 10+000 в района на надлеза на м. Ченгене скеле трябва да се извършва с повишено внимание поради поставяне на мрежа. Участъкът е сигнализиран с пътни знаци, водачите да се движат с повишено внимание. \r\nБезпроблемно се осъществява движението на територията на областта. Спокойно е и по основните пътни артерии на град Бургас. Няма образувани колони от автомобили по входно-изходните пътни артерии на града, преминаването в централната градска част се осъществява без забавяне. \r\nМария ПОПЧЕВА", "date": "2019.08.11", "title": "Бургас: С повишено внимание да се извършва дижението по път II-99 Бургас – Царево от км 3 до км 10 в района на надлеза на м. Ченгене скеле"}
{"url": "http://www.focus-news.net/news/2019/08/11/2688395/denyat-11-avgust-v-balgarskata-istoriya.html", "text": "11 август 1877 г. е най-тежкият ден от отбраната на връх Шипка. 11 (23) август 1877 г. е най-тежкият ден от отбраната на Шипка. От 9 (21) до 11 (23) август 1877 г. на връх Св. Никола (днес връх Столетов), връх Шипка и Орлово гнездо войските на Сюлейман паша срещат руско-българския отряд на ген. Н. Г. Столетов.  \r\n На днешния ден през 1995 г.  късно вечерта край столичния кв. \"Люлин\", на 200 метра от разклона за Банкя, челно се блъскат военен камион ГАЗ-53 и трактор Т-150 К. Един лейтенант, двама ефрейтори и 11 редници от поделение 58410 в Обеля загиват. Оцеляват само двама - 19-годишният Кръстьо Дунчев и 49-годишният шофьор на трактора Любен Ковачки.  \r\n \r\n \r\n2015 г. \r\nС поредните промени в Кодекса на труда, микро- и малките фирми в България могат да въвеждат удължено работно време при производствени причини и непълно при намаляване обема на работа. \r\n \r\n \r\n2010 г.  \r\nПрезидентът на Република България връчва Орден „Стара планина“ на: \r\n1. Валентин Михов – втора степен „за изключително големите му заслуги към Република България в областта на физическото възпитание и спорта.“ \r\n2. Владко Панайотов\t - първа степен „за изключителните му заслуги в областта на научното развитие на минното дело и металургията, за големия му принос като преподавател и ръководител във висшето образование и по повод 60 години от рождението му.“ \r\n3. акад. Васил Сгурев – първа степен „за големите му заслуги за развитието на българската наука, висшето образование, електронната индустрия и роботиката и във връзка със 125-годишния юбилей на оглавяваната от него Федерация на научно-техническите съюзи.“ \r\n \r\n \r\n1995 г. \r\nКъсно вечерта край столичния кв. „Люлин, на 200 метра от разклона за Банкя, челно се блъскат военен камион ГАЗ-53 и трактор Т-150 К. Един лейтенант, двама ефрейтори и 11 редници от поделение 58410 в Обеля загиват на място. Войниците се връщали от строителен обект в местността Манастирски ливади. Оцеляват само двама - 19-годишният Кръстьо Дунчев и 49-годишният шофьор на трактора Любен Ковачки. \r\n \r\n \r\n1990 г. \r\nЗападногерманските свободни демократи на външния министър Ханс-Дитрих Геншер се обединяват с източногерманските си либерални съмишленици и стават първата общогерманска политическа партия. \r\nХанс-Дитрих Геншер е роден на 21 март 1927 г. в Райдебург-Саалкрайс в бившата ГДР. По време на Втората световна война работи като помощник във ВВС. Той е външен министър на ФРГ до 1992 г. \r\n \r\n \r\n \r\n1984 г. \r\nВарненският делфинариум е открит за посетители. Делфинариумът е изграден от алуминий и стъкло с оригинална архитектура. Намира се в северната част на Варненската Морска градина. Той разполага с 1134 места. Представленията на делфини включват акробатика, баланс и танци върху водата. Атракциите се изпълняват от делфини от вида TURSIOPS TRUNCATOS, донесени от Карибско море. \r\n \r\n \r\n1980 г. \r\nПодписана е Програма за развитие на специализацията и кооперирането между България и СССР в областта на електронната техника до 1990 г. и спогодба за научно-техническо сътрудничество за 1981-1985 г. \r\n \r\n \r\n1961 г. \r\nЗавършва двудневното официално посещение на президента на Република Гана д-р Кваме Нкрума в България. Дипломатическите отношения между България и Гана са установени през юли 1961 г., а през 1962 г. са разменени посланици. След преврата в Гана през 1966 г. и двете посолства са закрити. Българското посолство в Акра е възстановено през 1972 г., а ганайското в София - през 1983 г., с финансова помощ от страна на България. През септември 1993 г. ганайското посолство в София отново е закрито, като оттогава посолството на Гана в Белград покрива и връзките с България. През 1996 г. по молба на ганайската страна българският гражданин Господин Господинов е назначен за почетен консул на Република Гана в България. Понастоящем българското посолство в Акра се ръководи от временно управляващ. \r\n \r\n \r\n1948 г. \r\nОфициално е обявено, че БРСДП се влива в БРП (к). Протоколът за сливането е подписан на 13 май и изисква от социалистите пълно признаване на марксизма-ленинизма и скъсване със западноевропейската социалдемокрация. На практика само половината от членския състав (около 21 000) души получават правото да се влеят в БРП (к). Българският Национален Комитет се регистрира не само като антифашистка, но и като антикомунистическа организация и получава признание от западните държави като единствен официален представител на българската политическа емиграция по света. \r\nБългарският Национален Комитет е задграничен център на земеделски дейци по време на Втората световна война (1939-1945 г.). Формиран е през пролетта на 1941 г. в Ерусалим от ръководители на БЗНС \"Александър Стамболийски\" в лицето на д-р Г. М. Димитров (Гемето) и др. Обявява се против обвързването на България с държавите от хитлеристката ос. Не одобрява и репресивната вътрешна политика на българските управници. Пропагандната си дейност разгръща посредством радио-предавателя \"Свободна и независима България\". Скоро след учредяването си Българският Национален Комитет премества седалището си в Кайро, където поддържа най-тесни контакти с представители на държавите от антихитлеристката коалиция и най-вече с тези на Англия. Търси сближение и със сродни организации и движения на Балканите - Дража Михайлович в разгромена Югославия и др. Прекратява съществуването си през септември 1944 г., когато в резултат на станалите промени в политическия живот на България д-р Г. М. Димитров решава да се завърне в нея. След края на Втората световна война Българският Национален Комитет възстановява отново дейността си. На 11 август 1948 г. се регистрира. В програмата му залягат като главни задачи: борба срещу установената в България отечественофронтовска власт и възстановяване на Търновската конституция. В редовете му се включват членове на БЗНС, БСДП, Демократическата партия, политически кръг \"Звено\", както и независими интелектуалци. Седалището му е във Вашингтон. Изгражда свои подкомитети в Германия, Франция, Италия, Австрия, Швейцария, Турция, САЩ, Канада, Австрия и Израел. По-късно френският подкомитет поема функциите на постоянно представителство на Българския Национален Комитет в цяла Европа. От 1956 г. се появяват и негови младежки секции с център Париж. Българският Национален Комитет разгръща и оживена международна дейност - установява контакти с редица международни антикомунистически организации. Член и съучредител на Международната организация на бежанците към ООН (ИРО), Общата световна емигрантска организация (ИНКОПОР), Международния селски съюз (МСС), Събранието на поробените европейски народи (СПЕН) и др. Печатен орган на комитета е в. \"Свободна и независима България\", чийто пръв главен редактор е д-р Г. М. Димитров, а след неговата смърт (1972 г.) редактирането му се поема от Искър Шуманов. Първоначално (1949-1951 г.) излиза във Вашингтон, а след това - в Мюнхен (1951-1956 г.). Комитетът издава и свое списание \"Освобождение\", в което помества статии не само по политически въпроси, но и с културна проблематика. Младежките секции също имат свои печатни издания: в. \"Младежка борба\" и в. \"Народна борба\". След промените в България през ноември 1989 г. значителна част от ръководните дейци и членската маса на Българския Национален Комитет постепенно се завръщат в страната, поради което той отново прекратява дейността си. \r\n \r\n \r\n1941 г. \r\nНа юг от устието на Камчия са стоварени две групи от българи-инструктори за партизанското движение, начело с Цвятко Радойнов и Съби Димитров (14 души), изпратени от СССР за изграждане на военно-разузнавателна организация. Цвятко Колев Радойнов е политически и военен деец, ген.-майор. Роден е на 10 февруари 1895 г. в с. Крън, Старозагорско. Завършва педагогическо училище в Казанлък. Взема участие в Първата световна война 1914–1918 г., по време на която е ранен тежко. След войната работи като учител в селата от Бургаския край. Уволнен е заради комунистическите си убеждения. Радойнов се отдава изцяло на партийна дейност. Ръководи кооперация \"Освобождение\" в с. Карабунар (дн. Грудово). По време на Септемврийското въстание 1923 г. участва в отряда на Т. Грудов. След поражението на въстанието емигрира в СССР. Осъден е задочно на смърт. В СССР завършва Военната академия \"М. В. Фрунзе\", след което остава на военна служба в Червената армия. Едновременно с това чете лекции във военните академии \"Й. В. Сталин\" и \"М. В. Фрунзе\". Заминава за Испания и се сражава при Мадрид и Гуадалахара по време на Испанската гражданска война 1936-1939 г. След нападението на Германия над СССР (22 юни 1941 г.) по решение на Задграничното бюро на БРП оглавява група от български комунисти политемигранти, които преминават нелегално в България с подводници. На родна територия влизат в тежки сражения с правителствени войски. Радойнов успява да пристигне в София, където застава начело на Централната военна комисия, като оказва голяма помощ за организиране на съпротивителното движение в страната. Арестуван е след провал през април 1942 г. Осъден е на смърт и на 26 юни 1942 г. е разстрелян в Гарнизонното стрелбище в София. \r\n \r\n \r\n1928 г. \r\nНа 7, 11 и 30 август са отправени британски и френски ноти против опитите на България да закупи автоматично оръжие (датски картечници), забранено по Ньойския договор (аферата \"Мадсен\"), и за борба срещу навлизането на чети на ВМРО във Вардарска Македония.  \r\n \r\n1926 г. \r\nПредадена е колективна нота на Югославия, Румъния и Гърция против навлизане на въоръжени чети от България на тяхна територия. На 27 август българското правителство отхвърля обвиненията и предлага международна анкета. На 11 септември трите държави изразяват недоволство от българския отговор и отхвърлят идеята за анкета. \r\n \r\n \r\n1923 г. \r\nС постановление на българското правителство са отпуснати 30 000 000 лв. за подпомагане на бежанците и още толкова за подпомагане на инвалидите, сираците и вдовиците от войните. \r\n \r\n \r\n1877 г. \r\n11 (23) август е най-тежкият ден от отбраната на Шипка. От 9 (21) до 11 (23) август 1877 г. на връх Св. Никола (днес връх Столетов), връх Шипка и Орлово гнездо войските на Сюлейман паша срещат руско-българския отряд на ген. Н. Г. Столетов. След битката при Стара Загора Сюлейман паша насочва войската си (27 000 редовна войска - без башибозука, и 34 оръдия) за преминаване на Шипченския проход. Придвижванията на турските войски остават неизвестни за руското командване и то ги очаква на друго място. Едва на 7 (19) август ген. Столетов донася, че целият корпус на Сюлейман паша е построен срещу Шипка, че силите му са огромни, но че неговите бойци (Тридесет и шести Орловски пехотен полк и пет български опълченски дружини - 5500 души с 27 оръдия) ще се бият докрай и че подкрепления \"са крайно необходими\". На 9 (21) август сутринта войските на Реджеб паша започват атака срещу позициите на връх Св. Никола, а челните части на Шакир паша настъпват срещу Орлово гнездо. Положението на защитниците на прохода се влошава и от липсата на вода. Турската пехота държи под постоянен обстрел единствения водоизточник - един ручей в източното подножие на връх Св. Никола. В отбраната на Шипченския проход българските опълченци се сражават героично. Отблъсквайки 7 атаки през първия ден, руско-българският отряд дава 250 убити и ранени. Решителният и най-тежък бой започва на 11 (23) август. Още призори турците откриват артилерийски огън по цялата позиция. Около 10 ч. турците получават подкрепление. Към обяд всички турски атаки са отбити, но положението остава тежко. Патроните и снарядите са на привършване. Към 17 ч. настъпва критичният момент. По скатовете лежат труповете на повече от 1380 защитници. В боя се хвърлят всички, включително и тежко ранените. Суеверен страх обхваща турците, когато срещу тях полетяват трупове. В последния момент пристига помощ. Ген. Радецки пристига с две сотни казаци и взвод планинска артилерия. Шипка е спасена, а армията на Сюлейман паша не успява да се съедини с войските на Мехмед Али паша и да подпомогне Осман паша, отбраняващ Плевен, и заедно да изтласкат руската Дунавска армия северно от р. Дунав. По време на 3-дневните боеве загубите на Шипченския отряд възлизат на 3100 руски войници и офицери и 535 български опълченци, а загубите на противника - на повече от 8200 души. Турците минават към отбрана. \r\n \r\n \r\n1874 г. \r\nУтвърден е уставът на създадената от Екзархията, в подкрепа на българските училища в Македония, \"Каса за бедните училища\". За председател на касата е избран Георги Груев, главен писар на Екзархийския смесен съвет. Георги Пройчев Груев e обществен деец, участник в борбата за независима църква, брат на Й. Груев. Роден е на 12 януари 1832 г. в Копривщица. Първоначално учи при Н. Геров. Продължава образованието си в Пловдив. През 1854 г. заминава за Цариград, където се включва в църковно-националното движение на страната на привържениците на безкомпромисната борба. Избран да представлява Пловдивската епархия на Църковно-народния събор през 1871 г., а по-късно става касиер на Екзархията. Полага големи усилия за подпомагане на българските училища и църкви в Македония като председател на Настоятелството за бедните училища. През 1877 г. заедно с първия български екзарх Антим I е заточен в Мала Азия. След Освобождението взема участие в изграждането на Източна Румелия като подпредседател и председател на Областното събрание и председател на Апелативния съд. Редактира в. \"Марица\" (1878–1885 г. ). Георги Груев умира на 22 декември 1899 г. \r\n \r\n \r\n1791 г. \r\nПо време на Руско-турската война (1787-1791 г.) руският флот, под командването на адмирал Ушаков, побеждава турския флот край нос Калиакра. Чрез победата на руската флотилия турският флот окончателно губи своето господство във водите на Черно море. За извоюваната победа при нос Калиакра адмирал Ушаков получава орден Св. Александър Невски. Същия ден в Галац турците подписват предварителните условия за мир с Русия. \r\nФьодор Фьодорович Ушаков (1744-1817 г.) е руски адмирал (1799 г.). Завършва Морски кадетски корпус (1766 г.), служи в Балтийския флот и след това в Азовската флотилия (от 1769 г.). Участва в Руско-турската война (1768-1774 г.). Произведен контраадмирал и командващ Черноморския флот на Русия (от 1790 г.). Побеждава турския флот в Керченското морско сражение (1790 г.) и в сражението при нос Калиакра (1791 г.), като създава нова маневрена тактика, принципно различна от използваната по онова време линейна тактика. Произведен във вицеадмирал (1793 г.), проявява се като способен политик и дипломат по време на Средиземноморския поход (1798-1800 г.). \r\n \r\n \r\n На тази дата са родени: \r\n \r\n \r\n1944 г. \r\nРоден е Христо Калчев - български писател белетрист, публицист. Завършва английска филология в СУ “Св. Климент Охридски”. Работи като драматург в театрите в Русе, Пазарджик; член на СБП (до 1990 г.). Бивш състезател по фехтовка (сабя). Изявява се и като публицист с много статии в българския печат, води рубриката “Рубикон” във в. “Демокрация” от самото му създаване. Първата му книга е сборник с разкази “Инерция” (1974 г.). Други негови книги са “Предел” (сборник с разкази и новели), “Железният кон” (сборник с новели), “Монолог” (сборник с новели). Пише романите “Луда вода”, “Вътрешна светлина”, “Опит за оцеляване”, “Студен огън”, “Нежни вълци”, трилогията “Белият дявол”, поредицата вулгарни романи: “Нерон Вълка”, “Калигула Бесния”, “Цикълът на Месалина”, “Ликвидирайте генерала”, “Оратория за козел и ангорска котка”, “Кървавият път на коприната”. Умира на 22 март 2006 г. \r\n \r\n \r\n1882 г. \r\nРоден е Кимон Георгиев - български политик и държавник. Завършва Военното училище в София и участва във войните от 1912–1918 г. като офицер. Като един от основателите на Военния съюз, Георгиев е избран за член на централното му ръководство. Участва в ръководството и на създадения през 1922 г. Народен сговор. Кимон Георгиев е сред главните организатори на държавния преврат на 9 юни 1923 г. Включва се в изграждането на Демократическия сговор. От 1926 г. до 1928 г. е министър на железниците, пощите и телефоните в правителство на Андрей Ляпчев. Налага се като лидер в Политическия кръг \"Звено\". Активно участва в подготовката и провеждането на държавния преврат на 19 май 1934 г. От 19 май 1934 г. до 22 януари 1935 г. заема постът министър-председател. Вътрешната му политика прокарва идеята за надпартийна власт и управление на елита. За целта е отменена Търновската конституция и е разпуснато Народното събрание. Във външната си политика се стреми към сближаване с Югославия и Франция, възстановява дипломатическите отношения със СССР. Влиза в конфликт с царя. След януари 1935 г. преминава в опозиция. Постепенно заема демократични позиции и търси сътрудничество с БЗНС \"Ал. Стамболийски\", а по-късно и с РП. Привърженик е на сътрудничеството със СССР. Обявява се срещу съюза на България с хитлеристкия блок в началото на Втората световна война 1939–1945 г. През 1942 г., заедно с ръководения от него Политически кръг \"Звено\", приема предложението на БРП за образуване на Отечествен фронт. Избран е в Националния комитет на ОФ. От 9 септември 1944 г. до ноември 1946 г. е министър-председател на първото отечественофронтовско правителство. След това заема редица важни държавни постове: министър на външните работи (до декември 1947 г.), министър на електрификацията и мелиорациите (до март 1959 г.), председател на Комитета по строителство и архитектура, зам.-председател на МС, зам.-председател на Националния съвет на ОФ. Умира на 29 септември 1969 г. \r\n \r\n \r\n1854 г. \r\nРоден е Михалаки Георгиев - български писател и обществен деец на следосвобожденска България. Развива активна обществена дейност, помага на руснаците по време на Руско-турската война (1877-1878 г.). След Освобождението заема отговорни обществени длъжности. Издава в. \"Балканска трибуна\" (1906-1908 г.). Той е един от основателите на дружество \"Славянска беседа\", на Физико-медицинското общество и на Българското земеделско дружество. От 1884 г. е редовен член на БКД (днес БАН). Първите си разкази печата в сп. \"Денница\" през 1890 г. Негови съчинения са \"Така се лъже човек. Хумореска\" (1899 г.), \"Три срещи. Спомени от миналото\" (1899 г.), \"От късмета е всичко на този свят\" (1904 г.), “Разкази и хуморески” (т. I, т. II, 1919 г., 1921 г.) и др. Умира на 14 февруари 1916 г. в София. \r\n \r\n \r\n \r\n На тази дата умират: \r\n \r\n1996 г. \r\nУмира пророчицата Ванга (Вангелия Пандова Гущерова). Тя е родена на 31 януари 1911 г. в Струмица. След смъртта й нейните почитатели, организирани от Светлин Русев, изграждат в нейна памет на Рупите храм \"Света Петка\" с фрески на Светлин Русев. \r\n \r\n1991 г. \r\nУмира Кольо Севов - български писател. Той е роден на 23 септември 1933 г. в с. Черна могила, Хасковско. Завършва гимназия в Хасково. През 1951-1952 г. работи в родопския минен басейн. Служи като матрос във Военноморския флот (1952-1955 г.), електротехник на яз. “Студен кладенец” (1955-1956 г.). Завършва Библиографския институт в София през 1958 г. Автор е на филмови и телевизионни сценарии. Стихотворенията му са преведени на много езици. Негови съчинения са “Котвите се вдигат” (стихосбирка, 1961 г.), “Моряшки възел” (стихосбирка., 1964 г.), “В средата на лятото” (стихосбирка., 1969 г.), “По високото било” (лирически поеми, 1971 г.), “Големият ден” (стихосбирка., 1972 г.), “Индустриален пейзаж” (стихотворения и поеми, 1974 г.), “Дневник с адрес” (художествена публицистика, 1976 г.), “Есенно море” (стихосбирка., 1976 г.); “Моите странствания” (пътеписи, 1978 г.), “Походно легло” (поеми, 1978г .), “Между два празника” (стихосбирка., 1979 г.), “Под едно небе” (есеистични разговори, 1979 г.), “Насрещни ветрове. Стихове” (1980 г), “Чужди грехове” (1980 г.), “Оброк” (1981 г.), “Айсберги” (1982 г.), “Градището. Роман” (1982 г.), “Безбрежия” (1983 г.), “Книга на живите” (1984 г.), “Безветрие” (1985 г.), “Непредвидено време” (1989 г.) и др. \r\n \r\n \r\n1988 г. \r\nУмира Мара Георгиева (М. Г. Нанева) - българска скулпторка. Тя е родена на 11 юли 1905 г. в Чирпан. Член-основател е на Дружеството на новите художници. Създава портрети и тематични композиции: \"Копачки\" (1930 г.), \"Сеяч\" (1930 г.), \"Класосъбирачка\" (1934 г.) и др. Създава портрети и характерни типове на обикновени хора: \"Студентка\" (1933 г.), \"Работник бронзолеяр\" (1938 г.). Създава серия портрети на изтъкнати българи, хора на изкуството и културата: \"Проф. Никола Маринов\" (1932 г., бронз), \"Станка Чичовска\" (1941 г., бронз), \"Добри Христов\" (1931 г., тониран гипс), \"Олга Кирчева\" (1935 г.), \"Зорка Йорданова\" (1938 г., изкуствен камък). След 1944 г. работи в областта на монументалната скулптура и създава редица паметници, предимно портретни: \"Г. Кирков\" (1954 г., бюст), \"Александър Боримечков\" (1955 г.), \"Д-р Иван Богоров\" (1970 г.) и др. Заедно с В. Емануилова създава централната трифигурна група на паметника на Съветската армия в София (1954 г.). \r\n \r\n \r\n1986 г. \r\nУмира Любомир Кабакчиев - български театрален и филмов актьор. Той е роден на 1 декември 1925 г. в Казанлък. Завършва право в СУ “Св. Климент Охридски” (1950 г.) и ВИТИЗ (днес НАТФИЗ, 1953 г.) при Кр. Мирски. Работи активно в телевизията и по-рядко в киното. Участва в “Утро над родината” (1951 г.), “Наша земя” (1953 г.), “Димитровградци” (1956 г.), “Ребро Адамово” (1957 г.), “В навечерието” (1959 г.), “Стръмната пътека” (1961 г.), “13 дни” (1964г .), “С пагоните на дявола” (тв, 1967 г.), “Двойникът” (1969 г.), “На всеки километър” (тв, 1969-1972 г.), “Войниците на свободата” (1977 г.), “Константин Философ” (1983 г.). Участва в много телевизионни постановки: “Човекът от досието” (1966 г.), “Рожден ден” (1971 г.), “Рози за д-р Шомов” (1972 г.), “Първият удар” (1972 г.), “Елегия” (1976 г.), “Годежна вечеря” (1977 г.), “Силни времена” (1978 г.), “Хора и богове” (1979 г.), “Клопка” (1983 г.), “Рози за д-р Шомов” (1984 г.), “Забравете този случай” (1985 г.), “Ретро” (1986 г.) и др. \r\n \r\n \r\n1963 г. \r\nУмира Никола Димитров Обрешков - български математик, академик (1945 г.), д-р по математика в университета в Палермо (1932 г.), д-р по математика в Сорбоната в Париж (1933 г.). Той е роден на 6 март 1896 г. във Варна. Завършва математика в СУ “Св. Климент Охридски” през 1920 г., след което от 1922 г. до 1923 г. специализира в Берлин. Никола Обрешков е доцент (1922-1925 г.), професор (1925 г.) и ръководител на Катедрата по висша алгебра и теория на вероятностите (1928-1963 г.) в СУ “Св. Климент Охридски”. Има значителен научен принос в различни области на математиката. Създава научна школа. \r\n \r\n \r\n1956 г. \r\nУмира Минчо Колев Нейчев - български политик. Роден е на 23 март 1887 г. в Стара Загора. Завършва право и философия с докторат в Швейцария (1908 г.). Участва в Септемврийския селски бунт (1923 г.). Член е на ЦК на БРП (к.) от 1945 г., член на Политбюро на ЦК на БКП (1949-1954 г.). Бил е министър на правосъдието (1944-1946 г.), министър на народната просвета (1946-1947 г.) и министър на външните работи (1950-1956 г.). Председател е на Великото народно събрание (1947-1950 г.) и на Президиума на НС (1950 г.). Оглавява конституционната комисия за изработване на проекта за конституцията на Народна Република България (1947 г.). \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nNational Geographic Arhive; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни”;", "date": "2019.08.11", "title": "Денят 11 август в българската история"}
{"url": "http://www.focus-news.net/news/2019/08/11/2688404/plovdiv-mitropolit-nikolay-shte-oglavi-vechernya-s-moleben-kanon-na-presveta-bogoroditsa-v-tsarkvata-sv-bogoroditsa-kray-perushtitsa.html", "text": "Негово високопреосвещенство Пловдивският митрополит Николай ще оглави Вечерня с Молебен канон на Пресвета Богородица, предаде репортер на  Агенция \"Фокус\" . Богослужението ще се състои от 18.30 часа в „Червената църква“ - „Св. Богородица“ при град  Перущица. Вечернята ще се извърши под открито небе в една от най-известните ранносредновековни базилики от V век, посветена на Божията Майка, пред чудотворната икона на св. Богородица - „Златна ябълка“. Богослужението се осъществява със съдействието на историческия музей в гр. Перущица.   \r\nНикола ПЕТКОВ", "date": "2019.08.11", "title": "Пловдив: Митрополит Николай ще оглави Вечерня с Молебен канон на Пресвета Богородица в църквата „Св. Богородица“ край Перущица"}
{"url": "http://www.focus-news.net/news/2019/08/11/2688403/varna-trima-dushi-sa-s-opasnost-za-zhivota-sled-katastrofa-na-bul-vasil-levski.html", "text": "Трима души са с опасност за живота след катастрофа на бул. \"Васил Левски\". Това съобщиха от пресцентъра на  ОДМВР - Варна . Пътнотранспортното произшествие е възникнало в събота около 22.00 часа, на бул. \"Васил Левски\", в района на кръстовището с ул. \"Струга\". 25-годишен водач на лек автомобил от Сливен се блъска в стена, поради  загуба на контрол над моторното превозно средство заради движение с несъобразена скорост. Вследствие на инцидента мъжът и неговите спътници - жена на 22 години от Варна и мъж на 26 години от Сливен, са пострадали тежко, настанени са за лечение в Реанимацията на МБАЛ \"Св. Анна\" с опасност за живота. По случая има образувано досъдебно производство.", "date": "2019.08.11", "title": "Варна: Трима души са с опасност за живота след катастрофа на бул. \"Васил Левски\""}
{"url": "http://www.focus-news.net/news/2019/08/11/2688408/premierat-boyko-borisov-pozdravyavam-nay-sardechno-myusyulmanite-s-nastapvaneto-na-golemiya-praznik-kurban-bayram.html", "text": "Поздравявам най-сърдечно мюсюлманите с настъпването на големия празник Курбан Байрам! Това написа в профила си в социалната мрежа  \"Фейсбук\"  министър-председателят Бойко Борисов. \"Нека дните на всички са изпълнени с радост и щастие за семействата и близките Ви, да има мир, разбирателство и взаимно уважение!\", пише още премиерът Борисов.", "date": "2019.08.11", "title": "Премиерът Бойко Борисов: Поздравявам най-сърдечно мюсюлманите с настъпването на големия празник Курбан Байрам"}
{"url": "http://www.focus-news.net/news/2019/08/11/2688407/blagoevgrad-kashta-muzey-vanga-v-petrich-raboti-s-vhod-svoboden.html", "text": "Къща музей \"Ванга\" в Петрич работи с вход свободен. Това съобщиха за  Радио \"Фокус\" - Пирин  от Исторически музей - Петрич. Поводът е отбелязване на годишнина от смъртта на пророчицата. Д-р Сотир Иванов, директор на културата институция коментира, че споменът за нея е още жив и духът ѝ още помага на нуждаещите се. \r\nЛивия НИНОВА", "date": "2019.08.11", "title": "Благоевград: Къща музей \"Ванга\" в Петрич работи с вход свободен"}
{"url": "http://www.focus-news.net/news/2019/08/11/2688405/reuters-voenna-koalitsiya-vodena-ot-sauditska-arabiya-nahlu-v-pristanishtniya-grad-aden-v-yemen.html", "text": "Военна коалиция, ръководена от Саудитска Арабия се намеси в конфликта в Йемен в подкрепа на правителството, след като сепаратисти превзеха южния пристанищен град Аден, съобщава  Reuters . \r\nКоалицията, подкрепяна от запада, заяви, че е атакувала зона, която е била „директна заплаха“ за поддържаното от Рияд правителство на Абд Рабу Мансур Хади, чиито кабинет временно се намира в Аден. \r\n„Това е само първата операция и ще бъде последвана от други. Южният преходен съвет (ЮПС) все още има шанс да се изтегли\", заявиха говорители на коалицията, цитирани от държавната телевизия на Саудитска Арабия. \r\nПо-рано воденият от Рияд алианс предупреди, че ще се намеси в конфликта ако сепаратистите не изоставят правителствените военни лагери в града и не прекратят боевете. \r\n \r\n  Теодор Пенев", "date": "2019.08.11", "title": "Reuters: Военна коалиция, водена от Саудитска Арабия нахлу в пристанищния град Аден в Йемен"}
{"url": "http://www.focus-news.net/news/2019/08/11/2688411/mon-s-chetiri-medala-se-zavrashta-balgarskiyat-otbor-ot-mezhdunarodna-olimpiada-po-informatika.html", "text": "С един златен, два сребърни и един бронзов медал се завръща българският отбор от Международната олимпиада по информатика, която се проведе в Баку, Азербайджан. Това съобщиха от пресцентъра на  Министерство на образованието и науката . Златният медал е на Радослав Димитров (12 клас, МГ \"Акад. Кирил Попов\" в Пловдив), сребърни медали спечелиха Александър Кръстев (12 клас, МГ \"Д-р Петър Берон\"-Варна) и Мартин Копчев (9 клас, ПМГ \"Акад. Иван Гюзелев\", Габрово. Виктор Кожухаров (10 клас, МГ \"Баба Тонка\"-Русе) има бронзов медал. Ръководители на българските състезатели са Емил Келеведжиев от Института по математика и информатика на БАН и Антон Шиков от Ямбол. В олимпиадата участваха 327 ученици от 87 държави. България се нарежда на 10-то място по точки и по медали. Това е най-доброто ни постижение по медали от последните 5 години. Страната ни запазва 5-то място в света по медали в класирането за всичките олимпиади. Участието на нашите математици става с подкрепата на Министерството на образованието и науката. Отборът се връща в България  в 20. 45 часа на летище София (терминал 2) с полет от Истанбул.", "date": "2019.08.11", "title": "МОН: С четири медала се завръща българският отбор от международна олимпиада по информатика"}
{"url": "http://www.focus-news.net/news/2019/08/11/2688410/ria-novosti-rakovoditelyat-na-myunhenskata-konferentsiya-po-sigurnostta-se-protivopostavi-na-planovete-za-prehvarlyane-na-amerikanski-voyski-v-polsha.html", "text": "Ръководителят на Мюнхенската конференция по сигурността Волфганг Ишингер коментира заплахата на американския посланик в Германия Ричард Гренъл да премести част от американските военни от Германия в Полша, съобщава  РИА Новости , като се позовава на информация на германското издание  Bild .  \r\nАмериканският посланик в Берлин заяви по-рано, че войските на алианса в страната могат да бъдат преместени в Полша. Острата реакция на Вашингтон е породена от факта, че правителството на Ангела Меркел все още не е увеличило разходите за отбрана на Германия до 2% от БВП. Освен това посланикът на САЩ във Варшава, Джорджет Мосбахер заяви, че би се радвала, ако американските войски бъдат прехвърлени в Полша. \r\nСпоред Ишингер обаче подобна рокада би била в нарушение със споразуменията между Русия и НАТО от 1997 г.  \r\nСъгласно тях алиансът няма право да разполага значителни военни сили на територията на новоприетите си страни членки.  \r\n \r\n  Теодор Пенев", "date": "2019.08.11", "title": "РИА Новости: Ръководителят на Мюнхенската конференция по сигурността се противопостави на плановете за прехвърляне на американски войски в Полша"}
{"url": "http://www.focus-news.net/news/2019/08/11/2688401/denyat-11-avgust-v-svetovnata-istoriya.html", "text": "На днешния ден през 1849 г. лидерът на унгарските революционери Лайош Кошут бяга от Унгария. През 2003 г. НАТО поема командването на международните сили за сигурност в Афганистан. Това е първата операция извън Европа в 54-годишната история на Северноатлантическия пакт .  \r\n \r\n \r\n \r\n2017 г.  \r\nКатастрофа между два пътнически влака в Александрия, Египет, убива над 40 души, а най-малко 179 са ранени. \r\n \r\n \r\n2017 г.  \r\nНай-малко 56 африкански мигранти са се удавили в Червено море, докато пътуват от Африканския рог до Йемен. \r\n \r\n \r\n2016 г. \r\nИзбухват две бомби скрити в саксии в провинция Хуа Хин, Тайланд. Загива един и още десет са ранени, включително и чужденци. \r\n \r\n \r\n2014 г. \r\nВеликият комедиен актьор Робин Уилямс се самоубива. Според близки до него хора, неудовлетворение от ролите, които са му предлагани през последните години и финансови затруднения ускоряват неговото решение. \r\n \r\n \r\n2014 г. \r\nРеджеп Ердоган спечелва президентските избори в Турция на първия тур с 51.75% от гласовете на избирателите. \r\n \r\n \r\n2013 г. \r\nВ Мали се провежда втори тур на президентските избори, които са спечелени от Ибрахим Бубакар Кейта. \r\n \r\n \r\n2012 г. \r\nРазрушителна серия от земетресения с магнитуд 6,3—6,4 по Рихтер удря северозападен Иран, загиват над 308 човека, а 3037 са ранени. \r\n \r\n \r\n2011 г. \r\nПарламентът на Обединеното кралство прекъсва своята почивка във връзка с уличните безредици във Великобритания. \r\n \r\n \r\n2006 г. \r\nВ Мексико е регистрирано земетресение с магнитуд 5,9 по скалата на Рихтер. Бедствието се разразява в 14:30:44 (UTC) на около 200 км югозападно от столицата Мексико. \r\n \r\n \r\n2003 г. \r\nИндонезиецът Ридуан Исамудин, известен още като Хамбали, е заловен в Бангкок, Тайланд след съвместна операция на местните власти и ЦРУ. Ислямистът е един от основните лидери на близката до \"Ал Кайда\" терористична организация “Джемаах Исламиях”. Счита се, че той е отговорен за смъртта на стотици души, сред които жертвите от атентата на о. Бали през 2002 г. и взрива в хотел \"Мариот\" в Джакарта през август 2003 г. \r\n \r\n \r\n2003 г. \r\nНАТО поема командването на международните сили за сигурност в Афганистан. Това е първата операция извън Европа в 54-годишната история на Северноатлантическия пакт. Международните сили в Афганистан са създадени през октомври 2001 г. От февруари 2003 г. те се намират под съвместното командване на Германия и Холандия. Наброяват около 4700 души от 28 държави. Мисията им е ограничена - те поддържат реда в Кабул и осигуряват охрана на правителството на Хамид Карзай. Успоредно със силите на ООН в страната действат и съюзнически антитерористични сили с численост от около 11 500 войници, 8500 от които са американци. Коалиционните войски действат на цялата територия на Афганистан, като издирват бойци на талибаните и Ал Кайда. \r\n \r\n \r\n2003 г. \r\nЧарлз Тейлър се оттегля от поста президент на Република Либерия. Той предава властта на вицепрезидента Мозес Бла и намира политическо убежище в Нигерия. Тейлър е президент на Либерия от 1997 г. Той е смятан за главен виновник за гражданската война в Либерия и за подклаждането на бунта в Сиера Леоне. По време на управлението си Тейлър поддържа бунтовници във всички страни в региона. Той е издирван по обвинения във военни престъпления от Специалния трибунал на ООН в Сиера Леоне. \r\nНа 5 март 2006 г. либерийската президентка Елън Джонсън Сърлийф официално отправя молба към Нигерия за предаването на Тейлър. На 29 март Чарлз Тейлър е арестуван на границата с Камерун. Нигерийският президент Оласегун Обасанджо нарежда за незабавното репатриране на бившия либерийски президент. Същият ден той е репатриран в родината си с нигерийски президентски самолет. Веднага след това е прехвърлен на вертолет на ООН, за да бъде откаран в Сиера Леоне. В столицата на Сиера Леоне Фритаун Чарлз Тейлър е съден от международния трибунал на ООН по 17 обвинения във военни престъпления и престъпления срещу човечеството. \r\n \r\n \r\n2003 г. \r\nНезапомнена вълна от горещини във Франция (44 °C) отнема живота на 144 души. \r\n \r\n \r\n1999 г. \r\nОт Европа, включително и от българското северно Черноморие, се наблюдава последното за 20 век пълно слънчево затъмнение. Около 350 милиона хора в Европа и Азия стават свидетели на затъмнението. Феноменът започва над Атлантическия океан, стотина мили източно от Бостън, Северна Америка. Първите свидетели на явлението са жителите на остров Сицилия. В Румъния то може да се наблюдава най-продължително. Йордания и Сирия обявяват деня за национален празник. Първото пълно слънчево затъмнение за 21 век е на 21 юни 2001 г. То се наблюдава на много по-малка територия в сравнение със затъмнението от 1999 г. Най-добре се вижда в южната част на Африка. \r\n \r\n \r\n1990 г. \r\nЗападногерманските свободни демократи на външния министър Ханс-Дитрих Геншер се обединяват с източногерманските си либерални съмишленици и стават първата общогерманска политическа партия. \r\nХанс-Дитрих Геншер е роден на 21 март 1927 г. в Райдебург-Саалкрайс в бившата ГДР. По време на Втората световна война работи като помощник във ВВС. Той е външен министър на ФРГ до 1992 г. \r\n \r\n \r\n1984 г. \r\nПри проба на своя микрофон на пресконференция, президентът Роналд Рейгън заявява: \"Скъпи американци, радвам се да ви съобщя, че току-що подписах постановление за обявяването на Русия извън закона за всички времена. Бомбардировките започват след пет минути\". Избухва международен скандал. \r\n \r\n \r\n1981 г. \r\nПредставен е IBM PC - първият модел на персоналния компютър. Компютърът е с процесор Intel 8088, с тактова честота 4,77 MHz и 16 KB оперативна памет, работеща под оперативната система Microsoft DOS. Флопи дискът му е 160 KB, което съответства на информацията, съдържаща се в около 23 страници от енциклопедия. Програмното обезпечение позволява само няколко елементарни текстови редакции и работа с опростени електронни таблици. Стойността на компютъра е 3 хил. долара за модел с монохромен дисплей и 6 хил. долара - за цветен. \r\n \r\n \r\n1972 г. \r\nАмериканската армия окончателно напуска Виетнам. Войната на САЩ срещу Северен Виетнам започва на 7 август 1964 г. с приемането на Тонкинската резолюция от Конгреса. Причина за приемането на резолюцията става съобщението на президента Линдън Джонсън до Конгреса, в което се казва, че виетнамски катери са нападнали американския флот в Тонкинския залив. \r\n \r\n \r\n1962 г. \r\nКосмическият апарат “Восток”-3” е изведен в орбита. Пилотиран е от А. Г. Николаев. Извършва 64 обиколки около Земята с обща продължителност на полета 94 ч. и 10 мин. \"Восток-3\" извършва първия в света групов полет (заедно с космическия кораб \"Восток-4\"). \r\n \r\n \r\n1960 г. \r\nФренската колония Чад обявява независимост и става Република Чад. Република Чад е държава в Централна Африка. Има площ 1 284 хил. кв. км. На север граничи с Либия, на изток със Судан, на юг с Централноафриканската република, а на запад с Камерун, Нигерия и Нигер. Населението й е 6 940 хил. жители. Столицата е Нджамена. \r\n \r\n \r\n1959 г.  \r\nВ Москва е открито международното летище Шереметиево. \r\n \r\n \r\n1952 г. \r\nХюсеин I става крал на Йордания. Хусейн бин Талал е крал на Йордания от 1953 до 1999. Царуването му бележи нова епоха в развитието на страната, като жизненият стандарт на нейните жители се покачва значително. Той е член на Хашемитската династия. Смятан е от вярващите мюсюлмани за пряк наследник на пророка Мохамед (Ал ал-Байт). По време на управлението си следва умерена прозападна политика, което води и до нарастване на външната задлъжнялост на Йордания. В Шестдневната война от 1967 г. Йордания загубва старата част на Йерусалим и Западния бряг на река Йордан. През 1970-1971 г. крал Хусейн с помощта на бедуините разбива палестинските организации в Йордания, които със своето поведение заплашват кралската власт в страната. \r\nПрез 1974 г. крал Хусейн признава Организацията за освобождение на Палестина (ООП) и се отказва от всички йордански претенции към земите на запад от р. Йордан в полза на бъдещата арабско-палестинска държава в лицето на ООП. По време на кувейтската криза (1990-1991) Хусейн се опитва не много успешно да посредничи между Саддам Хусейн и съюзниците. През 1994 г. сключва мирен договор с Израел. \r\n \r\n \r\n1944 г. \r\nПо време на Втората световна война (1939-1945 г.) англо-американската авиация извършва бомбардировка над с. Койнаре (сега гр. Койнаре). \r\nКойна̀ре е град в Северна България. Той се намира в Област Плевен и е в близост до град Червен бряг. Един от 14-те града в Плевенска област, с население между 5 и 10 хиляди души. Втори по големина в Община Червен бряг. \r\n \r\n \r\n1934 г. \r\nВ новосъздадения федерален затвор на остров Алкатрас (в залива на Сан Франциско) са докарани първите затворници. \r\n \r\n \r\n1926 г. \r\nКодак започва работа по създаването на цветна фото- и кинолента. \r\n \r\n \r\n1906 г.  \r\nВъв Великобритания Французинът Йожен Лост получава първия в света патент за говорещ филм. \r\n \r\n \r\n1903 г. \r\nПри пожар в парижкото метро умират 84 човека. \r\n \r\n \r\n1877 г. \r\nАмериканският астроном Асаф Хол открива първия спътник на Марс – Деймос. Деймос (от гръцки ужас) е по-малкият и по-отдалечен спътник от двата спътника на Марс. Обикаля около планетата по орбита на разстояние 23459 км. за 30 часа, има размери 15х12х11 км. и маса 2.8х1016кг. Открит е през август 1877 г. Деймос е скалист обект с много кратери по повърхността. \r\n \r\n \r\n1863 г. \r\nКамбоджа става протекторат на Франция. \r\n \r\n \r\n1858 г. \r\nЗа първи път е изкачен връх Айгер в Бернските Алпи от Кристиан Алмер, Петер Борен и Чарлз Барингтон. \r\n \r\n \r\n1849 г. \r\nЛидерът на унгарските революционери Лайош Кошут бяга от Унгария. Лайош Кошут е унгарски политически деец, републиканец и демократ, един от главните организатори на борбата на унгарския народ по време на революцията от 1848-1849 г. Той е роден на 19 септември 1802 г. в Монок. Водач на либералната опозиция от 30-те години на ХIХ в., повежда борба за освобождението на народа си от властта на Хабсбургите. През 1837 г. е осъден от австрийците на 4 години затвор. След избухването на въстанието в Пеща (1848 г.) е министър на финансите в първото унгарско правителство. Оглавява Комитета за защита на родината и организира революционна армия. На 2 май 1849 г. е избран за президент на независима Унгария. След поражението на революцията емигрира в Турция, а по-късно живее в САЩ, Англия и Италия. Амнистиран е през 1867 г. Умира на 20 март 1894 г. в Торино, Италия. \r\n \r\n \r\n1804 г. \r\nИмператорът на Свещената Римска империя Франц II става първи император на Австрия. \r\n \r\n \r\n1786 г. \r\nОснована е първата британска колония в Малайзия. \r\n \r\n \r\n На тази дата са родени: \r\n \r\n1950 г. \r\nРоден е американският инженер Стивън Возняк. Заедно със Стив Джобс, през 1976 г. създават фирмата \"Епъл Къмпютърс\". През 1977 г. тя пуска в продажба първия персонален компютър Apple II. \r\n \r\n1941 г. \r\nРоден е Патрисио Гусман - чилийски режисьор. Снима късометражни филми - \"Електрошоу\" (1966 г.). През 1969 г. завършва кино школа в Мадрид с филма \"Ортопедичният рай\". От 1971 г. е режисьор в Отдела за документални филми - \"Първата година\" (1971 г.) и \"Отговорът на октомври\". След преврата на Пиночет емигрира в Куба, където снима своята прочута трилогия \"Битката за Чили\" (1979 г.), филм, смятан за явление в политическото латиноамериканско кино. Други негови филми са \"Чили - упоритата памет\" (1997 г.) и \"Случаят Пиночет\" (2001 г.). \r\n \r\n1913 г. \r\nРоден е Менахем Бегин (1913 - 1992) - бивш министър-председател на Израел. Носител на Нобелова награда за мир (1978) заедно с египетския президент Ануар Садат за успехите им при постигане на мир в района на Близкия Изток. \r\n \r\n \r\n1910 г. \r\nРоден е Джордж Каспър Хоманс - американски социолог и психолог необихейвиорист. Професор в Харвардския (от 1953 г.) и Кеймбриджкия университет (1955-1956 г.), президент на Американската социологическа асоциация (1963-1964 г.), член на Националната АН на САЩ (1972 г.). Един от създателите на теорията за малката група, опираща се на идеята за структурно-функционалния анализ (“Човешката група”, 1950 г.). Появата на социологията според Хоманс е “естествено следствие от психологията” (“Sentiments and activities”, N. Y., 1962 г.). Приема за изходна единица на анализа “елементарното социално поведение”, т.е. непосредствените контакти между индивидите, и на тази база се стреми да осмисли функционалните социални системи на различни равнища. На основата на теории, заимствани от психологията на поведението (Б. Скинър, Е. Торндайк) и икономически концепции за размяната, изследва социалното поведение. Хоманс предполага съществуването на единна извън исторична група ценности и условия за свободна конкуренция, описани в класическата политикономия. Джордж Каспър Хоманс умира на 29 май 1989 г. \r\n \r\n \r\n1884 г. \r\nРоден е Панаит Истрати (псевдоним на Герасим Истрати) - румънски писател (пише на френски език). Автор е на няколко романа, както и на книги за Съветския съюз - \"Към другия пламък\" (т. 1-3, 1929 г.). Негови съчинения са \"Opere alese\" (v. 1-2, 1966 г.), \"Chira chiralina si alte povestiri\" (1957 г.) и др. Истрати умира на 16 април 1935 г. в Букурещ. \r\n \r\n \r\n1873 г. \r\nРоден е англичанинът Бъртрам Милс (1873 - 1938). Създател и собственик на един от най-големите циркове в света. \r\n \r\n1837 г. \r\nРоден е Мари Франсоа Сади Карно - френски държавник, внук на Н. Л. Карно. Министър в правителствата на Фрейсине, Брисон и др. (1878-1887 г.). Президент на Френската република (1887 г.). С активното му участие е сключен френско-руският съюз (1891-1893 г.). Карно е убит от анархиста С. Казерио на 24 юни 1894 г. в Лион. \r\n \r\n \r\n1804 г. \r\nРоден е Владимир Одоевски - руски писател, музикант, меценат, общественик, княз. От 1816 г. до 1822 г. учи в Благородническия пансион при Московския университет. Посещава заседанията на Свободното дружество на любителите на руската словесност. Председател е на литературно-философския кръжок \"Общество любомудрия\" (\"Философско дружество\"), свързан с немската класическа философия и литература. Заедно с поета декабрист В. Кюхелбекер издава няколко броя на алманах \"Мнемозина\". След въстанието на декабристите от 1825 г. работата на кръжока е преустановена. През 1826 г. се премества от Москва в Петербург, постъпва на служба в Министерството на вътрешните работи, след което е директор на Народната библиотека и ръководи Румянцевския музей. Работи активно за създаване на Руското музейно дружество, за откриване на консерватория, за преустройството на сп. \"Отечественние записки\". Литературната си дейност започва от средата на 20-те години на ХIХ в. с малки разкази притчи, които публикува в \"Мнемозина\" и други издания. Успехът му идва след издаването на сборника \"Пъстри разкази\" (1833 г.). Автор е и на повести за живота на аристокрацията - \"Княгиня Мими\" (1834 г.), \"Княгиня Зизи\" (1839 г.). Негово обобщаващо произведение е романът \"Руски нощи\" (1844 г.). От 1843 г. издава сп. \"Селско четене\", предназначено за просвета на народа. Оставя фрагменти от романа утопия \"4338-а година\", в който прогнозира съдбата на печатната книга в бъдеще. Владимир Одоевски умира на 11 март 1869 г. в Москва. \r\n \r\n \r\n На тази дата умират: \r\n \r\n1972 г. \r\nУмира Макс Тейлър - американски лекар и микробиолог. Роден е на 30 януари 1899 г. в Претория, ЮАР. В периода 1917-1918 г. учи медицина в Кейптаунския университет, а през 1922 г. специализира в Лондон. От 1951 г. ръководи лабораторния отдел по медицина и здравеопазване в Рокфелеровия фонд в Ню Йорк и едновременно е професор (от 1964 г.) в Медицинското училище към Йейлския университет. Получава Нобелова награда за физиология и медицина (1951 г.) за изследване на вируса на жълтеницата и създаване на две специфични ваксини за имунизация на човека срещу това заболяване. \r\n \r\n \r\n1955 г. \r\nУмира Робърт Ууд - американски физик. Той е роден на 2 май 1868 г. в Конкорд. Завършва Харвардския университет през 1891 г. През 1901-1938 г. е професор в Университета “Джон Хопкинс” в Балтимор. Открива и изследва оптичния резонанс (1902 г.). Открива поляризацията на резонансното излъчване и нейната зависимост от магнитното поле. На неговите трудове се базира теорията за атомните и молекулярните спектри. Създава стъклен филтър, който пропуска ултравиолетовите лъчи и е непрозрачен за видимия свят; прави снимки на Луната в ултравиолетовия спектър, с което поставя началото на ултравиолетовата и инфрачервената фотография. Усъвършенства дифракционната решетка. Изследва ултразвуковите колебания и влиянието им върху течните и твърдите тела. \r\n \r\n \r\n1919 г. \r\nУмира Андрю Карнеги - американски индустриалец от шотландски произход. Той е роден на 25 ноември 1835 г. Натрупва състояние в металургичния бизнес. Андрю Карнеги е щедър филантроп, даренията му възлизат на повече от 125 милиона долара. Създава множество обществени библиотеки в САЩ и Великобритания. Защитава интересите на българите. Организира Карнегиевата анкета (1914 г.), която доказва, че населението на Тракия и Македония е българско и трябва да бъде включено в пределите на България. Противник е на антибългарската политика на Великите сили по време на Балканските (1912-1913 г.) и Първата световна война (1914-1918 г.). \r\n \r\n \r\n1844 г. \r\nУмира Вартоломей Йерней Копитар - словенски филолог. Той е роден на 23 август 1780 г. в Репне, Югославия. Завършва философия в Любляна и право във Виена. Пръв пазител на Виенската императорска библиотека. От 1808 г. се занимава със словенска литература и славянски езици. Съчиненията му “Граматика на славянския език в Крайна”, “Каринтия и Щирия” и “Глаголита Клоцианус” (1836 г.) са важен етап в историята на славистиката. Негов ученик е Фр. Миклошич. \r\n \r\n1464 г. \r\nУмира Николай Кузански - германски философ, богослов и учен от епохата на прехода от схоластиката към хуманизма, кардинал (1448 г.). Роден е през 1401 г. в Куза на Мозел. Следва в Хайделберг и Падуа (1416-1423 г.). Учи юридически науки, математика и естествознание, теология, получава духовно звание. През 1432-1437 г. участва в Базелския събор. Ръководен от идеята за вселенско единство, на събора се изказва за централизация на Църквата. Близък съветник на папа Пий II, епископ в Бриксен (от 1450 г.), главен викарий на Рим (от 1458 г.). Оказва значително влияние върху европейската политика. Той е първият философ на Ренесанса. Автор е на седем специални трактата по математика, един от предшествениците на математическия анализ от ХVII в. Предрича някои от идеите на Н. Коперник, доказва безкрайността и вечността на света, занимава се с проблеми на опитното естествознание, предлага реформа на календара, съставя географска карта на Централна и Източна Европа. \r\n \r\n \r\n1456 г. \r\nУмира унгарският крал Янош Хуняди. Той е войвода на Трансилвания, бан на Темеш, управител на Унгария и регент на малолетния крал Ласло V. По-новите изследвания приемат, че Янош Хуняди е роден към 1407 г. и е син на влашкия болярин Влайку, който към началото на XV в. получава от унгарския крал замъка Хунияд в Трансилвания. Към 1437 г. Хуняди става член на кралския съвет като през 40-те години е капитан на Белград, бан на Темеш, войвода на Трансилвания. В периода 1446-1452 г. е и регент на Ласло V. Хуняди е личността, наложила идеята за офанзивна борба с исляма. Последователно нанася поражения на османците при Белград (1441 г.), р. Яломица във Влашко (1442 г.), Ниш и София (1443 г.). Заедно с Владислав III Ягело застава начело на т.нар. Дълъг поход от зимата на 1443-1444 г., а след това и в похода от 1444 г., завършил с битката при Варна (10 ноември 1444 г.). През 1448 г. Янош Хуняди претърпява тежко поражение при Косово поле от войските на Мурад II, а през 1451 г. сключва тригодишно примирие с Мехмед II Завоевателя. През 1456 г. Янош Хуняди отблъсква османската обсада на Белград. \r\n \r\n \r\n117 г. \r\nПри подозрителни обстоятелства в поход умира римският император Траян. Съществува версия, че той е отровен от своя приемник Адриан. Същия ден П. Ений Адриан от династията на Антонините се възкачва на римския престол. Той е роден на 24 януари 76 г. в Италика, Южна Испания. Адриан е римски император до смъртта си на 10 юли 138 г. По време на управлението на Адриан Римската империя преживява 21 години в мир и благоденствие. Той посещава два пъти долнодунавските земи (118 г.; 123-124 г.). Адриан реформира администрацията, покровителства литературата и изкуствата. Посещава лично много области на Римската империя, като оставя паметници. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nNational Geographic Arhive; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни”;", "date": "2019.08.11", "title": "Денят 11 август в световната история"}
{"url": "http://www.focus-news.net/news/2019/08/11/2688396/kathimerini-vanshniyat-ministar-hulusi-akar-smyata-che-e-nuzhno-turskite-voyski-da-ostanat-v-kipar.html", "text": "Турският външен министър Хулуси Акар заяви, че е нужно Анкара да задържи войските си в  Кипър, съобщава електронното издание на гръцкия вестник  Kathimerini . Той допълни, че страната трябва да запази военното си присъствие в качеството си на гарант. \r\nАкар посети турските войници на острова и каза, че когато Анкара говори за мир, гърците гледат на това като слабост, но считат за заплаха твърдението на правителството, че няма да приеме статуквото като свършен факт. \r\n„Нашите съседи трябва да си събират ума и да погледнат на нещата обективно”, заяви министърът, като добави, че възгледите на Турция за Кипър са същите от 1974 г., когато страната се намеси в конфликта в северната част на острова, и призова новото гръцко правителство да се поучи от миналото. \r\nТой обаче настоя, че Анкара се стреми да провежда политика на добросъседски отношения в Беломорието, Източното Средиземноморие и Кипър. \r\n \r\n  Теодор Пенев", "date": "2019.08.11", "title": "Kathimerini: Външният министър Хулуси Акар смята, че е нужно турските войски да останат в Кипър"}
{"url": "http://www.focus-news.net/news/2019/08/11/2688409/pss-dobri-usloviya-za-turizam-v-planinite.html", "text": "Добри условия за туризъм в планините. Това съобщиха за  Агенция „Фокус“  от  Планинската спасителна служба (ПСС)  към  Българския червен кръст (БЧК) . Температурите са между 15 и 16 градуса. Времето е ясно и тихо, на места има слаб вятър. Лифтовите съоръжения работят във всички курорти. \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470", "date": "2019.08.11", "title": "ПСС: Добри условия за туризъм в планините"}
{"url": "http://www.focus-news.net/news/2019/08/11/2688412/predsedatelyat-na-parlamenta-tsveta-karayancheva-chestit-praznik-na-vsichki-myusyulmani-badete-zdravi-kato-kamaka-i-prechisteni-kato-vodata.html", "text": "Честит Курбан Байрам на всички мюсюлмани. Това написа председателят на 44-ото Народно събрание Цвета Караянчева в профила си във  \"Фейсбук\" . \"Нека е светло в домовете Ви! Да са благи мислите и добротворни сърцата Ви. Бъдете здрави като камъка, пречистени като водата и помнете, че в живота е важно не колко си пожънал, а какво си посял! Честит празник!\", пише още Караянчева.", "date": "2019.08.11", "title": "Председателят на парламента Цвета Караянчева: Честит празник на всички мюсюлмани - бъдете здрави като камъка и пречистени като водата"}
{"url": "http://www.focus-news.net/news/2019/08/11/2688415/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "На 12 август 2019 г. (понеделник), във връзка с изпълнение на инвестиционен проект за реконструкция на уличен водопровод на ул. „Авицена“ кв. „Яворов“. Това съобщиха от пресцентъра на  дружеството . Налага се спиране на водоподаването от 09:00 до 21:00 часа на клиентите на „Софийска вода”, живеещи в района на: по ул. „Авицена“ от бул. „Цариградско шосе“ до ул. „Цар Иван Асен II“, по ул.  „Модест Мусоргски“ от ул. „Николай Гогол“ до ул. „Светослав Тертер“, по бул. „Цариградско шосе“  от ул. „Николай Гогол“ до ул. „Николай Ракитин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Модест Мусоргски“ ъгъла с ул. „Авицена“. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. На 12 август 2019 г. (понеделник), във връзка с демонтаж на пожарен хидрант на  ул. „Илия Кушев“ жк. „Илинден“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: по ул. „Илия Кушев“ от ул. „Чавдарица“ до ул. „Дебелец“,по ул. „Вита“ от ул. „Цар Симеон“ до ул. „Илия Кушев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Илия Кушев“ ъгъла с ул. „Чавдарица“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . “Софийска вода” АД предварително се извинява на своите клиенти за причинените временни неудобства!", "date": "2019.08.11", "title": "„Софийска вода” временно ще прекъсне водоснабдяването в  някои части на столицата"}
{"url": "http://www.focus-news.net/news/2019/08/11/2688414/sofiya-69-godishen-mazh-e-leko-obgazen-pri-intsident-sas-zapalil-se-avtomobil-v-stolitsata.html", "text": "69-годишен мъж е леко обгазен при инцидент със запалил се автомобил в столицата. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. Случаят е регистриран в 4.35 часа пред Софийски университет \"Св. Климент Охридски\" на бул. \"Цариградско шосе\". На мястото на инцидента е минавала линейка, която е оказала помощ на пострадалия.  \r\nВиолета СИМЕОНОВА", "date": "2019.08.11", "title": "София: 69-годишен мъж е леко обгазен при инцидент със запалил се автомобил в столицата"}
{"url": "http://www.focus-news.net/news/2019/08/11/2688413/api-mezhdu-1600-i-1800-chasa-na-14-avgust-sa-vazmozhni-zatrudneniya-pri-prodazhbata-na-e-vinetki.html", "text": "От 16.00 до 18.00 часа на 14 август 2019 г. са планирани дейности по внедряване на актуализации на електронната система за събиране на пътни такси на база време и на база изминато разстояние. Това съобщиха от  Агенция \"Пътна инфраструктура\" . Възможно е да възникнат прекъсвания, които да затруднят продажбата на електронни винетки. За избягване на риска от проблеми с покупката на е-винетка по време на планираните актуализации препоръчваме на водачите да планират пътуването си по републиканската пътна мрежа и да купят електронната си винетка своевременно. Предвижданото внедряване на софтуерните актуализации е част от подготовката за въвеждане в експлоатация на тол системата", "date": "2019.08.11", "title": "АПИ: Между 16.00 и 18.00 часа на 14 август са възможни затруднения при продажбата на е-винетки"}
{"url": "http://www.focus-news.net/news/2019/08/11/2688417/ministar-krasimir-karakachanov-protsedurata-za-novite-korabi-na-flota-nyama-da-bade-prekratyavana-i-dokraya-na-godinata-tryabva-da-ima-sklyuchen-dogovor.html", "text": "Процедурата за закупуване на два многофункционални кораби за Военноморските сили няма да бъде прекратена по никакъв начин. Министерството на отбраната ще даде срок за изправяне на офертите. Ако всичко върви нормално, до края на годината трябва да има сключен договор с една от трите фирми, които са участвали.  Сред тях са една българска, една немска и една италианска. Това каза пред журналисти във Варна министърът на отбраната Красимир Каракачанов, предаде репортер на  Радио \"Фокус\" - Варна . Той припомни, че финансирането е в размер на 820 млн. лв. без ДДС. \"Моята амбиция, откакто съм станал министър на отбраната, е да се променя възнаграждението на военнослужещите. Две поредни години увеличаваме заплатите на военнослужещите с по 10 процента. По наши разчети, възнамеряваме да направим това и с бюджета за 2020 година\", коментира още във Варна министърът. По отношение на проекта за Сухопътните сили, той увери, че са разписани писмата до четирите фирми, които са проявили интерес. От тук нататък те трябва да ги проучат, да изпратят офертите. \"Ако ги подредим по време - проектът за изтребителите беше реализиран. На второ място, като скорост, се движи проектът за флота. И проектът за бронираната машина може да бъде финализиран, според мен, през март, април\", обобщи министърът. Той коментира, че темата за нови самолети се дъвче от 2008 година. По думите му там е имало и най-много опити, най-много работа по проектите. \"Докато за бронираната машина, въпреки уверенията, че много бързо ще го направим, се оказа, че заради липсата на опит има много неща, които трябва да се връщат, да се доизпипват. Докато при самолетите беше много по-лесно, защото този механизъм е отиграван\", посочи Красимир Каракачанов.  Във Варна министърът на отбраната участва в честванията за 140-тата годишнина на ВМС, които съвпаднаха и с връчването на първи офицерски звания на 16 курсанти от Випуск \"Княз Александър Първи\". Сред тях има и пет жени. Министър Каракачанов връчи пагони и диплома на първенеца на випуска лейтенант Петър Генов. Министърът награди и част от останалите бъдещи офицери. \r\nДиана СТОЕВА", "date": "2019.08.11", "title": "Министър Красимир Каракачанов: Процедурата за новите кораби на флота няма да бъде прекратявана и докрая на годината трябва да има сключен договор"}
{"url": "http://www.focus-news.net/news/2019/08/11/2688418/kontraadmiral-kiril-mihaylov-vms-obsazhdat-se-vazmozhnostite-za-pridobivane-na-oshte-dva-minni-lovtsi-vtora-raka.html", "text": "В момента се обсъждат възможностите за придобиване на още два минни ловци втора ръка, като \"Цибър\", който вече е в състава на флота. Това каза пред журналисти командирът на ВМС контраадмирал Кирил Михайлов, предаде репортер на  Радио \"Фокус\" - Варна . \"Това би било изключително добра придобивка за Военноморските сили, тъй като ще позволи изпълнение на всички задачи, които стоят пред този род кораби\", коментира той. \r\nДиана СТОЕВА", "date": "2019.08.11", "title": "Контраадмирал Кирил Михайлов, ВМС: Обсъждат се възможностите за придобиване на още два минни ловци втора ръка"}
{"url": "http://www.focus-news.net/news/2019/08/11/2688416/the-jerusalem-post-sblasatsi-mezhdu-palestintsi-i-izraeltsi-pred-vhoda-na-hramov-halm-v-erusalim.html", "text": "Полицията щурмува района около свещения за юдаисти и мюсюлмани Храмов хълм в Ерусалим, като използва шокови гранати срещу протестиращи, пише израелското издание  The Jerusalem Post . \r\nСпоред вестника мюсюлманите са протестирали срещу събирането на израелци пред входа на религиозният обект. След инцидента полицията е забранила на юдейските поклонници да влязат в храма.  \r\nПовече от 80 хиляди мюсюлмани се събраха за молитва на Храмов хълм, за да отпразнуват мюсюлманския празник Курбан байрам. Организаторите на събитието призоваха молещите се да останат на хълма и да не позволяват на юдейски поклонници да стигнат до свещенното място. \r\nПоследваха сблъсъци между събралите се на входа израелци и мюсюлмани, което наложи намесата на силите на реда за да се предотврати ескалация на конфликта.  \r\nМюсюлманският празник съвпада с юдейския ден на траур Девети ав, в който поклонниците се изкачват на Храмов хълм. Местните власти обаче забраниха влизането на израелски богомолци в района на хълма, за да се предотвратят повече сблъсъци. \r\n„В крайна сметка беше решено, че предвид броя на поклонниците и голямата възможност за конфликт, посещенията на Храмов хълм в този момент няма да бъдат възможни“, се казва в изявление на говорителя на окръжната полиция в Еерусалим.  \r\nХрамов хълм обикновено е затворен за посетители от други религии по време на мюсюлманските празници, но тъй като те се припокриват с юдейските чествания, някои израелски организации се обърнаха към местните власти да направят изключение. \r\n \r\n  Теодор Пенев", "date": "2019.08.11", "title": "The Jerusalem Post: Сблъсъци между палестинци и израелци пред входа на Храмов Хълм в Ерусалим"}
{"url": "http://www.focus-news.net/news/2019/08/11/2688406/pss-prez-noshtta-planinski-spasiteli-sa-transportirali-postradala-zhena-do-bolnitsata-v-karlovo.html", "text": "През нощта планински спасители са транспортирали пострадала жена до болницата в Карлово. Това съобщиха за  Агенция „Фокус“  от  Планинската спасителна служба (ПСС)  към  Българския червен кръст (БЧК) . Инцидентът е станал на хижа „Рай“. Жената е била с фрактура на подбедрицата и е свалена от туристи на хижата до място, където четирима планински спасители от са я закарали в лечебното заведение. Междувременно в събота се е провела акция на Тевно езеро в Пирин, при която планински спасители са оказали помощ на жена с контузия на глезена. В спасителната акция са участвали 17 души от град Банско. \r\nВиолета СИМЕОНОВА", "date": "2019.08.11", "title": "ПСС: През нощта планински спасители са транспортирали пострадала жена до болницата в Карлово"}
{"url": "http://www.focus-news.net/news/2019/08/11/2688420/chez-otnovo-podkrepi-sos-detski-selishta-balgariya.html", "text": "ЧЕЗ отново подкрепи SOS  Детски селища България. Това съобщиха от пресцентъра на  дружеството . За трета година компанията поема сметките за електроенергия на организацията и подпомага центровете за обществена подкрепа в София и Перник. ЧЕЗ продължава подкрепата си за SOS Детски селища България, като дарява 10 000 лева за покриване на сметките за електричество на SOS приемните семейства в София и Перник, както и на SOS Центровете за обществена подкрепа в двата града. Успешното партньорство между двете организации продължава вече три години и позиционира ЧЕЗ като бронзов партньор на SOS Детски селища България. Дружествата на ЧЕЗ подпомагат усилията на благотворителната организация да осигурява уютен дом и семейна среда на повече български деца. „Грижата за бъдещето на младите хора в България е във фокуса на корпоративната социална отговорност на нашите дружества от дълго време. Ние активно сътрудничим с професионалните гимназии и висшите технически училища в България, насърчаваме талантливите и успешни млади хора, работим за сближаване на бизнеса и образованието, подпомагаме младите хора и регионите чрез спонсорства, дарения и доброволчески инициативи“, каза Карел Крал, регионален мениджър на ЧЕЗ за България. По-рано тази година служители от дружествата на ЧЕЗ в София и Плевен подкрепиха кампанията „ВеликДен за дете в риск“. Събраните дарения бяха предоставени на фондация „За нашите деца“ за подкрепа на деца и семейства в риск, за удовлетворяване на специфичните потребности на децата с проблеми в развитието и предоставянето на шанс да разгърнат своя пълен потенциал.", "date": "2019.08.11", "title": "ЧЕЗ отново подкрепи SOS  Детски селища България"}
{"url": "http://www.focus-news.net/news/2019/08/11/2688421/pregled-na-osnovnite-temi-v-evropeyskiya-pechat-agentsiya-fokus.html", "text": "Вицепремиерът на Италия Матео Салвини създава политическа криза в Италия, но отрича да планира излизане от Еврозоната ако бъде избран за премиер на предстоящите предсрочни парламентарни избори. Ръководителят на лейбъристката партия на Великобритания Гордън Браун определи Брекзит без сделка за \"бедствие\", а според турския министър на външните работи Хулуси Акар, Анкара трябва да запази военното си присъствие в Кипър. Това са основните теми в европейския печат на 10 август.  \r\n \r\n  Италианският вицепремиер Матео Салвини отрече да е обмислял извеждане на Италия от Еврозоната, пише европейската редакция на  Politico .  \r\nДясната партия „Лига“ на Салвини е спрягана за победител в следващите парламентарни избори, които вероятно ще се проведат есента. \r\nСлед митинг в Матера, в Южна Италия, Салвини заяви пред репортери, че „идеята да напусне Европа“ и да се откаже от еврото „никога не е била в ход“. Салвини изрично отрече всякаква подобна информация. \r\nПо-рано в страниците на италианския вестник Repubblica се появи информация, че Салвини обмисля да подтикне Рим да се откаже от еврото. \r\nТова е поредната фантазия, която ще оставя за страниците на вестник Repubblica, добави Салвини. \r\n*** \r\n \r\n  Ръководителят на лейбъристката партия и бивш министър-председател на Великобритания, Гордън Браун, заяви че Брекзит без сделка би бил бедствие за единството на страната, пише британският вестник  The Guardian , позоваващ се на информация на The Observer. \r\nНарастващият национализъм разделя Обединеното кралство, води го към безпрецедентно икономическо бедствие и отприщва най-сериозната конституционна криза от 17-ти век насам, предупреди Гордън Браун. \r\nБившият премиер заяви, че Англия, Шотландия, Уелс и Северна Ирландия са “лишени от обединяваща цел“. \r\nЕдинството на страната, според Браун, „върви насън към забвение“, което е подхранвано от „разрушителната, популистка, националистическа идеология“, наложена от новият министър-председател на Великобритания Борис Джонсън. Той се присъедини към изявленията на други лейбъристи и призова за действия срещу излизането от ЕС без сделка.  \r\n„Ако искаме да разберем защо сме изправени пред не само най-сериозната си конституционна криза от 17-ти век, но в същото време и безпрецедентна икономическа катастрофа, породена от излизането от ЕС без сделка, трябва да признаем, че национализмът в момента движи Британската политика ”, пише той.  \r\n„От това следва, че само по този начин, като гледащи напред, толерантни, справедливи и прагматични хора, Великобритания може да възстанови единството и общата си цел. Тези скъпоценни идеали не биха могли да преживеят разделението и хаоса на Брекзит без сделка. За да се предотврати възходът на нефукнционалния национализъм, първата стъпка е да се спре излизането от ЕС без сделка.“, продължава Браун. \r\nТой също така обвини Джонсън в това, че превръща Консервативната партия в партия за Брекзит. \r\n*** \r\n \r\n  Турският външен министър Хулуси Акар заяви, че е нужно Анкара да задържи войските си в  Кипър, съобщава електронното издание на гръцкия вестник  Kathimerini . Той допълни, че страната трябва да запази военното си присъствие в качеството си на гарант. \r\nАкар посети турските войници на острова и каза, че когато Анкара говори за мир, гърците гледат на това като слабост, но считат за заплаха твърдението на правителството, че няма да приеме статуквото като свършен факт. \r\n„Нашите съседи трябва да си събират ума и да погледнат на нещата обективно”, заяви министърът, като добави, че възгледите на Турция за Кипър са същите от 1974 г., когато страната се намеси в конфликта в северната част на острова, и призова новото гръцко правителство да се поучи от миналото. \r\nТой обаче настоя, че Анкара се стреми да провежда политика на добросъседски отношения в Беломорието, Източното Средиземноморие и Кипър. \r\n*** \r\n \r\n Как Матео Салвини създава политическа криза, за да насочи Европа по пътя на крайно дясното, пише британският ляв вестник  The Independent . \r\nЗа период от 14 месеца в управлението Матео Салвини промени италианската политика по свой образ. Той прокара антимигрантски закони, застанал твърдо срещу правилата на Европейския съюз и надделя в политическите борби с коалиционния си партньор. Официално той е министър на вътрешните работи на Италия. Неофициално той се е превърнал в националистическото лице на страната. \r\nНо сега Салвини започна игра за повече власт, като същевременно настоява за популистка двупартийна коалиция, в която той доминира. \r\nНеговата цел: да предизвика криза, да наложи нови избори през есента и да стане премиер - стъпки, които не оставят никакво съмнение за възходящата националистическа идентичност на Италия. \r\nМиналата седмица по време на обиколка на плажните градове, Салвини обяви, че е изгубил доверие в коалицията, хлабав съюз на крайно дясната „Лига“ и на по-аморфната политическа сила Движение „Пет звезди“. \r\nВ петък „Лига“ на Салвини направи още една стъпка към тласкането на италианското правителство към срив, като призова за вот на недоверие срещу премиера Джузепе Конте, чиято работа често се състои в арбитражни спорове между двете партии в коалицията. \r\nЛетният гамбит на Салвини все още би могъл да предизвика гръм. При условие, че „Лига“ има своя план, Конте е твърде малко вероятно да надделее при вота на недоверие. \r\nНо президентът на страната Серджо Матарела има широка конституционна власт по време на кризисни периоди. Той би могъл да сглоби едно преходно правителство за грижи без участието на Салвини, което може да изкара и до пролетта \r\nСалвини също може да плати цената на изборите, ако избирателите не одобрят опита му да хвърли Италия в политически хаос. \r\nНо също толкова вероятно е, според наблюдателите, Салвини да поведе Италия към най- дясното правителство от следвоенната ера. Въз основа на настоящото гласуване, новите избори биха му позволили да сформира правителство с малката крайно дясна партия „Италиански братя“, която не крие симпатиите си към фашизма.  \r\nСпоред Натали Тоци, директор на Италианския институт за международни отношения \"той смята, че може да получи 50% от гласовете. Това, което е направил, може да се обясни само по този начин. Той вече беше начело, без винаги да поема отговорност.\" \r\nАнализаторите спекулират също така, че Салвини може да се е сблъскал с натиск от страна на неговата партия да преразгледа съюза с Движението „Пет звезди“, който беше спорен почти от самото начало. \r\nИталия вероятно я очакват дни на несигурност. Парламентът е в почивка, а депутатите се отправиха към плажа. \r\nСалвини продължи предизборната си обиколка, но в кампанията си заявява, че моли италианците „да му дадат пълни правомощия да изпълнява изцяло това, което са обещали, без забавяне или воденичен камък около врата“. \r\nСенаторът Джованбатиста Фацолари, от крайно десните „Италиански братя“, заяви, че неговата партия има \"подобна визия\" с тази на „Лига“ и ще бъде по-сговорчив  по-съгласуван партньор след нови избори.", "date": "2019.08.11", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2019/08/11/2688424/mariya-bencheva-regionalna-biblioteka-peyo-yavorov-burgas-s-festivala-s-kniga-na-plazha-sme-pomislili-za-razlichnite-interesi-na-vsichki.html", "text": "С фестивала „С книга на плажа“ сме помислили за различните интереси на всички. Това каза за  Радио „Фокус“ – Бургас  директорът на библиотеката Мария Бенчева. По думите ѝ фестивалът се организира за пета поредна година, като през настоящата ще се проведе в Експозиционен център „Флора“ в дните от 13-ти до 18-ти август. „Започна като изложение на различни издателства, което в годините прерасна във фестивал с богата съпътстваща програма. Много е хубаво, че се случва през летните месеци, когато учениците са във ваканция. Той представлява нещо различно от останалите занимателни фестивали в Бургас“, отбеляза Бенчева. Тя добави, че през настоящата година участие ще вземат 15 издателства, представящи различни автори. „Помислили сме за всички – за малки и големи. Започваме с детските книжки, създадени от много различни автори. Една от тях – Петя Кукудева, ще представи премиера на книгата си с пътеписи. Акцент във фестивала са и имената на автори като Алек Попов, който ще представи най-новата си книга, както и Георги Тошев, който ще ни запознае с филма за Невена Коканова“, каза още Бенчева. По думите ѝ освен богатият набор от книги, по време на фестивала ще бъде представена и филмова продукция на английска компания за румънската природа, който е печелил награди в областта на екология. „Ние, като библиотека, два пъти сме печелили награда в тази област и мисля, че тази тема не трябва да спира да ни вълнува“, допълни още директорът. Според нея фестивалът ще пожъне успех, тъй като ще може да представи най-новото от родната литература по нестандартен начин. „Всички издателства ще се стремят да представят своите автори и книгите им по различен начин. Едно ще ги предсатви с пантомима, друго – с музика и поезия. В момента Бургас е пълен с гости, с много наши съграждани, които живеят в чужбина. Опитът сочи, че август е месецът, когато те са зажаднели за всичко родно – включително за културата ни и за книгите на български. Аз съм свидетел как много неща се случват в експоцентър „Флора“ и силно се надявам фестивалът да бъде също толкова привлекателен, колкото събитията, свързани с храна. Надявам се да се възприеме това, че книгите са храна за душата“, отбеляза Бенчева. \r\nМария ПОПЧЕВА", "date": "2019.08.11", "title": "Мария Бенчева, Регионална библиотека „Пейо Яворов“ – Бургас: С фестивала „С книга на плажа“ сме помислили за различните интереси на всички"}
{"url": "http://www.focus-news.net/news/2019/08/11/2688427/sport-rafael-nadal-stigna-do-finala-v-monreal-sled-otteglyaneto-na-monfis.html", "text": "Тенис: Рафаел Надал ще играе на финал в турнира от \"Роджърс къп\", в Монреал, след като опонентът му Гаел Монфис напусна турнира преждевременно заради контузия. \r\nПоставеният под номер две в световната ранглиста испански тенисист ще се цели в 35-та титла от сериите \"Мастърс\" срещу руснака Даниил Медведев, който по-рано победи Карен Хачанов и достигна до първият си финал в турнира.  \r\nТова ще е първата среща между двамата, а с достигането си до финала, испанецът си гарантира оставането на втора позиция в света.", "date": "2019.08.11", "title": "Спорт: Рафаел Надал стигна до финала в Монреал след оттеглянето на Монфис"}
{"url": "http://www.focus-news.net/news/2019/08/11/2688422/premierat-boyko-borisov-balgarskata-strana-ima-interes-da-investira-v-turkmenistan-v-reditsa-sferi.html", "text": "Българската страна има интерес да инвестира в Туркменистан в редица сфери. Това заяви министър-председателят Бойко Борисов, който присъства на откриването на Международната каспийската изложба за иновативни технологии в Туркменбаши, съобщиха от  правителствена информационна служба . Навлизат български компании, има вече подписани договори, мисля, че ще има и други, защото действително има гаранции за техния бизнес, изтъкна премиерът Борисов. Българският министър-председател акцентира върху сферата на строителството, където компании преговарят за сключването на сделки за безизкопни технологии. Голям интерес има в машиностроенето към нас, добави още Борисов. Министър-председателят посочи, че Туркменистан разполага с големи газови находища. Най-вече им е интересно дали можем да захраним газовия хъб „Балкан“, това може да стане само съвместно с руската страна, заяви премиерът Борисов. Целта е нашият газов хъб „Балкан“, да намерим, и утре на срещата с Медведев това ще говорим, дали, тъй като всички тръби от Туркменистан минават през Русия, към днешна дата, дали не може да се направят суапови сделки, каза още българският премиер. Международната каспийската изложба за иновативни технологии, на която присъства премиерът Борисов, се провежда в рамките на Първия каспийски икономически форум в Туркменистан. Изложбата е разположена в района на морското пристанище „Туркменбаши” и има за цел да привлече иновативни решения в областта на автомобилната индустрия и производството на автомобилни компоненти. На автомобилното изложение „Туркмен Сахра 2019“, което също е част от програмата на международната изложба, са представени нови леки и тежкотоварни автомобили и специална техника, иновативни разработки на автомобилната индустрия, съвременни разработки в областта на автомобилната аудио и видео електроника и автомобилни системи за безопасност.", "date": "2019.08.11", "title": "Премиерът Бойко Борисов: Българската страна има интерес да инвестира в Туркменистан в редица сфери"}
{"url": "http://www.focus-news.net/news/2019/08/11/2688428/anadolu-agency-turtsiya-shte-prodalzhi-sondazhite-v-iztochnoto-sredizemnomorie-tvardi-vitseprezidentat-fuat-oktay.html", "text": "Турция \"решително\" ще продължи своите сондажни дейности в Източното Средиземноморие, заяви вицепрезидентът на страната Фуат Октай, предава  Anadolu Agency . \r\nТой подчерта, че около Кипър вече се намират три сондажни кораба и скоро към тях ще се присъедини още един. „Нашата решителност в този момент е изключително ясна“, заяви Октай пред репортери и добави, че Анкара ще защитава правата на турците и турските киприоти без колебание. \r\nВицепремиерът допълни, че сондажите се извършват в рамките на споразуменията на Турция с признатата от Анкара Севернокипърска турска република. \r\n \r\n  Теодор Пенев", "date": "2019.08.11", "title": "Anadolu Agency: Турция ще продължи сондажите в Източното Средиземноморие, твърди вицепрезидентът Фуат Октай"}
{"url": "http://www.focus-news.net/news/2019/08/11/2688423/yeni-safak-iranskiyat-varhoven-lider-ali-hameney-prizova-myusyulmanite-da-se-protivopostavyat-sdelkata-na-veka-za-blizkiya-iztok.html", "text": "Върховният лидер на Иран аятолах Али Хаменей осъди плана на САЩ за прекратяване на конфликта между Израел и палестинците и призова мюсюлманите да му се противопоставят, пише турският вестник  Yeni Safa , позовавайки се на ирански държавни медии. \r\n„Трикът, наречен \"Сделката на века\", който потисническа Америка и нейните спътници предатели се опитват да прокарат, е престъпление срещу човешкото общество,  не само срещу палестинския народ\", каза Хаменей в съобщение до мюсюлманите поклонници, които  изпълняват годишния хадж в Саудитска Арабия. \r\n\"Призоваваме всички да вземат активно участие за победата над тази измама на врага\", добави Хаменей. \r\n  Теодор Пенев", "date": "2019.08.11", "title": "Yeni Safak: Иранският върховен лидер Али Хаменей призова мюсюлманите да се противопоставят „Сделката на века“ за Близкия Изток"}
{"url": "http://www.focus-news.net/news/2019/08/11/2688425/ministar-krasimir-karakachanov-zakonat-za-dobrovolnata-voenna-sluzhba-veche-e-gotov.html", "text": "Законът за доброволната военна служба вече е готов. Това каза във Варна министърът на отбраната Красимир Каракачанов, предаде репортер на | Радио \"Фокус\" - Варна . \"Завършването на доброволна военна служба ще дава предимство за постъпване на работа в структурите за сигурност\", каза Каракачанов. Той обясни, че идеята за доброволна военна служба е стара, а законът вече е готов. По думите на министъра той е минал през всички нива на обсъждане в Министерството на отбраната и трябва да бъде внесен в парламента. \"В текста се предвижда хората, които проявят желание да получат военна подготовка - за 3, 6 или 9 месеца, да бъдат зачислявани към резерва. \"С тази подготовка те ще имат защитата на закона, че работодателите няма да нарушат кариерното им развитие. От друга страна, ще се дадат определени предимства на хората, които доброволно са се обучили за военнослужещи по отношение на възможностите, когато постъпват на работа в полиция и другите структури за сигурност. Тези, които са минали през доброволна военна служба ще имат предимство пред останалите\" , обясни министър Каракачанов. Във Варна той коментира и предстоящите местни избори. По думите му, най-вероятно коалицията на патриотите ще има съвместни кандидати. Очакват се и общи кандидатури и с някои от партньорите в малката коалиция. Що се отнася до Варна, обаче, Красимир Каракачанов заяви, че още е рано да се коментират възможностите. Според него повече яснота ще има около 6 септември, до началото на активния политически сезон.  \r\nДиана СТОЕВА", "date": "2019.08.11", "title": "Министър Красимир Каракачанов: Законът за доброволната военна служба вече е готов"}
{"url": "http://www.focus-news.net/news/2019/08/11/2688419/politico-mateo-salvini-otricha-da-e-planiral-izvezhdane-na-italiya-ot-evrozonata.html", "text": "Италианският вицепремиер Матео Салвини отрече да е обмислял извеждане на Италия от Еврозоната, пише европейската редакция на  Politico .  \r\nДясната партия „Лига“ на Салвини е спрягана за победител в следващите парламентарни избори, които вероятно ще се проведат есента. \r\nСлед митинг в Матера, в Южна Италия, Салвини заяви пред репортери, че „идеята да напусне Европа“ и да се откаже от еврото „никога не е била в ход“. Салвини изрично отрече всякаква подобна информация. \r\nПо-рано в страниците на италианския вестник Repubblica се появи информация, че Салвини обмисля да подтикне Рим да се откаже от еврото. \r\nТова е поредната фантазия, която ще оставя за страниците на вестник Repubblica, добави Салвини. \r\n \r\n  Теодор Пенев", "date": "2019.08.11", "title": "POLITICO: Матео Салвини отрича да е планирал извеждане на Италия от Еврозоната"}
{"url": "http://www.focus-news.net/news/2019/08/11/2688430/gd-granichna-politsiya-intenziven-e-trafikat-na-granitsata-sas-sarbiya-gartsiya-i-rumaniya.html", "text": "Интензивен е трафикът на границата със Сърбия, Гърция и Румъния. Това съобщиха от пресцентъра на  Главна дирекция \"Гранична полиция\" . Информацията за трафика е към 11.30 ч.  \r\nНа границата с Република Сърбия, на ГКПП \"Калотина\" трафикът е интензивен на вход и изход за леки и автомобили. \r\nНа вход и изход за леки и товарни автомобили е интензивен и трафикът при ГКПП\" Кулата\" и ГКПП \"Маказа\" на границата с Гърция. Само на вход за леки автомобили е интензивен трафикът на границата с Румъния трафикът при ГКПП \"Дунав мост\" Русе, ГКПП \"Кардам\" и ГКПП \"Дуранкулак\".", "date": "2019.08.11", "title": "ГД \"Гранична полиция\": Интензивен е трафикът на границата със Сърбия, Гърция и Румъния"}
{"url": "http://www.focus-news.net/news/2019/08/11/2688431/nimh-34-gradusa-v-ruse-e-nay-visokata-izmerena-temperatura-v-stranata-kam-obyad.html", "text": "34 градуса в Русе е най-високата измерена температура в страната. Това съобщиха за  Агенция „Фокус“  от  Националния институт по метеорология и хидрология (НИМХ) . Данните са към 12.00 часа.  \r\n32 градуса са измерени в Сандански, Стара Загора и Ловеч. В Плевен, Велико Търново и Кнежа термометрите са показали 31 градуса. В столицата са измерени 28 градуса. Не са регистрирани валежи. \r\nВиолета СИМЕОНОВА", "date": "2019.08.11", "title": "НИМХ: 34 градуса в Русе е най-високата измерена температура в страната към обяд"}
{"url": "http://www.focus-news.net/news/2019/08/11/2688426/darzhavniyat-glava-rumen-radev-pozdravi-balgarskite-myusyulmani-po-sluchay-praznika-kurban-bayram.html", "text": "Президентът Румен Радев отправи своите благопожелания за здраве и щастие към представителите на мюсюлманската общност в България по повод празника Курбан Байрам. Това съобщиха от  прессекретариата на държавния глава . „Свещените за мюсюлманите дни напомнят на цялото общество за голямото значение и сила на традициите, изградени върху стремежа за човешко разбирателство, съпричастност и духовно израстване”, заявява държавният глава в своя поздравителен адрес. Президентът подчертава, че когато искрено вярваме и следваме автентични и сплотяващи добродетели, устояли на историческите превратности и доказали жизнеността си, укрепваме възможностите си за по-добър и достоен живот.", "date": "2019.08.11", "title": "Държавният глава Румен Радев поздрави българските мюсюлмани по случай празника Курбан Байрам"}
{"url": "http://www.focus-news.net/news/2019/08/11/2688429/ministar-emil-karanikolov-balgarskata-strana-e-gotova-da-okazhe-podkrepa-na-turkmenistanski-firmi-koito-zhelayat-da-investirat-v-balgariya.html", "text": "Българската страна е готова да окаже подкрепа на туркменистански фирми, които желаят да инвестират в България в сектори, в които имаме традиционни предимства и такива, които осигуряват висока добавена стойност и повишена конкурентоспособност на икономиката. Това заяви министърът на икономиката Емил Караниколов на откриването на Българо- туркменистански бизнес форум, съобщиха от  правителствена информационна служба .  Икономическият министър е част от официалната делегация, начело на която е премиерът Бойко Борисов в Туркменистан, за участие  в Първия каспийски икономически форум.  \r\nБългарска бизнес делегация ще представи пред домакините  възможностите за инвестиции у нас и конкурентните предимства на страната ни в рамките на кръгла маса и двустранни бизнес срещи.  \r\nКараниколов подчерта, че посещението в Туркменистан цели да засили диалога и да активизира търговско-икономическите отношения между двете страни. Той изрази готовност да подкрепи всяка конкретна бизнес инициатива, под формата на обмен на бизнес посещения и делегации, провеждане на бизнес форуми, с цел да се помогне на фирмите от двете страни по-добре да опознаят съществуващите възможности за ръст във взаимната ни търговия.  \r\nУтре министър Караниколов ще проведе двустранна работна среща с министъра на финансите и икономиката на Туркменистан Батир Базаров.", "date": "2019.08.11", "title": "Министър Емил Караниколов: Българската страна е готова да окаже подкрепа на туркменистански фирми, които желаят да инвестират в България"}
{"url": "http://www.focus-news.net/news/2019/08/11/2688433/varna-stotitsi-nablyudavaha-ot-varnenskiya-plazh-uchenieto-parad-2019-za-140-tata-godishnina-na-flota.html", "text": "Стотици летовници, жители и гости на Варна наблюдаваха днес преди обед зрелищния „Парад 2019”, посветен на 140-тата годишнина на Военноморските сили, предаде репортер на  Радио \"Фокус\" - Варна . Учението започна от 11.00 часа в Акваторията на централен плаж Варна и външен рейд, като беше наблюдавано и от министъра на отбраната. Парадът започна с поздрав от командира на Военноморските сили на корабите на външен рейд - Варна. Продължи с демонстрация по задържане на плавателен съд с криминално проявени лица, заподозрени в незаконен трафик на оръжие. След това се проведе демонстрация на действия при неутрализиране на терористи подготвящи терористични дейности на територията на Република България. Учението завърши с въздушна демонстрация на маневрените характеристики на вертолет „Panther” и Парад на военни кораби. Строят бе воден от редови буксир \"Христо Ботев\", най-старият плавателен съд, с който разполага българският флот. смята се, че е произведен в Унгария през 30-те години на миналия век. Първоначално е включен в Дунавската флотилия, а от 40-те години до днес служи на море. Той бе следван от представители на патрулните сили с фрегатата \"Дръзки\". В парада се включиха също корветът \"Бодри\", представители на противоминните сили, начело с минен ловец \"Цибър\". В парада се включиха също вертолети от Авиобаза \"Чайка\", учебни кораби и патрулни лодки. \r\nДиана СТОЕВА", "date": "2019.08.11", "title": "Варна: Стотици наблюдаваха от варненския плаж учението „Парад 2019” за 140-тата годишнина на флота"}
{"url": "http://www.focus-news.net/news/2019/08/11/2688432/reuters-brekzit-bez-sdelka-shte-navredi-nay-mnogo-na-velikobritaniya-spored-zhan-klod-yunker.html", "text": "Брекзит без сделка би навредил на Великобритания повече отколкото на Европейския съюз, заяви председателят в оставка на Европейската комисия Жан Клод Юнкер, цитиран от  Reuters . \r\nВеликобритания притиска Европейския съюз да измени условията на споразумението за излизането на Лондон от ЕС. Тя твърди, че Брюксел ще трябва да поеме отговорност за Брекзит без сделка, ако не направи компромис.  \r\nПред местен австрийски вестник Юнкер заяви, че в края на краищата именно Лондон би пострадал най-много от подобно развитие на обстоятелствата. \r\n„Ако се стигне до твърд Брекзит, той не е в интерес на никого, но британците ще бъдат големите губещи.“ \r\n„Ние сме напълно подготвени (за Брекзит), въпреки че някои във Великобритания казват, че не сме.“, допълни Юнкер. \r\n“Изяснихме, че не сме готови да водим нови преговори за споразумението за оттегляне, а само да дадем някои разяснения в рамките на политическите декларации, които регулират бъдещите отношения между Обединеното кралство и Европейския съюз “, добави ръководителят на Европейската Комисия. \r\n \r\n  Теодор Пенев", "date": "2019.08.11", "title": "Reuters: Брекзит без сделка ще навреди най-много на Великобритания, според Жан Клод Юнкер"}
{"url": "http://www.focus-news.net/news/2019/08/11/2688435/pregled-na-mezhdunarodnite-novini-do-1300-chasa-agentsiya-fokus.html", "text": "Турция \"решително\" ще продължи своите сондажни дейности в Източното Средиземноморие, заяви вицепрезидентът на страната Фуат Октай, предава  Anadolu Agency . \r\nТой подчерта, че около Кипър вече се намират три сондажни кораба и скоро към тях ще се присъедини още един. „Нашата решителност в този момент е изключително ясна“, заяви Октай пред репортери и добави, че Анкара ще защитава правата на турците и турските киприоти без колебание. \r\nВицепремиерът допълни, че сондажите се извършват в рамките на споразуменията на Турция с признатата от Анкара Севернокипърска турска република. \r\n*** \r\n \r\n  Полицията щурмува района около свещения за юдаисти и мюсюлмани Храмов хълм в Ерусалим, като използва шокови гранати срещу протестиращи, пише израелското издание  The Jerusalem Post . \r\nСпоред вестника мюсюлманите са протестирали срещу събирането на израелци пред входа на религиозният обект. След инцидента полицията е забранила на юдейските поклонници да влязат в храма.  \r\nПовече от 80 хиляди мюсюлмани се събраха за молитва на Храмов хълм, за да отпразнуват мюсюлманския празник Курбан байрам. Организаторите на събитието призоваха молещите се да останат на хълма и да не позволяват на юдейски поклонници да стигнат до свещенното място. \r\nПоследваха сблъсъци между събралите се на входа израелци и мюсюлмани, което наложи намесата на силите на реда за да се предотврати ескалация на конфликта.  \r\nМюсюлманският празник съвпада с юдейския ден на траур Девети ав, в който поклонниците се изкачват на Храмов хълм. Местните власти обаче забраниха влизането на израелски богомолци в района на хълма, за да се предотвратят повече сблъсъци. \r\n„В крайна сметка беше решено, че предвид броя на поклонниците и голямата възможност за конфликт, посещенията на Храмов хълм в този момент няма да бъдат възможни“, се казва в изявление на говорителя на окръжната полиция в Еерусалим.  \r\nХрамов хълм обикновено е затворен за посетители от други религии по време на мюсюлманските празници, но тъй като те се припокриват с юдейските чествания, някои израелски организации се обърнаха към местните власти да направят изключение. \r\n*** \r\n \r\n  Военна коалиция, ръководена от Саудитска Арабия се намеси в конфликта в Йемен в подкрепа на правителството, след като сепаратисти превзеха южния пристанищен град Аден, съобщава  Reuters . \r\nКоалицията, подкрепяна от запада, заяви, че е атакувала зона, която е била „директна заплаха“ за поддържаното от Рияд правителство на Абд Рабу Мансур Хади, чиито кабинет временно се намира в Аден. \r\n„Това е само първата операция и ще бъде последвана от други. Южният преходен съвет (ЮПС) все още има шанс да се изтегли\", заявиха говорители на коалицията, цитирани от държавната телевизия на Саудитска Арабия. \r\nПо-рано воденият от Рияд алианс предупреди, че ще се намеси в конфликта ако сепаратистите не изоставят правителствените военни лагери в града и не прекратят боевете. \r\n*** \r\n \r\n  Турският външен министър Хулуси Акар заяви, че е нужно Анкара да задържи войските си в  Кипър, съобщава електронното издание на гръцкия вестник  Kathimerini . Той допълни, че страната трябва да запази военното си присъствие в качеството си на гарант. \r\nАкар посети турските войници на острова и каза, че когато Анкара говори за мир, гърците гледат на това като слабост, но считат за заплаха твърдението на правителството, че няма да приеме статуквото като свършен факт. \r\n„Нашите съседи трябва да си събират ума и да погледнат на нещата обективно”, заяви министърът, като добави, че възгледите на Турция за Кипър са същите от 1974 г., когато страната се намеси в конфликта в северната част на острова, и призова новото гръцко правителство да се поучи от миналото. \r\nТой обаче настоя, че Анкара се стреми да провежда политика на добросъседски отношения в Беломорието, Източното Средиземноморие и Кипър. \r\n*** \r\n \r\n  Ръководителят на лейбъристката партия и бивш министър-председател на Великобритания, Гордън Браун, заяви че Брекзит без сделка би бил бедствие за единството на страната, пише британският вестник  The Guardian , позоваващ се на информация на The Observer. \r\nНарастващият национализъм разделя Обединеното кралство, води го към безпрецедентно икономическо бедствие и отприщва най-сериозната конституционна криза от 17-ти век насам, предупреди Гордън Браун. \r\nБившият премиер заяви, че Англия, Шотландия, Уелс и Северна Ирландия са “лишени от обединяваща цел“. \r\nЕдинството на страната, според Браун, „върви насън към забвение“, което е подхранвано от „разрушителната, популистка, националистическа идеология“, наложена от новият министър-председател на Великобритания Борис Джонсън. Той се присъедини към изявленията на други лейбъристи и призова за действия срещу излизането от ЕС без сделка.  \r\n„Ако искаме да разберем защо сме изправени пред не само най-сериозната си конституционна криза от 17-ти век, но в същото време и безпрецедентна икономическа катастрофа, породена от излизането от ЕС без сделка, трябва да признаем, че национализмът в момента движи Британската политика ”, пише той.  \r\n„От това следва, че само по този начин, като гледащи напред, толерантни, справедливи и прагматични хора, Великобритания може да възстанови единството и общата си цел. Тези скъпоценни идеали не биха могли да преживеят разделението и хаоса на Брекзит без сделка. За да се предотврати възходът на нефукнционалния национализъм, първата стъпка е да се спре излизането от ЕС без сделка.“, продължава Браун. \r\nТой също така обвини Джонсън в това, че превръща Консервативната партия в партия за Брекзит. \r\n*** \r\n \r\n  Ракетните изпитания от страна на Пхенян са били част от тестове за „ново оръжие“, съобщава  AFP , позоваваща се на информация на държавните медии в страната.  Северна Корея изстреля две нови ракети в последното от поредицата изпитания, които президентът на САЩ Доналд Тръмп омаловажи, тъй като Вашингтон се стреми да започне отново преговори с Пхенян. \r\nИнформацията дойде след коментарите на Тръмп, че Ким Чен Ун се е извинил за ракетните изпитания. Севернокорейският лидер е изразил готовност да се срещне с американския президент след като приключат военните учения между САЩ и Южна Корея. \r\nMедиите в Пхенян не навлязоха в технически подробности, но заявиха, че Ким Чен Ун е тествал „ново оръжие“. Севернокорейския лидер лично е наблюдавал изпитанията. \r\nСпоред Ким Донг-юб, изследовател от Института за далекоизточни изследвания, новите оръжия вероятно са балистични ракети с малък обсег на действие, които са част от модернизацията в армията на Северна Корея. \r\nТе са версия на нискобюджетна система за контраатака с висока ефективност, насочена към системите за противоракетна отбрана на Сеул, добави експертът. \r\n*** \r\n \r\n  Жертвите от тайфуна Лекима, който удари Източен Китай достигнаха 28, други 20 са безследно изчезнали, предава  Reuters , като се позовава на местни медии. Проливните дъждове и силния вятър предизвикаха свлачище, което стана причина за евакуирането на повече от милион души.  \r\nПоривите на вятъра достигнаха скорост от 187 км/ч и причиниха проблеми с транспорта, отменени бяха полети, а железопътните линии в провинция Джъдзян бяха спрени.  \r\nТайфунът нанесе щети на 34 хил. домове и засегна повече от 170 хил. хектара обработваема земя и посеви. По данни на местните власти, щетите от бедствието са на стойност около 2 млрд. долара. \r\nМестните медии показаха кадри на спасители, нагазили до кръста във вода в опит да евакуират жители от засегнатата провинция. Част от електрозахранването в Джъдзян е възстановено.  \r\n***", "date": "2019.08.11", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/08/11/2688434/ria-novosti-osem-dushi-sa-zaginali-pri-vazdushno-napadenie-v-yemen.html", "text": "Осем души са загинали, а други 11 са ранени при въздушно нападение на коалицията, водена от Саудитска арабия, която нахлу в провинция Хадж в северозападен Йемен, съобщава РИА Новости, позовавайки се на хуситски източници.  \r\nСпоред местна телевизия, коалиционна авиация е бомбардирала жилищна сграда в провинция Хадж, убивайки осем цивилни, повечето от които деца и жени. Други 11 души са ранени. \r\nКоалицията, водена от Саудитска Арабия нахлу в Йемен след като сепаратистите превзеха пристанищния град Аден, в който се намираше кабинета на подкрепяното от Рияд правителство на Рабу Мансур Хади. \r\n \r\n  Теодор Пенев", "date": "2019.08.11", "title": "РИА Новости: Осем души са загинали при въздушно нападение в Йемен"}
{"url": "http://www.focus-news.net/news/2019/08/11/2688438/kmetat-na-svishtov-gencho-genchev-zapochnahme-deynosti-po-remonta-na-tri-chitalishta-vav-vardim-oresh-i-tsarevets.html", "text": "Започнахме дейности по ремонта на три читалища в населените места във Вардим, Ореш и Царевец. Това каза в интервю за  Агенция „Фокус“  кметът на Свищов Генчо Генчев за ремонтите на територията на общината през лятото. Той поясни, че средствата са приблизително 3 млн. лв. „Осигурени са от публичната инвестиционна програма „Региони в растеж“ на всяка една от общините, които имат такива средства“, посочи кметът. „На територията на Община Свищов текат ремонти по реконструкцията на водопреносната мрежа. Повече от км водопреносна мрежа ще бъде подменена със средства, осигурени от ПУДООС към МОСВ“, каза Генчо Генчев. По думите му през лятото се извършва рехабилитация,  ремонт и преасфалтиране на всички  45 улици на територията на град Свищов, за които се подменя водопреносната мрежа. \"Също така текат няколко текущи ремонти по сградата на детска градина „Чиполино“, която се намира в град Свищов. \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.08.11", "title": "Кметът на Свищов Генчо Генчев: Започнахме дейности по ремонта на три читалища във Вардим, Ореш и Царевец"}
{"url": "http://www.focus-news.net/news/2019/08/11/2688436/evrodeputatat-ot-sdsenp-aleksandar-yordanov-stranata-ni-tryabva-da-e-edinna-po-razshirenieto-na-es-sas-stranite-ot-zapadnite-balkani.html", "text": "Страната ни трябва да е единна по разширението на ЕС със страните от Западните Балкани. Това каза евродепутатът от СДС /ЕНП Александър Йорданов в предаването „# Европа“ по  БНТ . \"Силната страна на България може да бъде само една. Да изразява единна национална позиция. Ако е възможно българските народни представители, да оставят партийните си противоречия тук в България. Един голям интерес има нашата страна, по който би трябвало да сме единни. Това е разширението на ЕС със страните от Западните Балкани. Тук България трябва да има лидерска роля, трябва да е водач, локомотивът в този процес в ЕС в този регион на Европа. Мисля, че тук ще бъдем обединени ние българите\", каза още Йорданов. Той посочи, че поне в Комисията по външни работи, където е постоянен член ще се опита да направи всичко възможно за тази водеща роля на България. \"Вярно е и има такава поговорка „И сам войнът е войн“, но първо европейският парламент не е бойно поле. Това, което може да се опита да направи, поне аз така виждам своята роля, да сплотявам нашите депутати. Да не закъсняваме за самолета, както се случваше в миналото, да бъдем винаги там, когато се гласува по важните въпроси“, посочи още Йорданов. Според него реформата на ЕС е големият проблем, който стои както пред политиците в Европа, така и дори в много по-голяма степен пред гражданите на Европа. \"Ако се вслушаме в гласа на гражданите, ще разберем, че те наистина искат промяна. Много е трудно да формулират точно каква. Резултатът от тази неяснота в съзнанието на европейците към момента е видим в състава на новия европейския парламент, където има много голям разнобой\", допълни още евродепутатът.", "date": "2019.08.11", "title": "Евродепутатът от СДС/ЕНП Александър Йорданов: Страната ни трябва да е единна по разширението на ЕС със страните от Западните Балкани"}
{"url": "http://www.focus-news.net/news/2019/08/11/2688437/makfaks-makedoniya-nikoy-ne-e-nad-zakona-izvarshitelite-tryabva-da-se-izpravyat-pred-pravosadieto-spored-yohanes-han.html", "text": "Европейският комисар по политика за съседство и преговорите за разширяване, Йоханес Хан коментира аферата „Рекет“, предава македонската информационна агенция „Макфакс“.  \r\n„Борбата с корупцията на високите етажи на властта трябва да продължи без прекъсване“, пише в „Twitter“ европейският комисар по повод публикуването на снимковите материали и аудиозаписи по случая „Рекет“. \r\n„По отношение на последните разкрития е важно да се потърси правна отговорност за всички престъпления, включително тези, произтичащи от и заобикалящи незаконните подслушвания.“ \r\n„Никой не е над закона и не може да има безнаказаност. Всички престъпления трябва да бъдат разследвани от съответните органи, без каквато и да е външна намеса и извършителите да бъдат изправени пред съда.“, добавя Хан. \r\n \r\n  Теодор Пенев", "date": "2019.08.11", "title": "„Макфакс“ (Македония): Никой не е над закона, извършителите трябва да се изправят пред правосъдието, според Йоханес Хан"}
{"url": "http://www.focus-news.net/news/2019/08/11/2688442/pazardzhik-istoricheskiyat-muzey-vav-velingrad-pokazva-izlozhbata-110-godini-muzeyno-delo-v-chepinskiya-kray.html", "text": "Историческият музей във Велинград показва изложбата „110 години музейно дело в Чепинския край“, съобщиха от музея. Съвременният Исторически музей – Велинград е наследник на вековна традиция в музейното дело в Чепинския край. 110 години от далечната 1909 г. когато в Каменица, днес квартал на Велинград, към местното читалище е създаден музей, чиято сбирка се формира от даренията на местното население и в края на 1911 г. вече наброява 273 старини.  Музеят тръгва от много далече във времето. Той променя сгради, лица и гласове, музейни програми и експозиции, но запазва неизменно искрата и дръзновението на първите. За дългия професионален път и достиженията ни на музейното поприще разказва богатата изложбата „110 години музейно дело в Чепинския край“, подредена в ИМ – Велинград. \r\nКуратори на изложбата са Снежана Велева – дългогодишен музеен специалист и директор на музея и Надежда Ангелова – уредник в направление Нова и най-нова история.", "date": "2019.08.11", "title": "Пазарджик: Историческият музей във Велинград показва изложбата „110 години музейно дело в Чепинския край“"}
{"url": "http://www.focus-news.net/news/2019/08/11/2688444/gd-granichna-politsiya-intenziven-e-trafikat-na-granitsata-sas-sarbiya-gartsiya-i-rumaniya.html", "text": "Интензивен е трафикът на границата със Сърбия, Гърция и Румъния. Това съобщиха от пресцентъра на  ГД „Гранична полиция“ . Информацията за трафика е към 14.00 часа. На границата със Сърбия на  ГКПП „Калотина“  и на границата с Румъния на ГКПП „Маказа“ трафикът е интензивен на вход и изход за леки автомобили. На границата с Румъния трафикът е интензивен на ГКПП „Дунав мост – Русе“, ГКПП „Кардам“ и ГКПП „Дуранкулак“ на вход за леки автомобили.  На границата с Република Северна Македония и на границата с Република Турция трафикът е нормален на всички гранични контролно-пропускателни пунктове.", "date": "2019.08.11", "title": "ГД „Гранична полиция“: Интензивен е трафикът на границата със Сърбия, Гърция и Румъния"}
{"url": "http://www.focus-news.net/news/2019/08/11/2688443/the-jerusalem-post-hamas-iska-mir-s-izrael-i-se-distantsira-ot-opitite-za-nahluvane-prez-palestinskata-granitsa.html", "text": "Радикалното палестинско движение „Хамас“ се дистанцира от опита за нахлуване в Израел от ивицата Газа с аргумента, че четиримата бойци, които бяха убити от силите за сигурност на Тел Авив, са действали независимо, пише израелския вестник The Jerusalem Post. \r\nЗа втори път през последните 10 дни „Хамас“ се дистанцира от провокация по границата между Ивицата Газа и Израел. Разграничвайки се от последните конфликти, Хамас сигнализира, че държи да запази примирието, постигнато с Израел по-рано тази година под егидата на Египет и ООН, обясниха палестински политически анализатори. \r\nВ събота Хамас отново заяви, че четиримата въоръжени мжъе, които бяха убити от граничните сили на Израел, не действат по указания на военното крило на движението. Съобщението на Хамас се разглежда като усилие за предотвратяване на израелска ответна атака срещу тях в ивицата Газа. \r\nПредставители на радикалното движение информираха и Египет, че нямат общо с провокацията. \r\n„Хамас изпрати съобщение до Египет, че не иска ескалация и че няма нищо общо с операцията в събота“, казва източник на палестинската организация. \r\n  Теодор Пенев", "date": "2019.08.11", "title": "The Jerusalem Post: „Хамас“ иска мир с Израел и се дистанцира от опитите за нахлуване през палестинската граница"}
{"url": "http://www.focus-news.net/news/2019/08/11/2688439/afp-zhertvite-i-postradalite-ot-sblasatsite-v-yemen-dostigat-300-dushi-spored-oon.html", "text": "В сблъсъците между проправителствените сили и сепаратистите в Аден са загинали около 40 души, а други 260 са били ранени, в това число и цивилни, съобщава  AFP  като се позовава на информация на ООН. \r\n„Десетки цивилни са убити и ранени от 8 август насам, когато започнаха боеве в град Аден. Предварителните доклади сочат, че 40 души са убити, а 260 са ранени“, се казва в изявлението на ООН. \r\n\"Тъжно е, че по време на празника Курбан байрам, семействата скърбят за смъртта на своите близки, вместо да празнуват заедно в мир и хармония\", заяви Хуманитарният координатор на ООН в Йемен Лисе Гранде. \r\n„Основната ни цел в момента е да изпращаме медицински екипи за спасяване на ранените“, допълни тя. \r\nГранде изрази притесненията на ООН за хванатите в капана на битката цивилни в град Аден, които нямат достъп до продукти от първа необходимост и призова воюващите страни да пазят цивилното население. \r\n„Семействата трябва да могат да се движат свободно и безопасно, за да си осигурят нещата, от които се нуждаят, за да оцелеят.“, добави тя. \r\n \r\n  Теодор Пенев", "date": "2019.08.11", "title": "AFP: Жертвите и пострадалите от сблъсъците в Йемен достигат 300 души, според ООН"}
{"url": "http://www.focus-news.net/news/2019/08/11/2688445/premierat-boyko-borisov-gazat-ot-turkmenistan-e-potentsialen-iztochnik-za-zahranvane-na-gazorazpredelitelniya-tsentar-balkan-na-teritoriyata-na-balgariya.html", "text": "Отношенията между България и Туркменистан са важни и перспективни. Убеден съм, че двустранният диалог на най-високо ниво ще отвори нови възможности за сътрудничество от взаимен интерес. Това заяви министър-председателят Бойко Борисов по време на срещата си в „Аваза“ с президента на Туркменистан Гурбангули Бердимухамедов. Това съобщиха от  правителствена информационна служба . Премиерът Борисов изтъкна желанието на нашата страна да развива всестранно, дългосрочно и взаимноизгодно партньорство с Туркменистан в редица области като търговия, строителство, енергетика и туризъм.  \r\nПремиерът Борисов изтъкна потенциала на сътрудничеството между България и Туркменистан относно енергийната сигурност и диверсификацията на източниците и маршрутите на доставките на природен газ от Каспийския регион към Европа. Българският министър-председател акцентира върху стремежа на страната ни да запази ролята си на стратегически газоразпределителен център и посочи сериозната работа на правителството по изграждането на необходимата инфраструктура. Според премиера Борисов, газът от Туркменистан е потенциален източник за захранване на газоразпределителния център „Балкан” на територията на България.  \r\nМинистър-председателят Борисов изрази готовност страната ни да развива диалог с Туркменистан и относно възможностите за взаимодействие по транспортната свързаност в направлението „Запад – Изток“ и „Запад – Юг“ през Югоизточна Европа и Черно море. Като друга перспективна сфера за сътрудничество между България и Туркменистан премиерът Борисов посочи инфраструктурата. По думите му би било полезно и за двете страни, ако обменят повече информация за инвестиционния климат и намеренията в тази област. В рамките на разговора министър-председателят Бойко Борисов благодари на президента на Туркменистан за отправената покана за участие в Първия каспийски икономически форум. Българският премиер поздрави Бердимухамедов за инициативата за провеждане и за успешната организация на това значимо и първо по рода си събитие. Министър-председателят Борисов отправи покана към президента на Туркменистан да посети България.", "date": "2019.08.11", "title": "Премиерът Бойко Борисов: Газът от Туркменистан е потенциален източник за захранване на газоразпределителния център „Балкан” на  територията на България"}
{"url": "http://www.focus-news.net/news/2019/08/11/2688446/zapochna-4-ata-sesiya-na-mezhdupravitelstvenata-balgaro-turkemnistanska-komisiya-za-ikonomichesko-satrudnichestvo.html", "text": "Започна Четвъртата сесия на Междуправителствената българо-туркемнистанска комисия за икономическо сътрудничество. Това съобщиха от  правителствена информационна служба . От българска страна съпредседател на заседанието е министърът на регионалното развитие и благоустройството Петя Аврамова. Преди това министър Аврамова проведе среща на четири очи с министъра на търговията и външноикономическите отношения на Туркменистан Амандурди Ишанов, който ще ръководи сесията на Комисията от страна на домакините.", "date": "2019.08.11", "title": "Започна 4-ата сесия на Междуправителствената българо-туркемнистанска комисия за икономическо сътрудничество"}
{"url": "http://www.focus-news.net/news/2019/08/11/2688447/afp-pakistanskiyat-ministar-predsedatel-osadi-bezdeystvieto-na-mezhdunarodnata-obshtnost-po-vaprosa-s-dzhamu-i-kashmir.html", "text": "Пакистанският министър-председател  Имран Хан осъди бездействието на международната общност по въпроса с Джаму и Кашмир, съобщава  AFP . \r\nПремиерът на ислямската република стигна до там, че сравни ситуацията с Мюнхенското споразумение от 1938 г. в съобщение в “Twitter”. \r\nВъзмущението на Хан е предизвикано от засиленото напрежение между Пакистан и Индия, след като Ню Делхи отмени специалния статут на щата Джаму и Кашмир, като предостави пълен контрол над него на централното правителство. \r\nХан заяви че \"идеологията на върховенството на индусите, подобна на нацисткото арийско върховенство, няма да спре\" в Кашмир. \r\nТой допълни, че това ще предизвика потискането на мюсюлманите в Индия. \r\n„Прави се опит е бъде променена демографията на Кашмир чрез етническо прочистване\", написа премиерът.  \r\nУвеличаващото се напрежение между Исламбад и Ню Делхи доведе до изгонването на индийския посланик от Пакистан и спирането на малкото останала двустранна търговия между двете страни, както и до прекъсването на трансграничните транспортни услуги. \r\n  Теодор Пенев", "date": "2019.08.11", "title": "AFP: Пакистанският министър-председател осъди бездействието на международната общност по въпроса с Джаму и Кашмир"}
{"url": "http://www.focus-news.net/news/2019/08/11/2688449/kmetat-na-svishtov-gencho-genchev-investirahme-dosta-sredstva-v-naselenite-mesta-na-obshtinata-staraem-se-da-reshavame-problemite-im.html", "text": "Инвестирахме доста средства в населените места на общината, стараем се да решаваме проблемите им. Това каза в интервю за  Агенция „Фокус“  кметът на Свищов Генчо Генчев за ремонтите на територията на общината през лятото. Той отчете, че усилено тече ремонтът на пътя между Новград и село Вардим. „Надявам се с това докрая на месец август да приключат ремонтните дейности по този участък. Паралелно към този момент започва проектиране на останалата част от пътя на село Вардим към град Свищов. Там трябва да бъде изцяло преасфалтирано и извършен цялостен ремонт на пътното платно“, коментира кметът. „Сега ни предстоят средства, които да бъдат гласувани и предоставени от Комисията по бедствия и аварии за възстановяване на уличната настилка в селата Овча Могила, Морава, които силно пострадаха в началото на лятото. В другите населени места всички колеги са обезпечени с финансови ресурси по собствените си бюджети, с които да реализират местните политики и дейности, които стоят като проблем на територията на съответното кметство“, допълни още Генчо Генчев.  \r\nДеница КИТАНОВА \r\n Пълния текст на интервюто четете в „Мнение”", "date": "2019.08.11", "title": "Кметът на Свищов Генчо Генчев: Инвестирахме доста средства в населените места на общината, стараем се да решаваме проблемите им"}
{"url": "http://www.focus-news.net/news/2019/08/11/2688451/sofiya-intenziven-e-trafikat-po-avtomagistralite-hemus-i-trakiya-v-posoka-stolitsata.html", "text": "Трафикът в посока София по автомагистралите \"Хемус\" и \"Тракия\" вече е интензивен. Това съобщиха от пресцентъра на  ОДМВР - София .  Екипите на Пътна полиция към ОДМВР-София са на трасетата и в готовност да регулират и подпомагат движението. Създадена е организация, при възникнала необходимост, с цел облекчаване придвижването на автомобилите, трафикът в посока София да се осъществява и по стария път /I-1/.", "date": "2019.08.11", "title": "София: Интензивен е трафикът по автомагистралите \"Хемус\" и \"Тракия\" в посока столицата"}
{"url": "http://www.focus-news.net/news/2019/08/11/2688450/lokalno-makedoniya-sabotniyat-protest-v-belgrad-zavarshi-s-intsident-pred-prezidentstvoto.html", "text": "В събота вечерта в Белград се проведе 36-ия протест на гражданите \"1 от 5 милиона\", в края на който възникна инцидент пред сградата на Президентството, когато малка група протестиращи се опита да премахне оградата пред съоръжението да остави списък на исканията на протестиращите, информира македонското електронно издание  “Локално“ . \r\nКакто съобщава кореспондент на Македонската информационна агенция (МИА), протестиращите са били изтласкани от охранители в цивилни дрехи, които не са допускали нарушаване на периметъра, а един от организаторите на протеста пострада и бе закаран  в Спешния център. \r\nЕдин от организаторите на протеста Сърджан Маркович заяви, че е била постигната договореност, за да се позволи на представители на протестиращите да оставят лист с искания за честни избори. След като обаче са били спрени, протестиращите са се опитали да премахнат оградата около сградата на Президентството. \r\nМаркович е успял да прескочи оградата и със списък с искания в ръце се е опитал да изтича до входа на сградата, но няколко охранители са го върнали от другата страна на оградата с помощта на физическа сила. \r\nСлед това на представители на протестиращите е било разрешено да стигнат до сградата на Президентството и да оставят списък с искания - документ, съдържащ 42 точки от екипа на експертите на протестиращите, червена линия, без чието прилагане до 1 септември, няма да има избори. \r\nСъюзът за Сърбия (СзС) днес категорично осъди инцидента и поиска незабавното идентифициране на онези, които са нападнали протестиращите , които съгласно споразумение с полицията са искали да оставят исканията пред сградата на Президентството. \r\n„Ако става дума за цивилни полицаи, те знаят, че юмруците не са законно средство за защита на периметъра около сградата на Президентството. Юмруците се използват от престъпници и хулигани, в каквито по този начин са се превърнали в хората, сблъскали се с протестиращите, се казва в изявление на СзС. \r\n„Въпросът е колко далеч сме от сценария на (Слободан) Милошевич за изпращане на танкове срещу гражданите, демонстриращи за свобода и демокрация. Обществеността има право да бъде информирана за лицата, които бият протестиращите, и да предприеме законови мерки срещу тях, казаха от опозиционната партия.  \r\n \r\n  Юлиян Марков", "date": "2019.08.11", "title": "„Локално“ (Македония): Съботният протест в Белград завърши с инцидент пред Президентството"}
{"url": "http://www.focus-news.net/news/2019/08/11/2688448/pazardzhik-v-ramkite-na-lyatnata-si-programa-za-rabota-s-detsa-istoricheskiyat-muzey-v-belovo-organizira-interesni-initsiativi.html", "text": "В рамките на лятната си програма за работа с деца, Историческият музей в Белово организира интересни инициативи, съобщи за  Радио „Фокус“ – Пазарджик  Севдалина Попова, старши експерт „Музейно дело“ в община Белово. „Децата изучаваха старите къщи в село Дъбравите – един отминал свят, стаен в детайлите. В първият от дните – снимаха и гледаха, посетиха къщата на баба Иванка Генова. Дом, в който са израснали четири поколения. В нея са запазени автентичната обстановка за края на XIX и началото на ХХ век, могат да се видят и следите на модернизацията. Най-интересен си остана разказът на баба Иванка, той отвори за децата една страница от стария бит, от миналото и легендите. Децата чуха интересни факти за селището и неговата древна история от Георги Бонжолов -краевед. Посетиха църква от VI век, специален гост им бе археологът Асен Салкин“, коментира Попова. Тя допълни, че децата от село Сестримо са се запознали с българските шевици и тяхното символно значение, след което са ги рисували с интерес и желание. \r\nВаня НИКОЛОВА", "date": "2019.08.11", "title": "Пазарджик: В рамките на лятната си програма за работа с деца, Историческият музей в Белово организира интересни инициативи"}
{"url": "http://www.focus-news.net/news/2019/08/11/2688441/irish-independent-boris-dzhonsan-shte-se-sreshtne-s-irlandskiya-premier-leo-varadkar-za-da-obsadyat-brekzit.html", "text": "Британският министър-председател Борис Джонсън ще се срещне с ирландския си колега за да обсъдят Брекзит и клаузата за ирландската граница, пише ирландският вестник  Irish Independent  като се позовава на информация на The Sunday Telegraph.  \r\nВеликобритания прие предложението на Варадкар за преговори и в момента разглеждаме възможните дати за нея, съобщават британски източници. \r\nПо-рано Джонсън заяви, че няма смисъл от подновяване на преговорите с Европейския съюз, ако Брюксел не се съгласи да се откаже от клаузата за запазване на ирландската граница. \r\nОт своя страна съюза заяви, че не е готов да води преговори, свързани с клаузата, чиято цел е да запази границата между Северна Ирландия и Република Ирландия отворена след Брекзит. \r\nПо-рано британския премиер заяви, че Лондон ще се оттегли от ЕС на 31 октомври със или без сделка.  \r\n \r\n  Теодор Пенев", "date": "2019.08.11", "title": "Irish Independent: Борис Джонсън ще се срещне с ирландския премиер Лео Варадкар за да обсъдят Брекзит"}
{"url": "http://www.focus-news.net/news/2019/08/11/2688452/premierat-boyko-borisov-uchastva-v-sreshtata-na-ofitsialnite-delegatsii-na-balgariya-i-turkmenistan.html", "text": "Ползотворният диалог и постигането на конкретни нови договорености между България и Туркменистан е в интерес на стабилността и предвидимостта в двустранните ни отношения. Това заяви министър-председателят Бойко Борисов по време на разширената среща между официалните делегации на двете страни. Това съобщиха от  правителствена информационна служба . Разговорът се проведе в „Аваза“, непосредствено след края на Четвъртото заседание на Междуправителствената българо-туркменистанска комисия за икономическо сътрудничество. \r\nПремиерът Борисов акцентира върху работата на Комисията, която по думите му има съществена роля за активизирането на връзките между двете страни. Според българския министър-председател, е от голямо значение ефективността на този механизъм за взаимодействие да се поддържа посредством редовното му свикване и изпълнение на постигнатите договорености. Борисов посочи още, че засилването на контактите и взаимодействието между министерствата и институциите на двете страни е сериозна предпоставка за оползотворяването на съществуващия потенциал за сътрудничество между България и Туркменистан.  \r\nМинистър-председателят Борисов изтъкна, че за страната ни Туркменистан е важен партньор в Централна Азия и в района на Каспийско море. По думите му икономическите отношения с Туркменистан са много перспективни, но са необходими повече стъпки за реализирането на потенциала на двустранната търговия и стокообмена. Като перспективни направления за взаимодействие Борисов открои насърчаването на сътрудничеството и подпомагането участието на представители на строителния сектор от двете страни в инфраструктурни проекти в България и Туркменистан.  Заемайки четвърто място в света по резерв на природен газ, Туркменистан се нарежда сред важните партньори за гарантиране на енергийната сигурност и реализирането на проекти за диверсификация на източниците и маршрутите на доставка за природен газ за Европа. Българският министър-председател акцентира върху активната работа по изграждането на инфраструктурата за реализацията на проекта за газоразпределителен център „Балкан”, в който би могъл да постъпва и природен газ от Туркменистан.  \r\nВ рамките на срещата на двете официални делегации страната ни изрази готовност за сътрудничество и в други сфери като транспорт, иновации, туризъм.", "date": "2019.08.11", "title": "Премиерът Бойко Борисов участва в срещата на официалните делегации на България и Туркменистан"}
{"url": "http://www.focus-news.net/news/2019/08/11/2688440/prof-plamen-pavlov-istorik-shipchenskata-epopeya-e-prelomen-moment-v-balgarskata-istoriya.html", "text": "Шипченската епопея е преломен момент в българската история. Това каза в интервю за  Агенция „Фокус“  историкът проф. Пламен Павлов по повод 142-ата годишнина от най-тежкия ден от отбраната на Шипка. \"Народният поет Иван Вазов го е казал най-добре, че на практика българските опълченци на върховете Шипка и „Св. Никола“ спасяват не само Руско-турската освободителна война, не само прохода, но и реномето на Руската империя\", каза още проф. Павлов. По думите му един пробив на силите на Сюлейман паша в Шипченския проход и войната е могла да се превърне в пълна катастрофа за Руската армия  и особено за българския народ. „Значението на Шипченската епопея е оценено още тогава, още от тогавашните военни кореспонденти, тогавашните военни специалисти, но дори след толкова години след тези събития, ние не можем да не си даваме сметка за какъв преломен момент в българската история става дума“, добави историкът. „На практика освобождението на тази част от България, се дължи до голяма степен на подвига на българи и руси на Шипка“, посочи проф. Павлов.  \r\nВиолета СИМЕОНОВА \r\n Пълния текст на интервюто четете по-късно в „Мнение”", "date": "2019.08.11", "title": "Проф. Пламен Павлов, историк: Шипченската епопея е преломен момент в българската история"}
{"url": "http://www.focus-news.net/news/2019/08/11/2688453/aleksandar-vuchich-tryabva-da-zapazim-mira-v-stranata-ne-iskam-stseni-kato-v-parizh.html", "text": "Трябва да запазим мира в страната, не искам сцени като в Париж, заяви сръбският президент Александър Вучич в специално изявление по повод инцидента в края на съботния протест, провеждан редовно в Белград, пред сградата на Президентството, цитиран от македонската информационна агенция   “Макфакс“ . \r\nСръбският президент Александър Вучич заяви днес, че участниците в протеста \"1 от 5 милиона\", които снощи повредиха оградата пред сградата на Президентството, знаят, че са нарушили закона, добавяйки, че в бъдеще в името на сигурността оградата ще бъде премахната. \r\nТой каза, че очаква протестиращите в бъдеще да не влизат в сградата. \r\n„Правете каквото искате, просто не нарушавайте закона и не упражнявайте насилие. Призовавам всички хора, както полицията, така и военната полиция и моята охрана, да им позволят да се приближат до мен, но да не им позволяват да причиняват кръвопролития и инциденти. Трябва да запазим мира в страната, не искам сцени като в Париж \", каза сръбският президент. \r\n \r\n  Юлиян Марков", "date": "2019.08.11", "title": "Александър Вучич: Трябва да запазим мира в страната, не искам сцени като в Париж"}
{"url": "http://www.focus-news.net/news/2019/08/11/2688456/blagoevgrad-dva-leki-avtomobila-sa-katastrofirali-na-glaven-pat-e-79-pri-tunel-zheleznitsa.html", "text": "Два леки автомобила са катастрофирали на главен път Е-79 при тунел \"Железница\", предаде репортер на  Радио \"Фокус\" - Пирин . При инцидента няма пострадали, нанесени са само материални щети. Трафикът по главния път, както й по автомагистрала \"Струма\" е интензивен. \r\nЛивия НИНОВА", "date": "2019.08.11", "title": "Благоевград: Два леки автомобила са катастрофирали на главен път Е-79 при тунел \"Железница\""}
{"url": "http://www.focus-news.net/news/2019/08/11/2688458/komisar-lyubomir-kostadinov-sdvr-normalen-e-trafikat-na-vhodovete-i-izhodite-na-sofiya.html", "text": "Нормален е трафикът на входовете и изходите на столицата. Това каза за  Агенция „Фокус“  Любомир Костадинов, началник-отдел „Пътна полиция“ към СДВР. Информацията е към 16.00 часа. Комисар Костадинов уточни, че до момента инциденти и задръствания няма. \r\nРени ТОМОВИЧ", "date": "2019.08.11", "title": "Комисар Любомир Костадинов, СДВР: Нормален е трафикът на входовете и изходите на София"}
{"url": "http://www.focus-news.net/news/2019/08/11/2688462/mkd-makedoniya-migranti-se-biha-na-stadion-v-bosna-i-hertsegovina.html", "text": "В босненския град Бихач имаше сблъсък между мигранти, като местните жители успяха да предотвратят ескалация на събитията, пише македонското електронно издание  “МКД“ . \r\nСпоред свидетели, поради навременната намеса на местните жители, в събота късно вечерта е била предотвратена трагедия на стадиона на клуб „Единство“ в Бихач, съобщиха в неделя босненските медии. \r\nПолицията в кантона потвърди, че в квартал „Лука“ е станал инцидент, при който един човек е леко ранен. \r\nВ сбиването са били използвани брадви и дъски, а жителите на квартал Лука са успели да спрат сбиването. \r\n \r\n  Юлиян Марков", "date": "2019.08.11", "title": "“МКД” (Македония): Мигранти се биха на стадион в Босна и Херцеговина"}
{"url": "http://www.focus-news.net/news/2019/08/11/2688455/nesebar-i-bansko-obedinyavat-usiliya-za-privlichaneto-na-turisti.html", "text": "От днес стартира съвместна кампания на най-атрактивните курорти в България - Несебър и Банско. Двете топ дестинации ще се рекламират взаимно по време на двата активни туристически сезона - зима и лято, съобщиха от пресцентъра на  Община Банско .  \r\nКметът на Банско Георги Икономов и общинският съветник от Несебър Атанас Терзиев постигнаха споразумение за разменна реклама в двете общини. Идеята е по финансово изгоден и същевременно ефективен начин, взаимно да си съдействат. \r\nНа територията на Несебър и Слънчев бряг вече са поставени първите билбордове, които ще рекламират възможностите за зимна ваканция в Банско. Още в края на тази година и тук ще започне кампанията с външна реклама за морски туризъм в най-големия комплекс на Балканите за сезон 2020г.  \r\nГеорги Икономов-кмет на община Банско заяви: „Една малка, но полезна инициатива. Трябва да използваме всички възможности да рекламираме нашите, български курорти.“ \r\nОбщинският съветник Атанас Терзиев, който пое ангажимента за кампанията в Несебър, каза за медиите: „Това е най-естественото и изгодно решение – най-големият летен курорт и най-голямата зимна дестинация в България да си подадат ръка и да помогнат на туристическия бранш. Благодаря на кмета на Банско Георги Икономов и на неговата администрация за бързите и ефективни действия“.", "date": "2019.08.11", "title": "Несебър и Банско обединяват усилия за привличането на туристи"}
{"url": "http://www.focus-news.net/news/2019/08/11/2688457/prof-plamen-pavlov-shipka-se-prevarna-v-etalon-za-dostoynstvo-i-za-chestna-sluzhba-v-imeto-na-balgariya.html", "text": "Шипка се превърна в еталон за достойнство и за честна служба в името на България. Това каза в интервю за  Агенция „Фокус“  историкът проф. Пламен Павлов по повод 142-ата годишнина от най-тежкия ден от отбраната на Шипка.  \r\n\"Така или иначе Шипка си остава най-големият връх в героизма на нашите предци за Освобождението на България. Името става известно в целия свят. Тогавашните военни кореспонденти от Европа и Америка и от къде ли не следят тази война, тъй като тя е до голяма степен е нещо уникално в онова време. И до днес има редица моменти, които не са достатъчно познати, а някои не са и достатъчно изследвани. Нека да припомня, че руската военна наука още тогава започва публикации на хиляди документи, на спомени, на какво ли не и те в четивен вид са поднесени от покойния колега Проф. Божидар Димитров в една негова илюстрована хроника на Освободителната война. Така че, който се интересува от боевете в Шипченския проход и за хода на цялата война най-лесно и на достъпен език и в същото време професионално написано може да види в тази книга\", каза проф. Павлов. По думите му от друга страна Шипка остава еталон за военна доблест, за военна храброст, за достойнства за изпитанията на съдбата, за саможертва. \"Неслучайно Каймакчалан, една паметна битка, беше възкресена от за съжаление напусналият ни Ваш президент и мой приятел Красимир Узунов. Там нашите бойци от Сливенския полк, от  другите части, които участват на Каймакчалан имат самосъзнанието и чувството за дълг, че на практика вървят по стъпките на героите от Шипка. Неслучайно Шипка имаме по време на Балканската война, така наречената Родопска Шипка, където пък силите на полк. Серафимов спират настъпващия турски противник\", обясни още историкът.  \r\nВиолета СИМЕОНОВА \r\n Пълния текст на интервюто четете по-късно в „Мнение”", "date": "2019.08.11", "title": "Проф. Пламен Павлов: Шипка се превърна в еталон за достойнство и за честна служба в името на България"}
{"url": "http://www.focus-news.net/news/2019/08/11/2688454/kmetat-na-sofiya-yordanka-fandakova-proveri-izpalnenieto-na-tekushti-remonti-v-razlichni-kvartali-na-grada.html", "text": "Кметът на София Йорданка Фандъкова провери изпълнението на текущи ремонти в различни квартали на града, съобщиха от пресцентъра на  Столична община . \r\nЗаедно с реконструкцията на основни улици и булеварди в града, продължава работата по текущите ремонти. Обновяването на улици и тротоари в различни квартали на София е част от цялостната програма на Столичната община за ремонт на пътната инфраструктура. Ежегодно се изграждат около 30 вътрешно-квартални улици заедно с тротоарите.  \r\nИзцяло нов тротоар се изпълнява до училище 128 „Алберт Айнщайн“ на ул.“Проф.Васил Златарски“ в ж.к.“Младост“. Обновява се и тротоарната настилка на ул.“Чаталджа“ в район Оборище. На обекта се полага нова настилка от унипаваж. Кметът възложи да се подменят и бордюрите.  \r\nРемонтира се паважната настилка по ул.“Йосиф Петров“ в район „Лозенец“. В същия район екипите извършват текущ ремонт и на пл.“Велчова завера“.  \r\nОбновена е маркировката на велоалеята, която е на тротоара до парка на НДК. Кметът възложи обновяване на пътната маркировка, където е необходимо, както на пътните платна, така и на пешеходните пътеки. Приоритетно ще се обнови маркировката около училища и детски градини преди началото на учебната година. Обновяват се и тръбно-решетъчни парапети и пътни знаци.  \r\nНа екипите, които извършват текущи ремонти, е възложена работа по пътната настилка на ул.“Родолюбие“ в район „Сердика“, където се извършва фрезоване и асфалтиране, както и на ул.\"Кап.Тодор Ночев\" в район „Лозенец“, ул.“Димитър Пешев“ в район „Искър“, ул. Незабравка в район „Изгрев“ и на ул. \"Слатинска\" - ремонт паважната настилка.", "date": "2019.08.11", "title": "Кметът на София Йорданка Фандъкова провери изпълнението на текущи ремонти в различни квартали на града"}
{"url": "http://www.focus-news.net/news/2019/08/11/2688460/varna-zatrudneno-e-dvizhenieto-po-patya-varna-dolnishte-poradi-ogranichena-vidimost-zaradi-buyna-rastitelnost.html", "text": "Затруднено е движението по пътя Варна – Долище поради ограничена видимост заради буйна растителност в пътния банкет, съобщи слушател на  Радио „Фокус“ . По думите му храсти и високи треви ограничават видимостта по пътния участък. Движението в района е най-интензивно в сутрешните часове. Към момента трафикът в района е спокоен.", "date": "2019.08.11", "title": "Варна: Затруднено е движението по пътя Варна - Долнище поради ограничена видимост заради буйна растителност"}
{"url": "http://www.focus-news.net/news/2019/08/11/2688461/ea-daily-rusiya-italianskata-politicheska-kriza-e-blestyashta-rabota-na-mateo-salvini.html", "text": "EA Daily (Русия): Италианската политическа криза е блестяща работа на Матео Салвини \r\nИталианската политическа криза е блестяща работа на Матео Салвини, пише руската агенция  EA Daily  в материал, представен без редакторска намеса. \r\nВ последните дни най-популярната дума в европейските медии беше „криза“: западните политически експерти анализират ситуацията, не криейки нито радостта, нито тъгата. Фактът е, че на 8 август вечерта правителствената коалиция („Лига“ плюс Движение „Пет звезди“) се разпадна, за което вицепремиерът Матео Салвини незабавно уведоми премиера Джузепе Конте \r\nРазпадна се - това изобщо не е новина за онези, които наблюдават политическия живот в Италия. Ако не днес, то утре трябваше да се разпадне. За краткото време, малко повече от година, лидерите на сегашното правителство на Апенинската държава, Салвини и Луиджи Ди Майо (лидер на Движението „Пет Звезди“) се карат повече от веднъж. И всеки път елитът на Европейския съюз замираше с надежда: най-накрая! Сега тези популисти ще изоставят кормилото, ще се проведат нови избори и Италия ще се върне към нормалното. В смисъл онези кръгове, които предполагат пълното съгласие на ръководството на страната с политиките на Брюксел (финансова, външна и особено миграционна). \r\nНедоразуменията и търканията обаче не траеха дълго, споровете се уреждаха - кога под патронажа на премиера Конте, кога без него - и Италия продължи да живее собствения си живот. С една малка промяна: анкетите, проведени след подобни караници, веднага показаха, че „рейтингът на Матео и неговата партия нараства“. \r\n \r\n Нагоре по стълбите на общественото доверие \r\n \r\nПрез март 2018 г. „Лига“ влезе в парламента с малко повече от 17% от гласовете. Резултатът  \"Пет звезди\" беше почти два пъти по-висок (32.66%). Партийните лидери - Салвини и Ди Майо - братски разделиха помежду си двата портфейла на вицепремиерите и ... Това беше последният успех на Ди Майо - единствено лицето на Салвини грееше в политическите новини, упорито спазвайки обещанията си от предизборните кампании и не се страхуваше да участва в тежки битки с ръководството на Европейския съюз. Матео блокира пътя към италианските пристанища за кораби на НПО, превозващи нелегални имигранти, качили се в Средиземно море, и отказа да намали бюджетния дефицит на страната, тъй като това щеше се отрази на благосъстоянието на населението му. \r\nРезултатът не се забави: вече на изборите за Европейски парламент през май 2019 г. „Лига“ събра 34% от гласовете, като победи всички в Италия. Европейските вестници се изпълниха с думата „криза“ и се настроиха помежду си да практикуват конкурса „познайте датата на новите общи италиански избори“. Никой не позна - Салвини отказа да провокира оставката на правителството. \r\nМесец по-късно Матео, който също заема поста министър на вътрешните работи в правителството, настоява за приемането на указ за налагане на глоби за незаконно довеждане на нелегални мигранти в Италия. И потвърди, че пристанищата за кораби на различни НПО с „търсещи европейско щастие“ са затворени „завинаги и тази информация е вярна“. Той добави 4% към рейтинга си. Политолозите решиха: „Е, сега определено е време“, казвайки, че „такова превъзходство над останалите Салвини е достатъчно, за да се постигне абсолютно мнозинство в парламента и да се сформира еднопартийно правителство“. Но министърът на вътрешните работи отново не тръгна по предвидения начин, а заглади някои противоречия с Ди Майо и позволи на кабинета да продължи да работи. \r\nАко народа харесват грижите, които вицепремиерът полага за него, защо да не надградим тази вълна с предимство? „Главното е да се включите в битката, после ще видим“ - не става въпрос за Матео. Той не играе рулетка - независимо дали има късмет или не - действа на сигурно. Когато е сигурен, че победата ще бъде негова. В крайна сметка той не напразно е наричан в Европа „приятел на Путин“ - с кого се водиш на него ще заприличаш. Той притежава и стратегическата мъдрост и тактическите умения, необходими за постигане на целите. \r\nПреди седмица Салвини настоя за превръщането на гореспоменатия указ в закон за противодействие на незаконния трафик. С увеличаване на размера на глобите за нарушители (собственици на кораби и техните капитани) само за влизане в териториалните води на Италия до един милион евро, а в случай на нерегламентирано акостиране в италианското пристанище, също с перспективата за конфискация на кораба от властите. \r\n \r\nРейтингът на Дон Матео надхвърля 40%. Според експерти, това е повече от достатъчно, за да спечелите изборите. Остава да намери подходящо извинение за „разпускане“ на правителственото мнозинство и уведомяване на премиера за ситуацията, който от своя страна ще трябва да ходатайства пред президента Серджо Матарела да направи настоящия кабинет „служебен“ и да се свикат нови избори. \r\n \r\n „Нещо се счупи. Нека бързо да дадем думата на италианците!\" \r\n \r\nВъзможността за разваляне на коалицията се предостави бързо: тази седмица италианският парламент обсъжда проект на закон за изграждането на високоскоростната железопътна линия Торино-Лион. Движение „Пет звезди“ искат да спрат изпълнението на проекта, „Лига“ се изказа в полза на неговото изпълнение, като се присъедини към опозицията по този въпрос. \r\n„От единадесет месеца работим по закони, които служат на благото на италианците. Но нещо се е счупило през последните два-три месеца “, каза Салвини на митинг в Сабаудия. - Информирах Джузепе Конте, че сега правителството няма подкрепа за парламентарното мнозинство. И той предложи: да отидем направо в парламента, за да оправим ситуацията и бързо да дадем думата на италианците. “ \r\nАко някой след всичко това каже, че в Италия има правителствена криза, това означава, че той е много мързелив да анализира ситуацията и обича да използва обичайните силни термини, за да гарантира, че текстът ще привлича вниманието. Или може би просто се опитва да  представи ситуацията като нещо, възникнало „случайно“, и не иска да да види гигантската работа, която лидерът на „Лига“ свърши тази година от нищото. \r\n \r\nСалвини създаде ситуация за себе си и постигна решение на задачата. Хората, вдъхновени от подвизите на министъра на вътрешните работи, борещ се срещу нахлуването в Италия от Близкия изток и от Африка, до последната капка кръв, са готови да гласуват за него с ръце и крака. \r\n \r\nСитуацията е такава, че дори темата „за това как Русия финансира „Лига“ с 49 милиона евро“, която се коментира в медиите, не е в състояние да понижи рейтинга на „приятеля на Путин“. Върховният касационен съд на Италия миналия вторник одобри окончателното решение по това скандално дело и реши да възстанови същите средства на крайнодясната партия. Но подкрепата за „Лига“ дори не показа намек за намаление. Това позволява както на вътрешни, така и на международни политически експерти да заключат, че Салвини и „Лига“ ще спечелят предстоящите избори. \r\nЕто защо петъчните доклади на западните вестници съдържат „както радост, така и тъга“, както беше казано в началото на този материал. Злобното изявление на факта, че \"популисткото правителство на Италия диша с хриле\" е придружено с печалното \", но този път „Лига“ ще спечели отново и то вече съкрушително.\" \r\n \r\nНяма съмнение относно точността на крайния извод. Както показват практиката и историята, либералите са политическа категория хора, които не искат да научат нищо. И според мнението на група специалисти, те са просто необучаеми. Салвини успя да покаже на жителите на своята страна, че разбира техните проблеми и знае как да намери решения, насочени към улесняване на живота на населението. Противодействието на миграционните политики, провеждани от ЕС, е само един, най-яркият пример за това. Либералите, със значително количество снобизъм, насочен към италианското общество, не се стремят да задълбават в проблемите му. За тях има една трудност не уцелиха на народ. И се опитват да го преквалифицират, обяснявайки, че целият проблем е, че италианският избирател не гласува за тях и не разбира нищо от голямата политика. Оттук следва и резултатът. \r\n \r\n Ами „Русия“? \r\n \r\nТака… „Лига“ ще спечели, а Матео Салвини ще стане премиер. Дали „приятелят на Путин“ ще започне да укрепва отношенията с Русия, ще отиде ли по-далеч срещу Европейския съюз, преминавайки от думите „антируските санкции са неефективни, ефективно е да се премахнат и да се работи за взаимно удоволствие и просперитет“ към реални действия? В крайна сметка, ако някой се изплюе върху санкционната политика на „Общността на 27-те“ това ще е  нечувана обида към ЕС, и загуба на имиджа на Брюксел. \r\nНяма категоричен отговор на тези въпроси. И не може да има по дефиниция. Това е политика, в която няма приятели, но има само такива, с които в момента сте на един път. Ако евро лидерите продължат финансовия си натиск върху Италия, като искат да я накарат да намали разходите си за социални програми (медицината и образованието са на преден план, но да плащат социални програми на имигранти не им пречи), а на Италия бъдат отказани средства от бюджета на ЕС, Салвини няма да се пречупи. Той ще намери необходимите пари. \r\nИма два възможни кредитора - това са Русия и Китай. Матео работи с двете страни в това отношение от няколко месеца. Засега вярно, без голям успех, но това е единствено защото, както каза О. Бендер, „за всеки витамин, с който ви храня, Шура, ще изисквам много малки услуги от вас,“ обсъждането на което влияе негативно на кредитирането. Въпреки това, докато Салвини беше „част от” в коалиционното правителство, той не акцентираше особено върху темата: след като се споразумее с една от двете страни по-горе, той все пак ще трябва да пробие в Брюксел съгласието си да кредитира Италия извън ЕС. Положителното решение на този въпрос на европейско ниво не изглежда гарантирано на лидера на Лигата. Много по-добре и по-надеждно е, когато си сам господар. И някои предварителни индикации за получаване на финансова помощ вече са разработени. \r\nЩе изостави ли Италия европейските санкции срещу Русия? Също така не е сигурно. Може да има разговор между Матео Салвини и Владимир Путин за „витамините“, но в друга посока. Италианецът никого няма да притисне - той много добре знае, че подобни неща не работят с Владимир Владимирович. Преговаряйте само на взаимно изгодна основа. Може би отново по темата за кредитирането на Рим. \r\n \r\nЕдно е сигурно: с Матео Салвини няма да е по-лошо за Русия. \r\n \r\n  Юлиян Марков", "date": "2019.08.11", "title": "EA Daily (Русия): Италианската политическа криза е блестяща работа на Матео Салвини"}
{"url": "http://www.focus-news.net/news/2019/08/11/2688464/burgas-katastrofa-e-stanala-po-patya-sozopol-primorsko-dvizhenieto-se-izvarshva-v-ednata-lenta.html", "text": "Катастрофа е станала по пътя Созопол - Приморско, край река Ропотамо. Това съобщиха за  Радио \"Фокус\" - Бургас  от Областно пътно управление. Движението се извършва само в дясната лента. По информация на ОДМВР - Бургас пътният инцидент е станала между мотоциклет и два автомобила. Вследствие на произшествието има леко пострадал, който не е бил хоспитализиран. \r\nМария ПОПЧЕВА", "date": "2019.08.11", "title": "Бургас: Катастрофа е станала по пътя Созопол - Приморско, движението се извършва в едната лента"}
{"url": "http://www.focus-news.net/news/2019/08/11/2688459/kmetat-na-sofiya-yordanka-fandakova-proveri-rabotata-po-tekushtite-remonti-v-skokalyane-rayon-pancharevo.html", "text": "Кметът на София Йорданка Фандъкова провери работата по текущите ремонти в с.Кокаляне, район Панчарево, съобщиха от пресцентъра на  Столична община . В рамките на проверката Йорданка Фандъкова разговаря с местните жители.  \r\nХората от населеното място и кметът Фандъкова разговаряха за обектите, които се изпълняват и подобряването на градската среда.  \r\nВ с. Кокаляне се изгражда нова улица „Стефан Караджа“. В момента се редят бордюри, оформя се основата за полагане на първи пласт асфалт, което се предвижда да започне утре. Текущ ремонт се извършва и на друга основна улица в населеното място – ул.“Околовръстна“. Тук се извършва фрезоване и подготовка за асфалтови работи по пътното платно.  \r\nВ процес на изпълнение в с. Кокаляне е нова детска площадка, която се финансира от бюджета на Столичната община. Площадката се очаква с нетърпение от най-малките.  \r\nКметът разговаря с хората и за необходимостта от канализация, за която има идейни проекти. Фандъкова посети и стадиона в с. Кокаляне и заяви, че ще предложи да бъде предоставен за ползване от местния спортен клуб.", "date": "2019.08.11", "title": "Кметът на София Йорданка Фандъкова провери работата по текущите ремонти в с.Кокаляне, район Панчарево"}
{"url": "http://www.focus-news.net/news/2019/08/11/2688467/burgas-vazstanoveno-e-dvizhenieto-po-pat-ii-99-sozopol-primorsko-v-rayona-na-r-ropotamo.html", "text": "Възстановено е движението по път II-99 Созопол – Приморско в района на р. Ропотамо, съобщиха от  Агенция \"Пътна инфраструктура\" . Трафикът беше временно частично ограничен и пренасочен по обходен маршрут поради пътно-транспортно произшествие. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.08.11", "title": "Бургас: Възстановено е движението по път II-99 Созопол – Приморско в района на р. Ропотамо."}
{"url": "http://www.focus-news.net/news/2019/08/11/2688465/a1-on-makedoniya-italianski-zhurnalist-se-pita-zashto-mogerini-malchi-po-sluchaya-reket.html", "text": "Ларис Гейсер, италиански журналист от словенски произход, който стана известен на широката македонска общественост с публикуването на записани разговори за случая „Рекет“, днес в интернет изданието на вестник La Verita публикува видео  в което основната тема е защо мълчи по въпроса напускащия върховен представител на ЕС по въпросите на външните работи и сигурността, ФедерикаМогерини, пише македонският информационен портал  A1 On . \r\nГейсер пита защо Брюксел мълчи по случая с публикувани кадри от разговори между Боян Йовановски и Йордан \"Орце\" Камчев, подчертавайки, че е изненадан, че не вижда реакция от Могерини и сегашния председател на Европейската комисия, Жан-Клод Юнкер, които според него \"силно настояваха за ръководителя на Специализираната прокуратура (Катица Янева) \". \r\nИзразявайки убеденост, че „все още е възможно да има истинска демокрация, основана на информираното обществено мнение и контрол върху политиците\". Гейсер пита \"как Федерика Могерини може да мълчи пред лицето на престъпната реалност \". \r\nПорталът припомня, че Могерини е член на Италианската лявоцентристката Демократическа партия (ПД), която е основен съперник на дясната партия “Лига“ на италианския вицепремиер Матео Салвини, чийто привърженик е Гейсер. \r\n \r\n  Юлиян Марков", "date": "2019.08.11", "title": "A1 On (Македония): Италиански журналист се пита защо Могерини мълчи по случая „Рекет“"}
{"url": "http://www.focus-news.net/news/2019/08/11/2688463/balgariya-i-turkmenistan-podpisaha-dvustranni-dokumenti-v-chetiri-oblasti-ot-vzaimen-interes.html", "text": "В присъствието на министър-председателя Бойко Борисов, в „Аваза“ бяха подписани двустранни документи за сътрудничество между България и Туркменистан в сферите на транспорта, инвестициите, младежта и спорта и външните работи, съобщиха от  правителствената информационна служба . \r\nВ рамките на Четвъртата сесия на Междуправителствената българо-туркменистанска комисия за икономическо сътрудничество беше подписано споразумение за сътрудничество в областта на пощенските и електронните съобщения и информационните технологии. Акцент на документа е обменът на информация за нормативната уредба, пазарните принципи и либерализацията в сектора на съобщенията. Със споразумението се дава възможност за подписване на договори за пряко сътрудничество между телекомуникационните и пощенските оператори на двете страни. \r\nМежду Българската агенция за инвестиции (БАИ) и Министерството на финансите и икономиката на Туркменистан беше подписан Меморандум за сътрудничество, който ще бъде важен механизъм за стимулиране и подкрепа на бизнеса и ще насърчи инвестиционните процеси в двете страни. БАИ и Министерството на финансите и икономиката на Туркменистан ще засилят сътрудничеството си в областта на инвестиционните  проекти, обмена на информация за привличане на инвестиции, създаването на нови бизнес партньорства, с цел излизане на трети пазари и изпълнение на съвместни проекти между двете страни. \r\nВ сферата на младежта и спорта ресорните министерства на България и на Туркменистан се договориха да насърчават сътрудничеството между спортните институции, спортните федерации и други спортни организации в двете държави в областта на спорта за високи постижения; спорта за всички; спортната наука и спортна медицина; борбата срещу допинга в спорта.  \r\nПодписан беше също Протокол от Четвъртото заседание на Междуправителствената българо-туркменистанска комисия за икономическо сътрудничество. В него бяха отбелязани постигнатите договорености между двете страни в рамките на сесията, сред които е ускореното съгласуване и подготовката за подписване на проекта на Конвенция между правителството на Туркменистан и правителството на Република България за избягване на двойното данъчно облагане по отношение на данъците върху доходите и капитала. \r\nИзвън работата на междуправителствената комисия, беше подписана Програма за сътрудничество между Министерството на външните работи на Република България и Министерството на външните работи на Туркменистан в периода 2020-2021 г.  Програмата предвижда провеждането на политически консултации между двете министерства и обмен на информация от интерес за развитието на външнополитическия диалог и сътрудничеството. Последните политически консултации между министерствата на външните работи на двете страни са проведени през 2015 г. В обхванатия от Програмата период се планира провеждането на политически консултации по теми като двустранни отношения и перспективи за тяхното развитие, двустранно взаимодействие в рамките на ООН и други международни организации и актуални регионални въпроси. В съответствие с Програмата за сътрудничество страните ще се информират взаимно относно възможностите за обмяна на ведомствени публични печатни и електронни издания, както и за провеждането в техните държави на международни събития в областта на културата, икономиката и други области от взаимен интерес. \r\nОт българска страна документите бяха подписани съответно от министъра на транспорта, информационните технологии и съобщенията Росен Желязков, изпълнителния директор на Българската агенция за инвестиции Стамен Янев, министъра на регионалното развитие и благоустройството Петя Аврамова и извънредния и пълномощен посланик на Република България в Туркменистан (със седалище в Баку, Република Азербайджан) Николай Янков.", "date": "2019.08.11", "title": "България и Туркменистан подписаха двустранни документи в четири области от взаимен интерес"}
{"url": "http://www.focus-news.net/news/2019/08/11/2688469/telma-makedoniya-ustanoven-e-antraks-v-stado-ovtse-v-rayona-na-kichevo.html", "text": "В Македония има антракс, заразна болест по животните, която може да се предаде на хора, потвърдиха от Агенцията по храните в Скопие. Заболяването е потвърдено при овцете в района на Кичево и засега няма заразени хора, твърдят властите., цитирани от скопския телевизионен канал  “Телма“ \r\nАнтраксът може да се предаде чрез консумация на заразено месо или ако бактерията попадне в тялото чрез рана върху кожата. \r\n„В село Долно Строгомище, Кичевско, мъртвите животни под надзора на  ветеринарен лекар са изгорени, а фермата е старателно почистена и дезинфекцирана. Засега болестта е открита само в една ферма, а съседните стопанства са под наблюдение “, казаха от Агенцията по храните. \r\nОпозицията днес обвини правителството, че се опитва да скрие присъствието на болестта в някои части на страната от известно време. Те поискаха отговор - какво правят в Инфекциозна болница тридесет служители на Факултета по ветеринарна медицина. \r\nВластите отговориха, че контактните получават превантивна терапия. Няма нито болен, нито има основание за паника. \r\n„Ситуацията се следи отблизо. Всички необходими мерки за профилактика на антракс са предприети. Министерството информира, че в страната няма пациенти с антракс “, уточниха от Министерството на здравеопазването. \r\nСимптомите на антракс са подобни на тези при грип. Наличието на заболяването се потвърждава от биопсия на кожата. За да предотврати разпространението на болестта по животните в село Долно Строгомище и да премахне опасността от заразяване на хората, Агенцията по храните е наредила ваксинация на животните срещу антракс. \r\n \r\n  Юлиян Марков", "date": "2019.08.11", "title": "„Телма“ (Македония): Установен е антракс в стадо овце в района на Кичево"}
{"url": "http://www.focus-news.net/news/2019/08/11/2688470/pregled-na-mezhdunarodnite-novini-do-18-chasa-agentsiya-fokus.html", "text": "Европейският комисар по политика за съседство и преговорите за разширяване, Йоханес Хан коментира аферата „Рекет“, предава македонската информационна агенция „Макфакс“.  \r\n„Борбата с корупцията на високите етажи на властта трябва да продължи без прекъсване“, пише в „Twitter“ европейският комисар по повод публикуването на снимковите материали и аудиозаписи по случая „Рекет“. \r\n„По отношение на последните разкрития е важно да се потърси правна отговорност за всички престъпления, включително тези, произтичащи от и заобикалящи незаконните подслушвания.“ \r\n„Никой не е над закона и не може да има безнаказаност. Всички престъпления трябва да бъдат разследвани от съответните органи, без каквато и да е външна намеса и извършителите да бъдат изправени пред съда.“, добавя Хан. \r\n*** \r\n \r\n  В сблъсъците между проправителствените сили и сепаратистите в Аден са загинали около 40 души, а други 260 са били ранени, в това число и цивилни, съобщава  AFP  като се позовава на информация на ООН. \r\n„Десетки цивилни са убити и ранени от 8 август насам, когато започнаха боеве в град Аден. Предварителните доклади сочат, че 40 души са убити, а 260 са ранени“, се казва в изявлението на ООН. \r\n\"Тъжно е, че по време на празника Курбан байрам, семействата скърбят за смъртта на своите близки, вместо да празнуват заедно в мир и хармония\", заяви Хуманитарният координатор на ООН в Йемен Лисе Гранде. \r\n„Основната ни цел в момента е да изпращаме медицински екипи за спасяване на ранените“, допълни тя. \r\nГранде изрази притесненията на ООН за хванатите в капана на битката цивилни в град Аден, които нямат достъп до продукти от първа необходимост и призова воюващите страни да пазят цивилното население. \r\n„Семействата трябва да могат да се движат свободно и безопасно, за да си осигурят нещата, от които се нуждаят, за да оцелеят.“, добави тя. \r\n*** \r\n \r\n  Пакистанският министър-председател  Имран Хан осъди бездействието на международната общност по въпроса с Джаму и Кашмир, съобщава  AFP . \r\nПремиерът на ислямската република стигна до там, че сравни ситуацията с Мюнхенското споразумение от 1938 г. в съобщение в “Twitter”. \r\nВъзмущението на Хан е предизвикано от засиленото напрежение между Пакистан и Индия, след като Ню Делхи отмени специалния статут на щата Джаму и Кашмир, като предостави пълен контрол над него на централното правителство. \r\nХан заяви че \"идеологията на върховенството на индусите, подобна на нацисткото арийско върховенство, няма да спре\" в Кашмир. \r\nТой допълни, че това ще предизвика потискането на мюсюлманите в Индия. \r\n„Прави се опит е бъде променена демографията на Кашмир чрез етническо прочистване\", написа премиерът.  \r\nУвеличаващото се напрежение между Исламбад и Ню Делхи доведе до изгонването на индийския посланик от Пакистан и спирането на малкото останала двустранна търговия между двете страни, както и до прекъсването на трансграничните транспортни услуги. \r\n*** \r\n \r\n В събота вечерта в Белград се проведе 36-ия протест на гражданите \"1 от 5 милиона\", в края на който възникна инцидент пред сградата на Президентството, когато малка група протестиращи се опита да премахне оградата пред съоръжението да остави списък на исканията на протестиращите, информира македонското електронно издание  “Локално“ . \r\nКакто съобщава кореспондент на Македонската информационна агенция (МИА), протестиращите са били изтласкани от охранители в цивилни дрехи, които не са допускали нарушаване на периметъра, а един от организаторите на протеста пострада и бе закаран  в Спешния център. \r\nЕдин от организаторите на протеста Сърджан Маркович заяви, че е била постигната договореност, за да се позволи на представители на протестиращите да оставят лист с искания за честни избори. След като обаче са били спрени, протестиращите са се опитали да премахнат оградата около сградата на Президентството. \r\nМаркович е успял да прескочи оградата и със списък с искания в ръце се е опитал да изтича до входа на сградата, но няколко охранители са го върнали от другата страна на оградата с помощта на физическа сила. \r\nСлед това на представители на протестиращите е било разрешено да стигнат до сградата на Президентството и да оставят списък с искания - документ, съдържащ 42 точки от екипа на експертите на протестиращите, червена линия, без чието прилагане до 1 септември, няма да има избори. \r\nСъюзът за Сърбия (СзС) днес категорично осъди инцидента и поиска незабавното идентифициране на онези, които са нападнали протестиращите , които съгласно споразумение с полицията са искали да оставят исканията пред сградата на Президентството. \r\n„Ако става дума за цивилни полицаи, те знаят, че юмруците не са законно средство за защита на периметъра около сградата на Президентството. Юмруците се използват от престъпници и хулигани, в каквито по този начин са се превърнали в хората, сблъскали се с протестиращите, се казва в изявление на СзС. \r\n„Въпросът е колко далеч сме от сценария на (Слободан) Милошевич за изпращане на танкове срещу гражданите, демонстриращи за свобода и демокрация. Обществеността има право да бъде информирана за лицата, които бият протестиращите, и да предприеме законови мерки срещу тях, казаха от опозиционната партия.  \r\n*** \r\n \r\n В босненския град Бихач имаше сблъсък между мигранти, като местните жители успяха да предотвратят ескалация на събитията, пише македонското електронно издание  “МКД“ . \r\nСпоред свидетели, поради навременната намеса на местните жители, в събота късно вечерта е била предотвратена трагедия на стадиона на клуб „Единство“ в Бихач, съобщиха в неделя босненските медии. \r\nПолицията в кантона потвърди, че в квартал „Лука“ е станал инцидент, при който един човек е леко ранен. \r\nВ сбиването са били използвани брадви и дъски, а жителите на квартал Лука са успели да спрат сбиването. \r\n*** \r\n \r\n В Македония има антракс, заразна болест по животните, която може да се предаде на хора, потвърдиха от Агенцията по храните в Скопие. Заболяването е потвърдено при овцете в района на Кичево и засега няма заразени хора, твърдят властите., цитирани от скопския телевизионен канал  “Телма“ \r\nАнтраксът може да се предаде чрез консумация на заразено месо или ако бактерията попадне в тялото чрез рана върху кожата. \r\n„В село Долно Строгомище, Кичевско, мъртвите животни под надзора на  ветеринарен лекар са изгорени, а фермата е старателно почистена и дезинфекцирана. Засега болестта е открита само в една ферма, а съседните стопанства са под наблюдение “, казаха от Агенцията по храните. \r\nОпозицията днес обвини правителството, че се опитва да скрие присъствието на болестта в някои части на страната от известно време. Те поискаха отговор - какво правят в Инфекциозна болница тридесет служители на Факултета по ветеринарна медицина. \r\nВластите отговориха, че контактните получават превантивна терапия. Няма нито болен, нито има основание за паника. \r\n„Ситуацията се следи отблизо. Всички необходими мерки за профилактика на  Антракс са предприети. Министерството информира, че в страната няма пациенти с антракс “, уточниха от Министерството на здравеопазването. \r\nСимптомите на антракс са подобни на тези при грип. Наличието на заболяването се потвърждава от биопсия на кожата. За да предотврати разпространението на болестта по животните в село Долно Строгомище и да премахне опасността от заразяване на хората, Агенцията по храните е наредила ваксинация на животните срещу антракс.", "date": "2019.08.11", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/08/11/2688468/vzglyad-kitay-zayavi-uchastie-v-amerikanskata-koalitsiya-v-persiyskiya-zaliv.html", "text": "Пекин за първи път в историята обяви възможното си участие във военноморската коалиция, планирана от САЩ. Някои политици смятат това за дипломатически игри. Ако обаче Пекин изпрати корабите си в залива, тогава това ще му позволи да промени военноморския си статус в света в съвсем близко бъдеще, пише руският вестник  ”Взгляд“ . \r\nКитайският посланик в ОАЕ Ни Джиан заяви, че китайският флот може да се присъедини към коалицията на Персийския залив, за да гарантира безопасността на корабоплаването. „Ще разгледаме въпроса за нашия флот, придружаващ нашите търговски кораби. Ние изучаваме предложението на САЩ за механизми за подкрепа в Персийския залив “, каза той. \r\nВеликобритания, както знаете, вече се съгласи да се присъедини към коалицията, но Франция и Германия отказаха. САЩ призоваха за създаването на подобна мисия в Персийския залив след задържането на танкера, плаващ под британски флаг „Стена Имперо“. \r\nВ последните дни стана известно, че Пекин продължава активно да купува ирански петрол, противно на забраната на Вашингтон. През юли Китай е внесъл от 4,4 до 11 милиона барела ирански нефт. Тази информация се предоставя от сайт, която следи движението на танкерите. Както отбелязва британският вестник Financial Times, петролът не се доставя от посредници, а от съдове, които официално са собственост на китайската държавна компания CNPC. Вярно е, че количествата са спаднали рязко в сравнение с миналата година, когато американската забрана все още не беше в сила. \r\nПредседателят на Комисията по външни работи на Съвета на Федерацията Константин Косачов не изключва възможността китайските военни кораби да стигнат до Персийския залив. „Теоретично това е възможно. Китай е суверенна държава като всяка друга. Тя има както интереси, така и възможности да реализира своя морски потенциал в различни части на света. Но ще съм много изненадан, ако Китай се присъедини към американската коалиция“, каза пред вестник „Взгляд“ Косачов. „Идеята за нейното създаване е изключително съмнителна. Както разбирам, дори сред съюзниците на Съединените щати има объркване и колебание в това отношение. Да предположим, че китайците ще участват в този вид взаимодействие със САЩ, който е политически съперник или дори противник? Изключително малко вероятно е. \" \r\nОбединяването на сили със САЩ в Персийския залив ще означава много сериозен обрат в политиките на Китай, заяви военният анализатор Александър Голц. \r\n„Най-вероятно това е дипломатически трик. Тогава китайците ще кажат, че са изучавали американските предложения и не са ги приели. От доста време не сме чували да се говори за партньорството между Китай и Съединените щати във военната сфера, каза Голц пред вестника. „От друга страна, за да се установят в Персийския залив, китайците трябва да имат свои военноморски бази. В Африка те вече имат военно присъствие, но в Персийския залив Китай няма бази. Да използва чуждестранни бази, да речем, американски - това не означава сериозно да се установи там.\" \r\nМеждувременно американските политици, напротив, засилват враждебната реторика срещу Поднебесната империя. Така новият министър на отбраната на САЩ Марк Еспър в сряда, срещайки се в Токио с японския премиер Шиндзо Абе, си позволи почти обиден тон. \"Военната дейност на Китай и неговите хищнически и протекционистки икономически политики представляват заплаха за международното право, което ние се опитваме да защитим\", каза Еспър. \r\n \r\n  Юлиян Марков", "date": "2019.08.11", "title": "„Взгляд“: Китай заяви участие в американската коалиция в Персийския залив"}
{"url": "http://www.focus-news.net/news/2019/08/11/2688471/boyko-borisov-golyam-napredak-e-faktat-che-kaspiyskiyat-region-se-sabira-zaedno-na-ikonomicheski-forum-v-turkmenistan.html", "text": "С всички държави от Каспийския регион сме в отлични отношения, отбеляза министър-председателят Бойко Борисов пред български медии в „Аваза“, съобщиха от  правителствената информационна служба . В региона има огромни възможности за бизнес, но мирът е нещо, което също е изключително важно, добави българският премиер. Той определи като голям напредък факта, че Каспийският регион се събира заедно на икономически форум в Туркменистан.  \r\nПремиерът Борисов акцентира върху енергийната тема.  Винаги съм работил на базата на взаимния интерес, а интересът е да се търсят повече пазари и да се продава повече газ, заяви министър-председателят и добави - виждам възможност да презентираме нашия газоразпределител, тъй като на запад ние сме първите, които Туркменистан има. Борисов обърна внимание на големите количества газ, с които страната разполага. Над 5 млрд. куб. метра отиват за Русия от тук, три тръби имат огромни и би могло за нашия газоразпределител „Балкан“ да идва газ, за да има тази диверсификация, която Третият либерализационен пакет изисква, изтъкна премиерът.  \r\nМинистър-председателят  Борисов отбеляза, че след първата му среща с президента Гурбангули Бердимухамедов вече има български компании, които изпълняват поръчки в Туркменистан. Премиерът посочи, че Туркменистан има производство, от което стопанството ни има нужда, а същевременно домакините проявяват интерес към нашите индустриални зони и високи технологии. Голям интерес имат към нашето машиностроене, подчерта Борисов. Той добави, че с президента на Туркменистан са постигнали договореност да бъде организирана среща на министри от двете страни, които да посетят местата, където има висока добавена стойност, за да може в началото на годината да се подпишат нови споразумения.  \r\nПостигната е също така договореност двете страни взаимно да си предоставят по един офис в София и в Ашхабад за улесняване на връзките между България и Туркменистан. С този офис ще бъдем и гарант за бизнеса, да бъде по-окуражен, че ще има подкрепа, добави министър-председателят Бойко Борисов.", "date": "2019.08.11", "title": "Бойко Борисов: Голям напредък е фактът, че Каспийският регион се събира заедно на икономически форум в Туркменистан"}
{"url": "http://www.focus-news.net/news/2019/08/11/2688477/tass-letishteto-v-tripoli-prekrati-rabota-sled-obstrel.html", "text": "Работата на службите на либийското летище Митига в близост до столицата Триполи беше прекратена в неделя, след като няколко снаряда паднаха на територията му. Това съобщиха от администрацията на летището, цитирани от  TACC . \r\nСпоред летищните власти „в неделя летището е било атакувано със снаряди“. „Въздушният трафик е преустановен до по-нататъшно предизвестие“, заявиха от администрацията. \r\nСпоред информационния портал Afrigatenews няколко снаряда, изстреляни от една от въоръжените групировки, действащи в района, са паднали в техническата зона на Митига. Няма данни за пострадали при нападението или материални щети. \r\nТова летище  започна да се използва като международно, след като международното летище в Триполи беше унищожено през 2014 година. \r\n \r\n  Юлиян Марков", "date": "2019.08.11", "title": "ТАСС: Летището в Триполи прекрати работа след обстрел"}
{"url": "http://www.focus-news.net/news/2019/08/11/2688476/gd-granichna-politsiya-intenziven-e-trafikat-na-granitsite-ni-s-gartsiya-rumaniya-i-sarbiya.html", "text": "Интензивен е трафикът на границите ни с Гърция, Румъния и Сърбия. Това съобщиха от пресцентъра на  ГД „Гранична полиция“ . Информацията за трафика е към 18.00 часа. На границата с Република Сърбия на ГКПП „Калотина“ трафикът е интензивен на вход и изход за леки автомобили,  а на границата с Република Гърция на ГКПП „Кулата“ и ГКПП „Маказа“ трафикът е интензивен на вход и изход за леки и товарни автомобили. На границата с Румъния на ГКПП Дунав мост – Русе, ГКПП „Кардам“ и ГКПП „Дуранкулак“ на изход за леки автомобили. \r\nНа границата с Република Северна Македония и Република Турция трафикът е нормален на всички гранични контролно-пропускателни пункта.", "date": "2019.08.11", "title": "ГД „Гранична полиция“: Интензивен е трафикът на границите ни с Гърция, Румъния и Сърбия"}
{"url": "http://www.focus-news.net/news/2019/08/11/2688475/the-wall-street-journal-problemat-na-pakistan-v-kashmir-kakvo-da-pravi-s-dzhihadistite.html", "text": "Решението на Индия да отнеме автономията на Кашмир оставя ръководството на Пакистан да реши как да се справи с джихадистките групировки, които военните на Пакистан отглеждат, за да действат в спорната зона, пише американският вестник  The Wall Street Journal . \r\nИсламабад е под международен натиск да противодейства на екстремистите или да се изправи пред финансови санкции. Най-лошото е, че нападенията на тези войнствени групировки могат да разпалят въоръжен конфликт между Индия и Пакистан. \r\nНо правителството също е под натиск от обществеността на страната да се противопостави на хода на Индия в регион, който Пакистан разглежда като неразделна част от своята идентичност, превръщайки тези екстремистки групи в забранено изкушение. Сега, след  решението на Индия, експертите твърдят, че Пакистан едва ли ще продължи  да демонтира своята джихадистка инфраструктура. \r\n \r\nДокато в Индия, в която преобладават хиндуистите отдавна разглежда Джаму и Кашмир като един от своите щати, досега тя бе предоставила на мюсюлманското мнозинство необичайна степен на автономия. Индия счита решението си от миналата седмица като чисто вътрешен въпрос, докато Пакистан го разглежда като анексиране на оспорваната територия. \r\nПоследното развитие постави на ръба и без това вече изострените отношения между двете държави, разполагащи с ядрено оръжие над планинския граничен регион между тях. \r\nИндия, която има стотици хиляди войници там, наложи почти цялостна военна блокада и прекрати почти всички телефонни услуги в Джаму и Кашмир. Въпреки това през уикенда избухнаха протести, като местните жители, хвърлящи камъни, бяха посрещнати със сълзотворен газ и гумени куршуми от силите за сигурност. \r\nВ отговор Пакистан прекрати търговията с Индия, експулсира индийския посланик в Исламабад и призова ООН да се заеме с проблема. Опозиционните пакистански политици притискат премиера Имран Хан за повече действия. Военачалникът на пакистанската армия генерал Камар Байва заяви, че военните „биха направили всичко за Кашмир, без да обяснява какво означава това. \r\n„Или Пакистан трябва да направи нещо, или, ако не, военните рискуват да станат много непопулярни“, казва Айеша Сидика, автор на „Military Inc.“ - книга за финансите на пакистанската армия. „Ще има и невъобразим натиск от страна на ястребите в институцията.“ \r\nХодът на Индия дойде след неотдавнашното преизбиране на министър-председателя Нарендра Моди, чиято кариера се корени в хиндуистко националистическо движение, което предизвика напрежение с мюсюлманското малцинство в страната. \r\nСлед като Пакистан беше отделен от Индия през 1947 г. като родина за мюсюлманите от Южна Азия от оттеглящата се Британска империя, Исламабад претендира за Кашмир, но също така и Индия. Всяка държава администрира части от региона. \r\n \r\nВлиятелните пакистански военни създадоха джихадистките групировки през 90-те години, за да организират атаки срещу индийските сили в Кашмир, и да вреди напротивника си без пълномащабна война. И обратно, Исламабад обвинява Индия, че спонсорира бунтовниците в Пакистан. И двете страни отричат да използват групировките. \r\nПакистан периодично е казвал, че е разпуснал екстремистките групировки, но главно ги е оставил да действат свободно. Този път акцията изглежда по-съгласувана, твърдят чуждестранни наблюдатели, въпреки че американски представители отбелязват, че предприетите досега стъпки са обратими. През последните месеци Пакистан започна да изземва активите на бойци, превзе техните училища, затвориха някои учебни лагери и арестуваха някои от водещите им членове, твърдят местни и чуждестранни служители. \r\n \r\n \r\nНякои експерти казват, че Пакистан не би рискувал да използва бойците сега, след като Индия показа по-рано тази година, че ще отмъсти. Дори сред пакистанските военни има известно признание, че джихадистите са нанесли вреди на Кашмир, като са позволили на Индия да отклони вниманието от местната борба за правата на човека там към трансграничния тероризъм. \r\nНо войнствените групи могат да действат сами и всяка атака, която Ню Делхи свързва с пакистанска екстремистка група, може да предизвика репресия. През февруари Индия бомбардира Пакистан, след като базираната в Пакистан група пое отговорност за бомбения атентат в Кашмир, въпреки че самият извършител беше местен човек от Кашмир. \r\nПакистан е изправен и пред други опасности при разпускането на екстремистките групировки. Изоставените антииндийски екстремисти могат да гравитират към транснационални джихадистки групи като Ал Кайда и Ислямска държава, които вече се заемат с кашмирската кауза. \r\n\"Кашмир е предаден от Индия на „Ислямска държава\", заяви човек, тясно свързан с пакистанска групировка, „Младежта сега не гледа към пакистанските войнствени групировки. Те търсят „Ал Кайда“ и „Ислямска държава“.\" \r\n \r\n  Юлиян Марков", "date": "2019.08.11", "title": "The Wall Street Journal: Проблемът на Пакистан в Кашмир – какво да прави с джихадистите"}
{"url": "http://www.focus-news.net/news/2019/08/11/2688473/petar-rusev-starshi-spasitel-blizo-100-hilyadi-dushi-posetiha-burgaskiya-plazh.html", "text": "Близо 100 хиляди души посетиха бургаския плаж в днешния ден. Това каза за  Радио „Фокус“ – Бургас  старшият спасител Петър Русев. По думите му в почивните дни броят на плажуващите се увеличава заради посетителите от околните на Бургас градове, а най-голяма активност се наблюдава в часовете от 9 до 12 часа. „Сутринта две деца се изгубиха на плажа, но полицията помогна да бъдат открити. С изключение на това, денят премина безпроблемно“, отбеляза Русев. Според него инциденти като този понякога се случват през почивните дни заради големият брой посетители и неразличимите постове. „Днес флагът е зелен – къпането е разрешено, а времето е хубаво“, каза още Русев. По думите му тези благоприятни условия за плаж са по-характерни за средата на месец юли, отколкото за август. \r\nМария ПОПЧЕВА", "date": "2019.08.11", "title": "Петър Русев, старши спасител: Близо 100 хиляди души посетиха бургаския плаж"}
{"url": "http://www.focus-news.net/news/2019/08/11/2688466/svishtov-udalzheno-e-bedstvenoto-polozhenie-v-obshtinata-do-13-avgust-zaradi-afrikanskata-chuma-po-svinete.html", "text": "Удължено е бедственото положение в Общинната до 13 август заради болестта африканска чума по свинете. Това потвърди за  Агенция „Фокус“  кметът на Общината Генчо Генчев. Бедственото положение е удължено, защото трябва да бъде направена цялостна дезинфекция на засегнатата промишлена свинеферма и на инфраструктурата в село Българско Сливово. \r\nРени ТОМОВИЧ", "date": "2019.08.11", "title": "Свищов: Удължено е бедственото положение в Общината до 13 август заради африканската чума по свинете"}
{"url": "http://www.focus-news.net/news/2019/08/11/2688472/predstoyashti-mezhdunarodni-sabitiya-za-12-avgust-agentsiya-fokus.html", "text": "***  \r\n  Каспийски икономически форум \r\n \r\n*** \r\n  Насрочване на дата за дебат по искането на вот на недоверие на правителството \r\n \r\n*** \r\n  70 години от приемане на Женевската конвенция за закрила на цивилните по време на война \r\n \r\n*** \r\n  Стачка на превозвачите на горива", "date": "2019.08.11", "title": "Предстоящи международни събития за 12 август  (Агенция \"Фокус\")"}
{"url": "http://www.focus-news.net/news/2019/08/11/2688474/predstoyashti-sabitiya-v-stranata-za-12-avgust-agentsiya-fokus.html", "text": "*** \r\n \r\nПродължава визитата на министър-председателя Бойко Борисов в Туркменистан. \r\n \r\n*** \r\n \r\nОт 11.00 проф. Николай Овчаров ще даде пресконференция за последните уникални находки от разкопките на Перперикон. \r\n \r\n*** \r\n \r\nОт 10.00 ч. в хотел Sense ще се проведе бизнес закуска на Асоциацията на българските застрахователи, на която ще бъде представен проект на методика за определяне размера на обезщетенията за имуществени и неимуществени вреди вследствие на телесно увреждане на пострадало лице и на увредено лице вследствие смъртта на пострадало лице. \r\n \r\n*** \r\n \r\nОт 11.00 ч. на Терминал 2 ще бъде посрещнат българския бегач Тодор Димитров.  \r\n \r\n*** \r\n \r\nОт 16.00 ч. в Нова конферентна зала на Софийския университет „Св. Климент Охридски“ (II етаж, Северно крило, Ректорат на СУ), Фонд „Научни изследвания“ (ФНИ) ще представи насоките за конкурсите на Фонда за 2019 г. \r\n \r\n*** \r\n \r\nОт 19.00 на паркинга на Т-маркет, бул. Възкресение 85, сдружение с нестопанска цел в обществена полза „Бъдеще за Красна поляна“ организира протест с цел събиране на подписи с искане пред Столичен общински съвет за възлагане и изготвяне на подробен устройствен план на кв. „Факултета“ в район „Красна поляна“, който предвижда функционираща канализация на територията на квартала. \r\n \r\n*** \r\n \r\nОт 9.00 часа до 12.00 часа по железопътната линия и гарите в Бургас третиране с хербициди против нежелана растителност. \r\n \r\n*** \r\n \r\nОт 17.00 часа пред Пантеона в Морската градина ще се проведе младежко изложение по повод Международния ден на младежта. Събитието ще продължи от 20.00 часа с „Фестивал на цветовете“. \r\n \r\n*** \r\n \r\nОт 19.30 часа ще бъде отбелязан рожденият ден на Атанасовското езеро в района на „симБиотично“. \r\n \r\n*** \r\n \r\n От 19.30 ч. в Кукления театър в бургаския поет и драматург Недялко Йорданов ще представи три премиери от различни области на изкуството, събрани в едно. \r\n \r\n*** \r\n \r\nОт 20.30 часа пред читалище „Съгласие 1905“ в град Българово ще отбележи Световния ден на младежта с нощен поход и наблюдение на звездното небе с телескопи или невъоръжено око. \r\n \r\n*** \r\n   \r\nОт  16.00 ч. в Археологическия музей - Варна ще бъде направена прожекция на филма \"Отечествената история\". \r\n \r\n*** \r\n   \r\nОт 21.00 ч. на сцената на „Арт лято“ в парк „Асеневци“ ще бъде открит концертът „Тайна страст“ на Еду Вико Секстет  \r\n \r\n*** \r\n   \r\nОт 14.00 ч. в заседателната зала на 6 етаж в сградата на Общината ще бъдат сключени договори за възлагане на обществена поръчка с предмет „Изпълнение на инженеринг – проектиране, упражняване на авторски надзор и  изпълнение на СМР във връзка с реализацията на Националната програма за енергийна ефективност на многофамилни жилищни сгради на територията на Община Видин по четири обособени позиции”. \r\n  \r\n*** \r\n   \r\nОт 17.30 ч. в крепостта „Баба Вида“ кметът Огнян Ценков ще приветства участниците в ТИД 2019 г. \r\n \r\n*** \r\n \r\nОт 9.00 ч. ще бъде открита Международната лятна академия в заседателната зала на ОИЦ – Видин. \r\n \r\n*** \r\n   \r\nОт 9.30 ч. ще се проведе  демонстрационен футболен турнир на игрището в двора на СУ „Козма Тричков“.  \r\n \r\n*** \r\n   \r\nОт 09.30 часа в двора на Общностния център ще бъде отбелязана 30-годишнината от създаването на Конвенцията за правата на детето. \r\n \r\n*** \r\n   \r\nОт 9.00 до 17.00 ч. в Народно читалище „Добрич – 2017“ ще се проведе детска академия Джуниър – тематични занимания и игри.  \r\n \r\n*** \r\n   \r\nОт 10.30 до 11.30 ч. в Художествената галерия ще се проведе лятна работилника за въоръжение за деца. \r\n \r\n*** \r\n   \r\nОт 17.00 до 19.00 ч. в Градския парк „Свети Георги“ ще се проведе инициатива по повод Международиня ден на младежта.  \r\n \r\n*** \r\n \r\nОт 17.00 ч. на площад „Екзарх Йосиф I“ ще бъде отбелязан Международния ден на младежта. \r\n \r\n*** \r\n   \r\nОт 18.00 ч. в Централния градски парк, на „Кестеновата“ мраморна алея ще бъде отбелязан Международния ден на младежта. \r\n \r\n*** \r\n \r\nОт 12.30 ч. лидерът на АБВ Румен Петков съвместно с Областната структура на партията в Плевен ще дадат пресконференция в БТА.  \r\n \r\n*** \r\n   \r\nОт 9.00 ч. в зала 1 на Окръжен съд – Пловдив ще се проведе дело НОХД №1239/2019 г. \r\n \r\n*** \r\n   \r\nОт 13.30 ч. и в 16.00 ч. на Мемориалния комплекс „Създатели на българската държава“ под формата на беседи служители от ОП „Туризъм, публични прояви и атракции“ ще запознаят младежите с интересни факти по изграждането на монумента. В 14.30 часа в Информационния център към комплекса ще бъде прожектиран филм, който разказва за историята на паметника.  \r\n   \r\n*** \r\n   \r\nОт 10.00 до 15.00 часа в Астрономическата обсерватория ще бъде обявен ден на отворените врати по повод Международния ден на младежта.  \r\n   \r\n*** \r\n   \r\nОт 15.00 часа в зала 2 на областна администрация ще се проведе заседание на Областната епизоотична комисия.- отразява Ивелина.  \r\n   \r\n*** \r\n   \r\nВ 18.00 часа в младежката сфера, разположена в парка пред „Безистена“ ще гостуват дизайнерите Михаел Върбанов и Емил Личев. Те ще се срещнат и разговарят с младите хора за това как се създава успешен бизнес в Шумен. В 20.00 часа в парка между общината и Регионалната библиотека започва концертът на танцовите формации „Емоушън“, „Танцувалня“ и „WoW“. Гост – изпълнители ще бъдат младите певци Ивайло Иванов – Играта и Денислава Сашова – Диона.", "date": "2019.08.11", "title": "Предстоящи събития в страната за 12 август (Агенция „Фокус“)"}
{"url": "http://www.focus-news.net/news/2019/08/11/2688478/yordan-yordanov-kmet-na-dobrich-do-sredata-na-mesets-avgust-shte-bade-izbran-izpalnitel-na-deynostite-po-tsyalostniya-remont-na-bul-dobrichka-epopeya.html", "text": "До средата на месец август ще бъде избран изпълнител на дейностите по цялостния ремонт на бул. „Добричка епопея“. Това съобщи в своя профил във  Фейсбук  кметът на Добрич Йордан Йорданов. „Цялостна реконструкция на бул. „Добричка епопея“ ще има. Към днешна дата се асфалтират траншеите по водния проект, това е задължително условие към изпълнителите. Това ще позволи булевардът да се ползва до старта на втория проект. До средата на месец август ще се избере изпълнител на дейностите по цялостния ремонт. Той е част от проект „Интегриран градски транспорт“, който е изграден от няколко компонента, според изискванията за интегрираност на ОПРР. Освен ремонт на този наистина важен за Добрич булевард в проекта е включено и закупуване на електробуси, изграждане на интелигентна система за управление на светофарите, система за управление на обществения транспорт, която ще включва електронни информационни табла за 30 спирки и ремонт на самите спирки. Нашата амбиция е ремонтът на булеварда да започне до края на годината, като ще приключи през 2020 година“, заявява кметът на добруджанския град.", "date": "2019.08.11", "title": "Йордан Йорданов, кмет на Добрич: До средата на месец август ще бъде избран изпълнител на дейностите по цялостния ремонт на бул. „Добричка епопея“"}
{"url": "http://www.focus-news.net/news/2019/08/11/2688479/nimh-utre-vremeto-shte-bade-slanchevo-i-goreshto-s-maksimalni-temperaturi-mezhdu-33-i-38.html", "text": "През нощта ще бъде ясно и тихо. Утре ще е слънчево, около и след обяд – горещо. Ще продължи да духа слаб, в източната половина от страната до умерен вятър от изток. Максималните температури ще бъдат между 33° и 38°, по-ниски - около 30°, по Черноморието.Това съобщи за  Агенция „Фокус“  дежурният синоптик  Георги Цеков   от Националния институт по метеорология и хидрология (НИМХ). Над Черноморието ще е слънчево. Ще духа умерен вятър от изток-североизток. Максимални температури на въздуха: 28°-30°. Температурата на морската вода е 26°-27°, по-ниска – 24-25° е на север от нос Калиакра. Вълнението на морето ще е 3, на юг от Бургас - 4 бала.  Над планините ще е слънчево. Ще духа слаб до умерен вятър от изток-югоизток. Топло време с максимална температура на височина 1200 метра – около 28°, на 2000 метра – около 21°. Във вторник и сряда ще бъде слънчево, около и след обяд - горещо. Ще духа слаб до умерен източен вятър. Преобладаващите максимални температури ще са между 34° и 39°, по-ниски, около 30°, по Черноморието. Привечер в сряда над северозападните райони ще се заоблачи. В четвъртък над западната половина от страната ще се развива купеста и купесто-дъждовна облачност и на места ще превали и прегърми. В отделни райони са възможни и по-интензивни явления. Очакват се и градушки. С до умерен северозападен през ще започне да нахлува хладен въздух и температурите ще се понижават, но все още в Югоизточна България ще е горещо. Атмосферното налягане е по-високо от средното за август - слабо ще се понижи.", "date": "2019.08.11", "title": "НИМХ: Утре времето ще бъде слънчево и горещо  с максимални температури между 33° и 38°"}
{"url": "http://www.focus-news.net/news/2019/08/11/2688482/nikolina-angelkova-gerb-shte-sadeystvame-za-otkrivane-na-novi-rabotni-mesta-v-selata-beli-iskar-mala-tsarkva-madzhare-i-govedartsi.html", "text": "Огромният потенциал за развитие на еко и планински туризъм през цялата година, както и възстановяване на традициите за обучение на планински водачи, бяха сред темите, които обсъдих днес с представители на общинските ръководства на ГЕРБ в Бели Искър, Мала Църква, Маджаре и Говедарци. Това сподели на страницата си във   „Фейсбук“   Николина Ангелкова – министър на туризма и областен координатор на ГЕРБ за Софийска област.  \"В срещата се включи и народният представител Валентин Милушев. Беше изтъкната уникалната възможност за свързване чрез екомаршрут на четирите населени места с Рилския манастир. С колегите обсъдихме също приоритетни проекти за пътната, ВИК и електроснабдителна инфраструктура. Всички те ще съдействат за разкриване на нови работни места. Като областен координатор за Софийска област в последните две седмици направих срещи с местните хора в над 22 общини. Очертахме приоритетните проекти, през септември срещите в областта продължават\", казва още Ангелкова.", "date": "2019.08.11", "title": "Николина Ангелкова, ГЕРБ: Ще съдействаме за откриване на нови работни места в селата Бели Искър, Мала Църква, Маджаре и Говедарци"}
{"url": "http://www.focus-news.net/news/2019/08/11/2688480/pazardzhik-v-selo-oborishte-shte-bade-osveten-nov-paraklis.html", "text": "В панагюрското село Оборище ще бъде осветен нов параклис, предаде репортер на  Радио „Фокус“ – Пазарджик . Той носи името на Божията майка и се издига в местност край селото. Изграждането му е дело на дарители. Откриването е планирано за 17 август като освен освещаването на параклиса „Света Богородица“ е предвидено раздаване на курбан за здраве и богата фолклорна програма. \r\nВаня НИКОЛОВА", "date": "2019.08.11", "title": "Пазарджик: В село Оборище ще бъде осветен нов параклис"}
{"url": "http://www.focus-news.net/news/2019/08/11/2688483/tass-prezidentat-na-yemen-obvini-iran-za-destabilizatsiyata-na-stranata.html", "text": "Президентът на Йемен Абд Рабо Мансур Хади обвини Иран в разрушителни действия срещу Йемен и подкопаване на стабилността в южните и северните райони на страната. Тази гледна точка, както съобщава телевизионният канал Al Arabiya, той изрази по време на преговорите с краля на Саудитска Арабия Салман, които се състояха в неделя в Рияд, предава  TACC . \r\nСпоред президента \"целта на иранския проект e в северната и южната част на страната е да се подкопае сигурността както в Йемен, така и в региона.\" В същото време Хади отбеляза, че сътрудничеството със Саудитска Арабия помага на йеменските власти да „устоят на тези планове на Техеран“. \r\nВ момента северозападните провинции на Йемен са под контрола на бунтовническото движение Ансар Аллах (на хусите), подкрепяно от Иран. Конфронтацията на въоръжените хуси с правителствените сили продължава от август 2014 г. и навлезе в най-активната фаза с нахлуването през март 2015 г. на коалиция, ръководена от Саудитска Арабия. \r\nПреди няколко дни в икономическата столица Аден в Южен Йемен избухнаха въоръжени сблъсъци между привърженици на сепаратисткия Южен преходен съвет (ЮПС) и проправителствени сили. Водят се ожесточени битки с танкове и тежки оръдия. ЮПС поиска президентът на Йемен да бъде отстранен от властта, като го нарече протеже на ислямистката партия Ал-Ислям, йеменския клон на Асоциацията на мюсюлманското братство. Арабската коалиция поиска прекратяване на огъня, а Саудитска Арабия заплаши да използва военна сила. \r\nПо предварителни данни на ООН в резултат на сблъсъците, започнали в Аден на 8 август, около 40 души са убити, а над 260 са ранени. \r\n \r\n  Юлиян Марков", "date": "2019.08.11", "title": "ТАСС: Президентът на Йемен обвини Иран за дестабилизацията на страната"}
{"url": "http://www.focus-news.net/news/2019/08/11/2688484/slavyanka-simitchiyska-dit-blagoevgrad-pri-cherven-ili-oranzhev-kod-za-goreshto-vreme-rabotodatelite-da-garantirat-bezopasnostta-na-raboteshtite.html", "text": "При подаден червен или оранжев код за опасно горещо време работодателите трябва да въведат мерки за гарантиране безопасността на работещите като те могат да бъдат както технически, така и организационни. Това каза пред  Радио „Фокус“-Пирин  Славянка Симитчийска, директор на Дирекция „Инспекция по труда“-Благоевград. Тя посочи, че есички мерки са описани в специална наредба за минималните изисквания за микроклимат на работните места. По думите й основно сигналите, които постъпват в ДИТ-Благоевград са за работа на високи температури на закрито, а няма такива сигнали за работа на открито. „За работа на закрито това, което работодателите трябва да спазват, е температурите да бъдат между 18 и 25 градуса, в зависимост от вида работа – лека, средна или тежка, като допустимата температура не може да бъде повече от 28 градуса, но с изключение на времето когато навън е много горещо и тогава допустимата граница е 33 градуса максимално. Обикновено в работа на закрито се предпочитат техническите мерки, тоест въвеждане на климатизация в обектите“, коментира Симитчийска. Тя подчерта, че при работа на открито по-добър ефект имат организационните мерки, като работодателите трябва да осигурят в този случай и разхладителни напитки. Славянка Симитчийска добави още, че приоритет в техните проверки са строителството и селското стопанство, където основно се работи на открито. \r\nНатали СТЕФАНОВА", "date": "2019.08.11", "title": "Славянка Симитчийска, ДИТ-Благоевград: При червен или оранжев код за горещо време работодателите да гарантират безопасността на работещите"}
{"url": "http://www.focus-news.net/news/2019/08/11/2688486/sport-lokomotiv-plovdiv-pobedi-arda-kato-simvolichen-gost-na-svoya-stadion-s-52.html", "text": "Футбол: Локомотив Пловдив победи Арда като символичен гост на своя стадион с 5:2 в мач от петия кръг на  efbet Лигата . Още през първото полувреме Локомотив поведе с три гола на Густаво, Карагерен и Ожболт. През втората част още два гола добавиха и Бахтич, и Томашевич, като последният си вкара и автогол. Единственият футболист на Арда отбелязал гол е Марчев. С победата Локомотив излезе на второ място с 10 точки,  Арда са шести с осем точки. \r\nВ 20:30 играят Лудогорец и ЦСКА.", "date": "2019.08.11", "title": "Спорт: Локомотив Пловдив победи Арда като символичен гост на своя стадион с 5:2"}
{"url": "http://www.focus-news.net/news/2019/08/11/2688481/sitel-makedoniya-reaktsiite-v-makedoniya-vav-vrazka-s-aferata-reket-ne-zatihvat.html", "text": "Реакциите в Македония във връзка с аферата „Рекет“ не затихват, коментира македонският телевизионен канал  “Сител“ . \r\nБезотговорно е правителството да действа като опозиция и да призовава за разследване на аферата „Рекет“ и да не прави нищо. Това е реакцията на Демократическия съюз на Павле Траянов, иначе управляващ коалиционен партньор на СДСМ, на скандала. От там казват, че цялата страна е парализирана и че е недопустимо, когато държавата е разтърсена от политическо земетресение, \"всички\", отговорни да почиват. \r\n„Ваканцията“ даде реална възможност да се унищожат доказателства, да се повлияе на свидетели, да се изнесат парите от изнудването в чужбина, а Македония да бъде обявена за мафиотска държава ... Неописуемо и безотговорно е правителството да призовава за задълбочено разследване (сякаш е в опозиция) и да не се прави нищо и да се позволи на медиите да \"ръководят\" разследването, се казва в изявление на партията на Траянов. \r\nТе смятат, че досега парламентът трябваше да проведе извънредно заседание, за да освободи специалния прокурор Катица Янева и да реши статута на Специализираната прокуратура (СП) , а правителството чрез МВР, финансовата полиция и новата Агенция за национална сигурност трябва да съдейства на прокуратурата при провеждането на задълбочено разследване на случая. \r\nРеакции на публикувани кадри, в които освен заподозрения Боки 13 и бизнесмена Камчев, може да бъде чута и Янева се коментират и  от бивши членове на ръководството на СДСМ. Професорът по криминалистика и право Ана Павлова Данева написа в социалната мрежа „Фейсбук“: \r\n„Няма по-голяма обида за правната система на държавата, от това тя се управлява от Боки 13!“ \r\nОт друга страна, опозицията отговаря, че прокуратурата не е активна  в разследването на „Рекет“ и по този начин помага на правителството. \r\nСДСМ, от своя страна, настоява, че публикуването на кадрите представлява заплаха за правовата държава, зад която стои ВМРО-ДПМНЕ, но и че всеки трябва да отговаря за стореното от него. \r\nТова работи в полза на олигарсите от предишната власт и обвинени престъпници, надявайки се да подкопае върховенството на закона, да не бъде приет нов закон за СП, за да не стане страната кандидат-член на ЕС и да се спасят истинските престъпници и да бъдат представени като жертви. \r\nАдвокатът Сузана Йошевска Анастасовска, която беше категоричен привърженик на СП, заяви пред Press 24 обаче, че участието на Янева в случая е очевидно. Недопустимо е поведението на прокуратурата, която не е предприела никакви мерки срещу Специалния прокурор. \r\nВсеки друг човек, ако не беше поста й, досега щеше да е в ареста, гарантирам от предишен опит и процедури, коментира адвокатът. \r\nТя казва, че доверието в СП може да бъде възстановено само чрез работата й, като според нея новият закон е решението на проблема. \r\n \r\n  Юлиян Марков", "date": "2019.08.11", "title": "„Сител“ (Македония): Реакциите в Македония във връзка с аферата „Рекет“ не затихват"}
{"url": "http://www.focus-news.net/news/2019/08/11/2688485/burgas-balgarskiya-finalist-za-sastezanieto-european-street-food-awards-shte-bade-izbran.html", "text": "STREET FOOD културата е една от най-бързо развиващите се тенденции в съвременната култура на хранене, затова България се нарежда до всички европейски страни, които ще излъчат свой представител за най-голямото street food състезание в Европа – European Street Food Awards. Това съобщиха от пресцентъра на  Община Бургас . Състезанието протече в рамките на Street food & Art Festival,който бе открит на 7 август на Пристанище Бургас. Днес в последния фестивален ден – 11 август 2019, специално подбрано жури ще избере кой от участниците във фестивала заслужава да се окичи с титлата „Най-добър street food готвач на България“ и ще представи страната ни на Големия финал на European Street Food Awards в Малмьо, Швеция в края на септември. Достъпът до фестивалната зона е свободен. Членовете на журито са:  Васил Якимов – професионален готвач с повече от 15 години опит в кулинарната индустрия. Завършил е професионалната гимназия по туризъм „Проф. д-р Асен Златаров“ във Варна и е натрупал своя опит в различни ресторанти по света, някои от които отличени със звезда Michelin. Завършва и кулинарната академия на HRC. След като се завръща в България, шеф Якимов става част от екипа на Кулинарния институт към Висшето училище по мениджмънт и не скрива страстта си към старобългарската кухня, чиито традиции се опитва да запази и предаде на следващото поколение готвачи. Отличен е с много награди, някои от които са „Най-добър готвач на годината“ на Кулинарната купа на България 2018, „Най-добър отбор на България“ в Кулинарната купа на България 2014, 1-во място за и 3 златни медала в категории „месо“, „риба“ и „десерт“ на международно кулинарно състезание, организирано от турските професионални асоциации в градовете Измир и Айдън, Турция през 2018;  Андре Токев – роден в Лайпциг. Кариерата му минава през ресторантите на няколко големи хотелски вериги по света, някои от които – носители на звезди Michelin. Бил е главен готвач на Hilton във Франция, Австрия и България и е готвил за известни личности като Бил Клинтън, Ангела Меркел, Вал Килмър, Джон Кери, Дъстин Хофман, Шарън Стоун, Жан Клод Ван Дам и други. Андре Токев е основател на Българската асоциация на професионалните готвачи (БАПГ), официално жури на най-престижния конкурс за професионални готвачи в Европа Bocuse d’Or и носител на единствената за Източна Европа диплома Global Masterchef Degree. Освен всичко това шеф Токев е откривател на ресторанти и нови концепции. Така се ражда идеята и за Oryza – здравословна опция на уличната храна, която се предлага в момента в България; \r\n– Луис Монтеро – роден през 1961 г. в Мексико сити. От 1985 г. е в България, женен е за българка и е културно аташе на Мексико. С богатия си кулинарен опит е един от основните консуланти по мексиканска кухня у нас, често провежда кулинарни демонстрации и обучения. „Три продукта диктуват облика на мексиканската кухня – твърди сеньор Монтеро – Това са фасулът, царевицата и чушките. Само чушките в Мексико са около сто вида и всеки дава специфичен вкус на ястията“. Луис Монтеро може да ви смае с кулинарните си познания, които нерядко обвързва с културните привички на мексиканците. Ето и критериите, по които 15-те най-добри представители на street food културата ще бъдат оценявани: Максимален брой точки – 100! \r\nДо 60 точки – вкус и презентация на храната пред жури \r\nДо 20 точки – външен вид на каравана, фургон, камион, ремарке, шатра. \r\nДо 20 точки – цялостно представяне през деня, иновация, изобретение. \r\nГолямата награда е 1000 евро, под формата на разходи за път и настаняване и участие на Големия финал в Швеция! Публиката също ще избере свой победител.", "date": "2019.08.11", "title": "Бургас: Българския финалист за състезанието European Street Food Awards ще бъде избран"}
{"url": "http://www.focus-news.net/news/2019/08/11/2688490/shumen-108-proverki-sa-izvarshili-inspektorite-ot-riosv-prez-mesets-yuli.html", "text": "През месец юли експертите от РИОСВ – Шумен извършиха 108 проверки на 97 обекта. Това съобщиха от  Регионалната инспекция по околната среда и водите- Шумен . От тях 70 са планови,  38 – извънредни. През отчетния период са съставени 6 акта за установени административни нарушения (АУАН) , от които 3 – за нарушения на Закона за опазване на околната среда, 1 АУАН е за нарушение по Закона за управление на отпадъците, 1 – за нарушение на Закона за водите и 1 – за нарушения по Закона за лечебните растения. В рамките на осъществения контрол са издадени 47 предписания за отстраняване на констатирани несъответствия. За изминалия месец директорът на РИОСВ – Шумен е издал 14 наказателни постановления на обща стойност 40 900 лв. Санкционираните фирмите са: „Себтур“ ЕООД за осъществяване на нерегламентиран внос на стока без регистрация, „Дюра-Тайлс“ БГ АД за неизпълнение по условия от комплексно разрешително, „Север Харт Груп“ ЕООД за неизпълнение на условие от Решение за извършване на дейности по третиране на отпадъци, „Голдън Фийлд“ ООД за допуснато нерегламентирано изгаряне на отпадъци, „Каолин ЕАД“, за това че дружеството е осъществило заустване на производствени отпадъчни води във воден обект, „Родна индустрия-91“ ЕООД и „Еко Инвест Север“ ООД за неизпълнение на задължително предписание. Две са наказателните постановления на „ВиК-Шумен“ ООД за допуснато заустване на отпадъчни води в повърхностен воден обект. Санкционирани са още „Дайъри Продъктс“ ЕООД, за това че дружеството е изхвърлило отпадъчни води във воден обект и „Агро Органик Трейд“ ООД за това, че не е представила обобщена информация за изкупените, обработени, и реализирани количества билки в билкозаготвителен пункт. Три са глобените физически лица. За периода са събрани средства в размер на общо 4310 лв. Сумите по наложени глоби и санкции възлизат на 500 лв. От текущи месечни санкции по чл. 69 от ЗООС са събрани  3 810 лв. Общо 3 048 лв. са разпределени и преведени на съответните общини, като най-големи приходи от платени санкции по чл. 69 от ЗООС е получила община Велики Преслав – 1 616 лв.", "date": "2019.08.11", "title": "Шумен: 108 проверки са извършили инспекторите от РИОСВ през месец юли"}
{"url": "http://www.focus-news.net/news/2019/08/11/2688488/dobrich-obshtinskiyat-mladezhki-tsentar-shte-otbelezhi-mezhdunarodniya-den-na-mladezhta-sas-sabitie-v-parka.html", "text": "Общинският младежки център (ОМЦ) „Захари Стоянов“ ще отбележи Международния ден на младежта със събитие в Градския парк „Св. Георги“, предаде кореспондентът на  Радио „Фокус” – Варна . Заедно с Фондация „Лумос“ за България ОМЦ канят в понеделник – 12 август, от 17.00 часа младите хора на добруджанския град споделят своите мисли върху крилете на красива пеперуда. Тази година темата на Международния ден на младежта е „Трансформиране на образованието“. Всеки би могъл да сподели какво може да се промени в образованието, за да бъде по-достъпно то за всички хора. Някои от участниците в срещата ще имат шанса да спечелят временен татус с къна. Мястото на събитието е началото на парка. \r\nЖулиета НИКОЛОВА", "date": "2019.08.11", "title": "Добрич: Общинският младежки център ще отбележи Международния ден на младежта със събитие в парка"}
{"url": "http://www.focus-news.net/news/2019/08/11/2688492/veliko-tarnovo.html", "text": "430 са свободните места за бъдещите осмокласници във Великотърновска област след трето класиране. Това съобщават за  Радио „Фокус“ – Велико Търново  от Регионалното управление на образованието. За старата столица вакантни места има в Професионалната гимназия по строителство архитектура и геодезия „Ангел Попов“, Старопрестолната професионална гимназия по икономика, Професионалната гимназия по електротехника „А. С. Попов“, Професионалната гимназия по туризъм, „Д-р Васил Берон“, Професионалната гимназия по моден дизайн, Професионалната хуманитарна гимназия „Св. св. Кирил и Методий“, Езиковата гимназия „Проф. д-р Асен Златарев“, както и в СУ „Вела Благоева“ и СУ „Владимир Комаров“. \r\nЗа повечето училища крайните срокове за записване са 5-ти или 10-ти септември. След тези дати ще стане ясно ще има ли нови закрити паралелки. \r\nДопълнителна информация можете да откриете на – http://riovt.org/. \r\nЛуиза ТРАНЧЕВА", "date": "2019.08.11", "title": "Велико Търново: 430 са свободните места в училищата от областта след трето класиране за седмокалсниците"}
{"url": "http://www.focus-news.net/news/2019/08/11/2688489/afp-golyam-pozhar-na-ostrov-gran-kanariya-predizvika-masova-evakuatsiya.html", "text": "Огромен пожар, бушуващ на испанския ваканционен остров Гран Канария, предизвика евакуацията на стотици хора, предава  AFP \r\nДосега около 1000 хектара са унищожени при пожара, който избухна в събота в западната община Артенара близо до столицата на провинцията Лас Палмас. \r\nОколо 1000 жители, евакуирани за една нощ, все още не могат да се върнат по домовете си, се казва в изявление в неделя. \r\nПолицията заяви, че са задържали мъж за това, че предизвикал пожара, използвайки заваръчна техника. \r\nОгнеборците, имаха превъзходство до събота вечерта, но промяна в посоката на вятъра влоши ситуацията за една нощ, заяви президентът на Канарските острови Анхел Виктор Торес пред испанското радио COPE в неделя. \r\nПовече от 200 пожарникари, включително военни части, се опитват да поставят ситуацията под контрол, добави той. \r\nВ гасенето на пожара участват и десет самолета и хеликоптери, като противопожарните служби се надяват да овладеят огъня  преди да задухат отново неблагоприятни ветрове. \r\n \r\n  Юлиян Марков", "date": "2019.08.11", "title": "AFP: Голям пожар на остров Гран Канария предизвика масова евакуация"}
{"url": "http://www.focus-news.net/news/2019/08/11/2688487/dogovor-za-korabite-za-flota-do-kraya-na-godinatai-obzor.html", "text": "Договор за корабите за флота ще бъде сключен до края на годината. Условието е всичко да върви нормално. Това обяви  министърът на отбраната Красимир Каракачанов във Варна .   Той посочи, че процедурата за закупуване на два многофункционални кораби за Военноморските сили няма да бъде прекратена по никакъв начин. Министърът поясни, че Министерството на отбраната ще даде срок за изправяне на офертите. „Ако всичко върви нормално, до края на годината трябва да има сключен договор с една от трите фирми, които са участвали“, каза Каракачанов. Министърът уточни, че сред фирмите са една българска, една немска и една италианска. Той припомни, че финансирането е в размер на 820 млн. лв. без ДДС. По отношение на проекта за Сухопътните сили, той увери, че са разписани писмата до четирите фирми, които са проявили интерес. По думите му оттук нататък те трябва да ги проучат, да изпратят офертите. \"Ако ги подредим по време - проектът за изтребителите беше реализиран. На второ място, като скорост, се движи проектът за флота. И проектът за бронираната машина може да бъде финализиран, според мен, през март, април\", обобщи министърът. Междувременно стана ясно, че в момента се обсъждат възможностите за придобиване на още два минни ловци втора ръка, като \"Цибър\", който вече е в състава на флота. Информацията даде пред журналисти  командирът на  ВМС контраадмирал Кирил Михайлов . \r\nВъв Варна министърът на отбраната участва в честванията за 140-тата годишнина на ВМС, които съвпаднаха и с връчването на първи офицерски звания на 16 курсанти от Випуск \"Княз Александър Първи\". Сред тях има и пет жени. Министър Каракачанов връчи пагони и диплома на първенеца на випуска лейтенант Петър Генов. Министърът награди и част от останалите бъдещи офицери. Стотици летовници, жители и гости на Варна наблюдаваха преди обед зрелищния „Парад 2019”, посветен на 140-тата годишнина на Военноморските сили. Учението започна от 11.00 часа в Акваторията на централен плаж Варна и външен рейд, като беше наблюдавано и от министъра на отбраната. Парадът започна с поздрав от командира на Военноморските сили на корабите на външен рейд - Варна. Продължи с демонстрация по задържане на плавателен съд с криминално проявени лица, заподозрени в незаконен трафик на оръжие. След това се проведе демонстрация на действия при неутрализиране на терористи подготвящи терористични дейности на територията на Република България. Учението завърши с въздушна демонстрация на маневрените характеристики на вертолет „Panther” и Парад на военни кораби. Строят бе воден от редови буксир \"Христо Ботев\", най-старият плавателен съд, с който разполага българският флот. смята се, че е произведен в Унгария през 30-те години на миналия век. Първоначално е включен в Дунавската флотилия, а от 40-те години до днес служи на море. Той бе следван от представители на патрулните сили с фрегатата \"Дръзки\". В парада се включиха също корветът \"Бодри\", представители на противоминните сили, начело с минен ловец \"Цибър\". В парада се включиха също вертолети от Авиобаза \"Чайка\", учебни кораби и патрулни лодки.", "date": "2019.08.11", "title": "Договор за корабите за флота до края на годината? (ОБЗОР)"}
{"url": "http://www.focus-news.net/news/2019/08/11/2688491/nimh-zhalt-kod-za-visoki-temperaturi-e-v-sila-za-pochti-tsyalata-strana-na-12-avgust-oranzhev-shte-bade-kodat-za-oblast-blagoevgrad.html", "text": "Жълт код за високи температури е в сила за почти цялата страна на 12 август, оранжев ще бъде кодът за област Благоевград. Това сочи справка на сайта на  Националния институт по метеорология и хидрология (НИМХ) .  Оранжевият код означава, че времето е опасно. В Благоевградска област се очаква след обяд в по-голямата част от областта температурите да достигнат и надхвърлят 38°.  При оранжев код синоптиците предупреждават, че високите температури могат да доведат до здравни проблеми за чувствителни и болни хора, възрастни и деца. Жълтият код ще важи за 23 области на страната: Велико Търново, Видин, Враца, Габрово, Кюстендил, Кърджали Ловеч, Монтана, Пазарджик, Перник, Плевен, Пловдив, Разград, Русе, Силистра, Сливен, Софийска област, област София, Стара Загора, Търговище, Хасково, Шумен и Ямбол. Жълтият код означава, че времето е потенциално опасно. Синоптиците предупреждават за възможни  здравни проблеми за чувствителни и болни хора, възрастни и деца. Жълт код за силно вълнение на морето ще важи за крайбрежието на област Бургас. Очаква се усилване на вълнението до 3-4 бала.", "date": "2019.08.11", "title": "НИМХ: Жълт код за високи температури е в сила за почти цялата страна на 12 август, оранжев ще бъде кодът за област Благоевград"}
{"url": "http://www.focus-news.net/news/2019/08/11/2688493/pazardzhik-byuroto-po-truda-v-grada-obyavi-protseduri-po-dve-nasarchitelni-merki-za-zaetost.html", "text": "Дирекция “Бюро по труда”- Пазарджик че разполага с финансови средства за сключване на договори за ползване на програми и насърчителни мерки за заетост и обучение по Закона за насърчаване на заетостта (ЗНЗ) през 2019 г. по две програми. Това съобщиха от пресцентъра на  Бюрото по труда  в областния град. Едната е Национална програма за заетост и обучение на хора с трайни увреждания, по която има осигурен финансов ресурс в размер на 2886,00 лв. Другата програма е за обучение на възрастни безработни лица по чл. 63, ал.1, т.1 от ЗНЗ и/или обучение по Ключови компетентности на заети лица от микро и малки предприятия. Ресурсът по втората програма е в размер на 1629,00 лв.", "date": "2019.08.11", "title": "Пазарджик: Бюрото по труда в града обяви процедури по две насърчителни мерки за заетост"}
{"url": "http://www.focus-news.net/news/2019/08/11/2688498/vazstanoveno-e-dvizhenieto-za-patnicheskite-vlakove-v-uchastaka-ihtiman-septemvri.html", "text": "Възстановено е движението за пътническите влакове в участъка  Ихтиман-Септември, съобщиха от пресцентъра на  \"Холдинг БДЖ\" . \r\nНяколко пътнически влака в участъка Ихтиман-Септември бяха превантивно спрени и се движат със закъснение поради възникнало възпламеняване на помощен локомотив на товарен влак в района между гарите Белово и Костенец. \r\nЛокомотивната бригада от товарния влак е реагирала своевременно. След като забелязват дим от двигателното отделение на локомотива машинистите са активирали противопожарната система и са използвали наличните пожарогасители.  \r\nНа място са извикани екипи на Главна дирекция \"Пожарна безопасност и защита на населението\". \r\nПри възникналата ситуация не е имало опасност за локомотивната бригада на товарния влак.", "date": "2019.08.11", "title": "Възстановено е движението за пътническите влакове в участъка  Ихтиман-Септември"}
{"url": "http://www.focus-news.net/news/2019/08/11/2688495/nezavisimaya-gazeta-mitingat-kato-sredstvo-na-izrazyavane-ili-na-postigane-na-politicheski-tseli.html", "text": "Под заглавието „Митингът като средство на изразяване или на постигане на политически цели“ руският вестник  “Независимая газета”  публикува авторски материал на журналиста Олег Никифоров, представен без редакторска намеса. \r\n \r\nНаблюдавайки на неотдавнашни митинги в Москва (както разрешени, така и неразрешени) някои млади хора със сини книги с руската конституция, цитират на органите на реда член 31 от Конституцията на Руската федерация, се зачудих как законодателите действат в този случай в страни с развити демокрация. Конституцията на Руската федерация постановява, че едно от общопризнатите средства за пряко участие на хората в упражняването на властта е свободата на събранията. Член 31 от Конституцията на Руската федерация гласи: „Гражданите на Руската федерация имат право да се събират мирно, без оръжие, да провеждат събрания, митинги и демонстрации, маршове и протести.“ \r\n \r\nСред многобройните дискусии по тази тема в социалните мрежи попаднах на мнението на някой си Джордж Бронкс от Вашингтон, което дори цитирах. Ето какво пише този американец, който реши да участва в руската дискусия: „Всичко е вярно за уведомителния режим, но не е толкова просто. По-конкретно, във Вашингтон, на Националната алея, се изисква разрешение за всякакви действия за повече от 25 души. На повечето други места във Вашингтон е необходимо разрешение за мероприятия от над 100 души и те трябва да спазват определени правила (например може само да ходят или просто да стоят неподвижно, оставяйки място за автомобили и пешеходци). В зависимост от мястото, трябва да се взаимодейства  с три различни институции: американската паркова полиция (федерална), полицията в Капитолия (федерална), полицията във Вашингтон (градска), може да се наложи да говорите със Сикрит Сървис (също федерална). Не се нуждаете от разрешение само за изказвания в близост до Върховния съд - там също има уведомителен режим, но не можете да се приближите до сградата и да застанете на нейните стъпала – не може да ограничавате движението по тях, подлежите на арест. Именно пред Върховния съд през юни 2018 г. бяха задържани 575 души заради отказ да се разпръснат. И това не е изключение: масовите задържания по време на мирни демонстрации в САЩ продължават, конкретно във Вашингтон - всеки месец. Има и други държави, които могат да бъдат посочени като пример, но Америка е лош пример. \" \r\n \r\nРеших да разгледам как се регулират събранията и шествията в Германия. В член 8 от Конституцията се казва, че „всички германци имат право да се съберат мирно и без оръжие без предварително уведомление или разрешение. Това основно право позволява на гражданите активно да участват в процеса на политическо изразяване на волята. \" \r\nНа практика руската конституция повтаря тези основни разпоредби. Но по-нататък в германската конституция има ограничения. В него се казва буквално: \"За събирания на открито това право може да бъде ограничено от закон или разпоредба.\" Освен това Конституцията се позовава на тези, които се интересуват от така наречения закон за събранията, за прилагането на който отговарят провинциалните власти. В провинциите Бавария, Берлин, Долна Саксония, Саксония, Саксония-Анхалт и Шлезвиг-Холщайн се прилагат техните собствени закони за събиране, в останалата част - федерален закон. \r\nФедералният закон предвижда уведомяването за събиране да бъде подадено най-късно 48 часа преди самото събиране. Това се прави с цел да се предотврати възможното въздействие на срещата (или шествия) върху трети страни, като трафика например. Вярно, законът споменава спонтанни събрания, които се случват въз основа на актуално събитие. В този случай предварително известие не е необходимо. \r\nПо-нататък в закона са описани възможните ограничения. Отбелязва се, че в случай на непосредствена заплаха за обществената безопасност (тази концепция не е оповестена), събирането, съгласно параграф 15 от закона за събранията, може да бъде забранено, преди да започне или да се разпръсне, след като започне. Нарушаването на забраните може да бъде преследвано като престъпление или административно нарушение. \r\n \r\nЗаконът съдържа концепцията за така наречените мирни зони (Befriedeter Bezirk), където провеждането на митинги на открито е забранено по принцип. Това се отнася за конституционните органи: парламента (Бундестага или долната камара и Бундесрата - горната камара) и Конституционния съд. \r\n \r\nЗа какво могат да свидетелстват дадените примери? На първо място, те говорят за несъвършенството на руската конституция, което може да бъде съвсем разбираемо, основано на младостта на руската демокрация. \r\n \r\n  Юлиян Марков", "date": "2019.08.11", "title": "„Независимая газета“ : Митингът като средство на изразяване или на постигане на политически цели"}
{"url": "http://www.focus-news.net/news/2019/08/11/2688499/afp-moderen-peshteren-chovek-vodi-kursove-po-neandertalsko-otselyavane.html", "text": "Гуидо Камия може да Ви покаже как да палите огньове, използвайки само кремъчен камък, да оцелявате с храна от насекоми и да изградите горски подслон, разказва  AFP \r\n37-годишният италианец, който първоначално се е обучавал да бъде сладкар , сега си изкарва прехраната, предлагайки „неандерталски“ курсове за оцеляване в италианските Алпи. \r\nМожете да го видите как се изкачва по скали и лови риба бос в реката, облечен в животински кожи, носещ копие и прилича на излязъл от сериала „Флинтстоунс“. \r\nНо курсовете за оцеляване на открито на Камия също се нуждаят от официално одобрение. \r\n\"През последните пет години курсовете ми се контролираха от Международната федерация за оцеляване в Италия \", каза той пред AFP. \r\nКамия казва, че също така провежда курсове и в по-традиционно облекло, но „страстта му към палеолита“ му дава идеята за неандерталски гардероб. \r\nНеандерталците - живели от преди около 400 000 до преди 40 000 години - са били \"много интелигентни\", казва Камия. \r\n \r\n  Юлиян Марков", "date": "2019.08.11", "title": "АFP: Модерен „пещерен човек“ води курсове по „неандерталско оцеляване“"}
{"url": "http://www.focus-news.net/news/2019/08/11/2688497/sport-manchestar-yunayted-pobedi-chelsi-s-40.html", "text": "Футбол: Отборът на Манчестър Юнайтед победи категорично Челси с 4:0 и вгорчи дебюта на треньора Франк Лампард в мач от първия кръг на английската Премиър лига. Головете отбелязаха Рашфорд – два, Марсиал и новото попълнение Даниел Джеймс от Суонзи. \r\nИграха се още два мача от Премиър лигата, които завършиха при следните резултати: \r\nЛестър – Уулвърхемптън  0:0 \r\nНюкасъл – Арсенал  0:1", "date": "2019.08.11", "title": "Спорт: Манчестър Юнайтед победи Челси с 4:0"}
{"url": "http://www.focus-news.net/news/2019/08/11/2688494/balgariya-s-interes-da-investira-v-reditsa-sferi-v-turkmenistan-obzor.html", "text": "Българската страна има интерес да инвестира в Туркменистан в редица сфери. Това заяви министър-председателят  Бойко Борисов , който присъства на откриването на Международната каспийската изложба за иновативни технологии в Туркменбаши.  „Навлизат български компании, има вече подписани договори, мисля, че ще има и други, защото действително има гаранции за техния бизнес“, изтъкна премиерът Борисов. Българският министър-председател акцентира върху сферата на строителството, където компании преговарят за сключването на сделки за безизкопни технологии. „Голям интерес има в машиностроенето към нас“, добави още Борисов. Министър-председателят посочи, че Туркменистан разполага с големи газови находища. „Най-вече им е интересно дали можем да захраним газовия хъб „Балкан“, това може да стане само съвместно с руската страна“, заяви премиерът Борисов. „Целта е нашият газов хъб „Балкан“, да намерим, и утре на срещата с Медведев това ще говорим, дали, тъй като всички тръби от Туркменистан минават през Русия, към днешна дата, дали не може да се направят суапови сделки“, каза още българският премиер.  Хъб „Балкан“ коментира министър-председателят Бойко Борисов и при срещата си с президента на Туркменистан Гурбангули Бердимухамедов.  \r\nТой отчете, че отношенията между България и Туркменистан са важни и перспективни.“ Убеден съм, че двустранният диалог на най-високо ниво ще отвори нови възможности за сътрудничество от взаимен интерес“, каза още Борисов. Премиерът Борисов изтъкна потенциала на сътрудничеството между България и Туркменистан относно енергийната сигурност и диверсификацията на източниците и маршрутите на доставките на природен газ от Каспийския регион към Европа. Българският министър-председател акцентира върху стремежа на страната ни да запази ролята си на стратегически газоразпределителен център и посочи сериозната работа на правителството по изграждането на необходимата инфраструктура. Според премиера Борисов, газът от Туркменистан е потенциален източник за захранване на газоразпределителния център „Балкан” на територията на България.  \r\nМинистър-председателят Борисов изрази готовност страната ни да развива диалог с Туркменистан и относно възможностите за взаимодействие по транспортната свързаност в направлението „Запад – Изток“ и „Запад – Юг“ през Югоизточна Европа и Черно море. Като друга перспективна сфера за сътрудничество между България и Туркменистан премиерът Борисов посочи инфраструктурата. По думите му би било полезно и за двете страни, ако обменят повече информация за инвестиционния климат и намеренията в тази област. В рамките на разговора министър-председателят Бойко Борисов благодари на президента на Туркменистан за отправената покана за участие в Първия каспийски икономически форум. Българският премиер поздрави Бердимухамедов за инициативата за провеждане и за успешната организация на това значимо и първо по рода си събитие. Министър-председателят Борисов отправи покана към президента на Туркменистан да посети България. Премиерът Борисов изтъкна желанието на нашата страна да развива всестранно, дългосрочно и взаимноизгодно партньорство с Туркменистан в редица области като търговия, строителство, енергетика и туризъм. \r\nВ присъствието на министър-председателя Бойко Борисов бяха подписани двустранни документи за сътрудничество между България и Туркменистан в сферите на транспорта, инвестициите, младежта и спорта и външните работи.  \r\nНастоящата визита в Туркменистан е втора за премиера Борисов. В рамките на втория му мандат като министър-председател, през 2015 година той направи официално посещение в Ашхабад, с което беше реализирана важна стъпка за възстановяване на двустранния диалог на най-високо и високо равнище. Тогава беше подписано Съвместно заявление на министър-председателя Бойко Борисов и президента на Туркменистан Гурбангули Бердимухамедов, в което бяха набелязани основните области на двустранното сътрудничество. Като потвърждение на конструктивния характер на отношенията между двете страни, в рамките на настоящото посещение се предвижда допълнително да бъде разширена двустранната договорно-правна база и да се постигнат нови конкретни договорености.  \r\nЗа България Туркменистан е важен партньор в Централна Азия и в района на Каспийско море. Двете страни поддържат традиционно добри и приятелски отношения. Като цяло, регионът на Каспийско море е ключов за търговията и свързаността на Европа с Централна Азия, Средния и Далечния Изток. В този смисъл българската страна неведнъж е изразявала интереса си относно транспортната и енергийна свързаност в региона и разглежда предстоящия икономически форум като подходяща възможност за диалог по темите от взаимен интерес.  \r\nМинистър-председателят Бойко Борисов беше поканен лично от президента на Туркменистан Гурбангули Бердимухамедов да вземе участие в Първия каспийски икономически форум. Събитието събира държавните и правителствените ръководители на каспийските държави, лидери на заинтересовани страни, близки до Каспийския регион, както и представители на международни икономически, финансови, транспортни, екологични и други организации. \r\nВ делегацията, водена от премиера Бойко Борисов в Туркменистан, ще бъдат министърът на регионалното развитие и благоустройството Петя Аврамова, министърът на транспорта, информационните технологии и съобщенията Росен Желязков, министърът на икономиката Емил Караниколов и министърът на енергетиката Теменужка Петкова.  \r\nМинистърът на икономиката Емил Караниколов посочи, че Българската страна е готова да окаже подкрепа на туркменистански фирми, които желаят да инвестират в България в сектори, в които имаме традиционни предимства и такива, които осигуряват висока добавена стойност и повишена конкурентоспособност на икономиката. Министърът взе участие в откриването на Българо- туркменистански бизнес форум.", "date": "2019.08.11", "title": "България с интерес да инвестира в редица сфери в Туркменистан (ОБЗОР)"}
{"url": "http://www.focus-news.net/news/2019/08/11/2688501/tass-amerikanski-ucheni-sa-otkrili-mutatsiya-v-dnk-na-ozi-ozbarn-pozvolila-mu-da-otselee-sred-alkohol-i-narkotitsi.html", "text": "Американски учени, изучавали ДНК на рок музиканта Ози Озбърн, откриха генетична мутация, която му позволи да оцелее въпреки дългосрочната зависимост от алкохола и наркотиците, пише  The New York Post, цитиран от  TACC \r\nСпоред учения Били Съливан от медицинското училище в университета в Индиана, мутация, открита при 70-годишния певец, повишава защитните сили на организма и го прави имунизиран срещу различни стимуланти. \r\nСпоред изданието, сега издателство National Geographic се готви да отпечата книга с резултатите от проучване на ефекта на ДНК мутациите върху човешкото поведение и здраве. Той ще включва и пример за промени в гените, открити при Озбърн, който никога не е криел факта, че е злоупотребявал с наркотици и алкохол през по-голямата част от живота си. \r\n \r\n  Юлиян Марков", "date": "2019.08.11", "title": "ТАСС: Американски учени са открили мутация в ДНК на Ози Озбърн, позволила му да оцелее сред алкохол и наркотици"}
{"url": "http://www.focus-news.net/news/2019/08/11/2688503/pazardzhik-78-uchenitsi-dobrovoltsi-ot-detskoto-politseysko-upravlenie-se-vklyuchiha-v-obuchitelen-lager-na-yundola.html", "text": "В района на Юндола се проведе обучителен лагер, съобщи за  Радио „Фокус“ – Пазарджик  говорителят на ОД на МВР в Пазарджик Мирослав Стоянов. Той обясни, че провеждането му е част от реализиране на дейностите по Национална превантивна програма „Детско полицейско управление“.  „В него взеха участие 78 ученици доброволци от ДПУ при ОДМВР- Пазарджик от Пазарджик, Септември, Пещера, Панагюрище и Велинград. С помощта на представители от туристическите дружества „Алеко“ гр. Пазарджик и „Незабравка“ гр. Септември, доброволците придобиха знания и умения за ориентиране в природна среда,  тактики за ходене на дълги разстояния при планински преходи, научиха се да построяват заслони от налични материали, да сглобяват и разглобяват палатки. С учениците се проведоха практически занятия от доброволци при дружество „Планинско спасяване“- Пазарджик. Така децата се обучиха да правят различни видове алпийски възли, научиха правилата за безопасно поведение в планината, оказване на долекарска помощ, пренасяне на пострадал в планински условия, приготвяне на носилка от подръчни материали. Малчуганите посетиха и Националната високопланинска спортна база –  Белмекен, насладиха се на красивата природа в местността около спортното градче и едноименния язовир. Незабравим ще остане и спомена от местността „Пашови скали“, където се проведоха състезания и игри, съчетани с ежедневна физзарядка, лагерен огън и вечери на талантите.С провеждането на обучителния лагер в с. Юндола приключи първата обучителна година по Национална превантивна програма „Детско полицейско управление“ за децата доброволци от ДПУ. ОДМВР- Пазарджик благодари на представителите от  туристически дружества „Алеко“ гр. Пазарджик и „Незабравка“ гр. Септември, на доброволците  от Планинско спасяване гр. Пазарджик за оказаното съдействие при обучението на децата, както и на персонала на Учебно-опитно горско стопанство „Георги Аврамов“ с. Юндола за изключителното гостоприемство и търпение“, допълни Стоянов. \r\nВаня НИКОЛОВА", "date": "2019.08.11", "title": "Пазарджик: 78 ученици доброволци от Детското полицейско управление се включиха в обучителен лагер на Юндола"}
{"url": "http://www.focus-news.net/news/2019/08/11/2688500/monka-nikolova-odk-varna-pri-nas-ima-mnogo-utvardeni-shkoli-i-formati-koito-sa-s-dalgogodishna-istoriya.html", "text": "При нас има много утвърдени школи и формати, които са с дългогодишна история. Това съобщи за  Радио „Фокус“ – Варна  директорът на Общинския детски комплекс (ОДК) – Монка Николова. Тя припомни, че миналата година ОДК отбеляза своята 65-а годишнина, като посочи и някои пример за най-старите школи. „Като например хор „Добри Христов“. Той съществува от основаването на Пионерския дом в далечната 53-а година. Много дълга история е детския фолклорен ансамбъл „Българче“. С 54-годишна история „Златно ключе“ – театралната школа. От 93-а година всъщност ОДК е с този статут, в този си формат, където обединява наука, изкуство и спорт, в една институция и това предполага, че ние можем да удовлетворим желанията на децата в тези три различни направления“, посочи Монка Николова. По думите й, уникална е и формацията на детската опера в ОДК, която участва в постановки и на Държавната опера, както и кино-кола „Братя Люмиер“, която е създадена едва миналата година. Монка Николова обясни, че на огромен интерес се радват и школите по фотография, особени и тези по балет. „Но всеки родител може да влезе в нашия сайт, да се запознае с дейността на школата, да се запознае с учителя, който ръководи тази школа, защото това не са случайни учители. Това са учители имена, това са учители общественици творци, хора на изкуството, хора на науката, на спорта. Така, че техните имена,самите имена, работят за привличането на този голям брой деца“, отбеляза директорът. Особени внимание Монка Николова обърна и на „Творилницата“, която според нея предлага един много иновативен формат, чрез който децата да творят с ръцете си. Занятията се провеждат в бл. 11 на Спирка Студентска. „Там ние имаме 2 помещения, които са направени като един етнографски музей. Учителя допуска родителите да работят с децата. Те бродират шевици, правят различни техники като фъкане на прежда, изработка на различни приложни неща. Ако влезете в сайта да видите какво правят много ще бъдете впечатлени“, каза още тя. Монка Николова изрази мнението, че през последните години се обръща все по-сериозно внимание на извънкласните занимания на децата, като школите на ОДК в много случаи се допълват от училищните кръжоци. „И Министерството на образованието също се опитва да ангажира децата в такива занимания, а за нас да не говорим.  За центровете за подкрепа с нашия статут, които вече в годините са доказали, че това е работа на много високо ниво и дава на децата един изключителен и професионален старт. Защото мога да кажа, че ние и кариерно ориентираме децата“, отбеляза директорът на ОДК. По думите на Монка Николова, всяка една школа може да ориентира децата и професионално, тъй като развива в него уменията, знанията и интереса към конкретната сфера, в която се фокусира школата. \r\nБояна АТАНАСОВА", "date": "2019.08.11", "title": "Монка Николова, ОДК – Варна: При нас има много утвърдени школи и формати, които са с дългогодишна история"}
{"url": "http://www.focus-news.net/news/2019/08/11/2688496/blagoevgrad-36-svobodni-rabotni-mesta-sa-obyaveni-v-uchebni-zavedeniya-v-oblastta.html", "text": "36 свободни работни места са обявени в учебни заведения в Благоевградска област. Това съобщиха за  Радио „Фокус“-Пирин  от Регионално управление по образованието-Благоевград. 3 позиции са обявени в ЗПГ „Климент Тимирязев“ в Сандански: за учител по теоретично обучение и за учители по общообразователен учебен предмет в гимназиален етап по музика и по изобразително изкуство. Учител по английски език се търси в Девето основно училище „Пейо Крачолов Яворов“ в Благоевград. 7 свободни работни места са обявени в Профилирана гимназия „Пейо Яворов“ в Петрич. Те са за: учител по музика; учител по философия; учител по физическо възпитание и спорт; учител по география и икономика; учител по математика; учител по английски език; учител по физика и астрономия. Учител по български език и литература се търси в ОУ „Св. св. Кирил и Методий“ в село Туховища, община Сатовча. Строителен инженер за преподаване на „Транспортно строителство“ или „Пътно строителство“ в ПГСАГ „Васил Левски“ в Благоевград. 5 позиции са обявени за НХГ „Св. св. Кирил и Методий“ в Благоевград: за учител по география и икономика; за учител по биология и здравно образование; учител по френски език; учител по български език и литература; огняр. Свободно работно място за заместник-директор е обявено в Професионалната гимназия по електроника и енергетика в Банско. Учител по изобразително изкуство се търси в ЦСОП „Св. Паисий Хилендарски“ в Благоевград. 4 свободни работни места са обявени в ПМГ „Яне Сандански“ в Гоце Делчев. Те са за: учител по химия и опазване на околната среда; учител по физика и астрономия; учител по математика и учител по английски език. Образователен медиатор се търси в ПГМСС „Пейо Крачолов Яворов“ в Гоце Делчев. Продължава подаването на документи за учител по компютърна техника и технологии в НПГ „Димитър Талев“ в Гоце Делчев. 3 учителски позиции са свободни в СУ „Св. св. Кирил и Методий“ в село Брезница, община Гоце Делчев. Те са за: учител по физика и астрономия; учител по физическо възпитание и спорт‘ учител по английски език. Учител в начален етап се търси в ОУ „Гоце Делчев“ в село Беслен, община Хаджидимово. 4 свободни позиции са обявени в ОУ „Братя Миладинови“ в село Годешево. Те са за: учител по физика и астрономия и човекът и природата; учител по английски език; учител в начален етап по заместване; хигиенист. Учител по философия се търси в Спортното училище в Сандански. В ДГ „Здравец“ в Банско пък се търси огняр. \r\nНатали СТЕФАНОВА", "date": "2019.08.11", "title": "Благоевград: 36 свободни работни места са обявени в учебни заведения в областта"}
{"url": "http://www.focus-news.net/news/2019/08/11/2688502/veliko-tarnovo-malko-nad-220-sa-podadenite-zayavleniya-za-tseleva-pomosht-za-parvoklasnitsi-v-oblastta-kam-kraya-na-yuli.html", "text": "228  са подадените заявления за отпускане на целева помощ за първокласници в областта към 26 юли. 12 от тях са получили отказ, 89 са в процес на обработка, а останалите са одобрени. Това обобщи за  Радио „Фокус“ – Велико Търново  Ивайло Деев, юрисконсулт в Дирекция „Социално подпомагане“. Той поясни, че за учебната 2018/2019 година  подпомагане са получили 1140 деца от 1117 семейства. Приемът на заявления продължава до 15 октомври, а размерът на помощта се запазва – 250 лв. Право на нея имат всички семейства, чиито деца са записани в първи клас в държавните или общински училища и средномесечният доход на всеки един от членовете не надхвърля 450 лв. Документите се подават по настоящ адрес. „Към тях се прилагат удостоверение за брутните месечни доходи на семейството за последните 12 календарни месеца, предхождащи месеца, през който е подадена декларацията; удостоверение, издадено от съответното държавно или общинско училище, че детето е записано в първи клас; лична карта за справка; за децата с трайни увреждания – копие от ЕР на ДЕЛК, ТЕЛК, НЕЛК. Еднократната помощ се предоставя независимо от дохода на семейството на деца с трайни увреждания; на деца с един жив родител и на деца, настанени в семейства на роднини и близки и приемни семейства“, обобщи още експертът. Той припомни, че през настоящата година има и едно нововъведение – помощта вече ще се изплаща на два пъти. Едната половина ще се дава след влизане в сила на заповедта за отпускането й, а остатъкът – в началото на втория учебен срок, ако детето продължава да посещава училище. \r\nПо подадените заявления-декларации през месец юли  помощта ще се изплаща в пълния размер от 250 лв. \r\nВъзстановяването на сумата е задължително ако детето не постъпи в училище, освен ако това е невъзможно поради здравословното му състояние; ако ученикът не продължи обучението си през втория учебен срок до завършване  на първи клас, освен ако това е невъзможно поради здравословното му състояние и ако ученикът е допуснал в рамките на един месец от учебната година отсъствия от пет учебни часа, за които няма уважителни причини. \r\nЛуиза ТРАНЧЕВА", "date": "2019.08.11", "title": "Велико Търново: Малко над 220 са подадените заявления за целева помощ за първокласници в областта към края на юли"}
{"url": "http://www.focus-news.net/news/2019/08/11/2688504/blagoevgrad-nad-9-300-proverki-sa-napraveni-v-gorite-na-teritoriyata-na-yuzdp-za-parvoto-polugodie.html", "text": "Общо 9352 проверки са извършили горските стражари в териториалните поделения на Югозападното държавно предприятие за първите шест месеца на годината, показват резултатите от проведените ревизии на охранителни участъци. Това съобщиха от пресцентъра на  Югозападно държавно предприятие . Инспектирани са 5175 обекта за добив на дървесина, 1618 моторни превозни средства, 1855 ловци и 696 – други физически лица. \r\nСъставени са 316 акта за нарушения, като почти всички са за незаконна сеч и транспортиране на дървесина без контролна горска марка и превозен билет. Най-много актове са издадени от горските стражари в районите с висока концентрация на посегателства, които са в близост до населените места и най-вече до ромските махали. Това са държавните горски стопанства в Самоков – 57 бр., Разлог – 43 бр., Тетевен – 32 бр., Гърмен – 29 бр., следвани от Ихтиман и Симитли – по 17 бр., Етрополе – 13 бр., Трън – 12 бр., Рилски манастир и Пирдоп – по 10 бр. Някои стопанства с проблемни участъци, като Дупница например, отчитат в пъти по-малък ръст на актовете и намаляване на бракониерските сечи, което е следствие от засилените дежурства и проверки. \r\nЗа първите шест месеца на годината в базите за съхранение са задържани общо 594 куб. метра обла строителна дървесина, 238 куб. метра дърва за огрев и 4 куб. метра фасонирана дървесина. От нарушителите, които са предимно безработни и в повечето случаи от ромски произход, са конфискувани 22 каруци, 6 моторни превозни средства, 7 моторни триона и 2 броя други инструменти за дърводобив. \r\nЗа постигане на по-висока ефективност в проблемните райони служители на стопанствата извършват съвместни проверки и акции с представители на РДГ, общинските служби, полиция и жандармерия. Осигурено е постоянно присъствие на възлови места от дежурни служители на стопанствата, снабдени с високопроходими автомобили и стоп палки. Продължава и активната комуникация с кметовете на общини и населени места за своевременно снабдяване на населението с дърва за огрев, като превантивна мярка за ограничаване възможността бракониерите да реализират на пазара незаконно добитата дървесина.", "date": "2019.08.11", "title": "Благоевград: Над 9 300 проверки са направени в горите на територията на ЮЗДП за първото полугодие"}
{"url": "http://www.focus-news.net/news/2019/08/11/2688523/tass-ruskite-pvo-sa-svalili-shest-drona-v-rayona-na-aviobazata-hmeymim.html", "text": "Системите за противовъздушна отбрана в руската въздушна база Хмеймим са свалили шест маневриращи дрона на бунтовниците. Това се посочва в съобщението на Министерството на отбраната на Руската федерация, разпространено в неделя, цитирано от TACC. \r\nСпоред агенцията, на 11 август около 20:10 часа московско време (съвпада с българското) системите за контрол на въздушна база Хмеймим „откриха шест маневриращи безпилотни летателни апарата, приближаващи се от северозападната посока към авиобазата“. \"Със стандартните противовъздушни огнестрелни оръжия на руската въздушна база всичките шест терористични безпилотни летателни апарати бяха унищожени на безопасно разстояние\", се казва в съобщението. \r\nМинистерството на отбраната уточни, че в авиационната база няма жертви или материални щети и тя продължава да функционира по план. \r\nТерористите изработват дроновете в занаятчийски условия. По-рано ведомството многократно съобщи за унищожаване на терористични складове с резервни части за безпилотни летателни апарати от самолети на руските военно-космически сили. \r\n \r\n  Юлиян Марков", "date": "2019.08.11", "title": "ТАСС: Руските ПВО са свалили шест дрона в района на авиобазата Хмеймим"}
{"url": "http://www.focus-news.net/news/2019/08/11/2688526/daily-express-velikobritaniya-izvezhda-hilyadi-voenni-ot-germaniya.html", "text": "Британската армия ще върне във Великобритания повече от 11 000 мъже, жени и деца обратно от Германия, пише британският вестник  The Daily Express . \r\nОперация „Фаран”, която има за цел да върне войниците, държавните служители и семействата в Обединеното кралство за началото на новата учебна година следващия месец, беше обявена за „най-голямото предислоциране в съвременната история на Обединеното кралство”. \r\nМежду 50 и 150 семейства седмично пътуват към дома от юни. \r\nПреместването е част от план за изтегляне на 20 000 британски войски от Германия, заложен от Дейвид Камерън през 2010 г. \r\nНаети са влакове за превоз на бронирани превозни средства обратно до Обединеното кралство, а фериботите също са резервирани за превоз на семейства в разгара на летните празници. \r\nПовечето ще бъдат репатрирани в равнината Солсбъри във Уилтшир и базирани в трите гарнизонни града Булфорд, Тидуърт и Лархил, където за последните четири години са построени стотици нови домове за завръщащите се семейства. \r\nБританските сили са базирани в Германия от 1945 г. След падането на Съветския съюз през 1993 г. броят на войниците там е съкратен от 53 000 на 25 000. \r\nНо през 2010 г. правителството постанови, че всички сили ще бъдат върнати от Германия до 2020 г. \r\nТова означава, че с изключение на 250 служители, които ще останат в Германия, британската армия ще бъде изцяло базирана във Великобритания за първи път от десетилетия. \r\nГоворител на Министерството на отбраната заяви, че ведомството е „инвестирало близо 2 милиарда британски лири“ в подкрепа на преместването, „изграждайки над 1000 нови жилища и осигурявайки нови съоръжения за кетъринг, настаняване и спорт“. \r\n \r\n  Юлиян Марков", "date": "2019.08.11", "title": "Daily Express: Великобритания извежда хиляди военни от Германия"}
{"url": "http://www.focus-news.net/news/2019/08/11/2688524/sdsm-litsata-koito-sa-na-zapisite-po-sluchaya-reket-sa-svarzani-s-vmro-dpmne.html", "text": "Единственият дневен ред на ВМРО-ДПМНЕ беше и остава защитата на сързаната с тяхното управление престъпност, като партията работи за олигарсите и обвиняемите престъпници, надявайки се да подкопае върховенството на закона и че няма да бъде приет нов закон за Прокуратурата, че няма да станем членове на ЕС и истинските престъпници са представяни като жертви, се казва в реакцията на СДСМ по време на пресконференцията на говорителят на СДСМ Наум Стоилковски, цитиран от македонското електронно издание  “МКД“ . \r\n„Хората в записите са пряко свързани с ВМРО-ДПМНЕ. Пуснатите кадри потвърждават, че министър-председателят Заев няма участие, точно обратното, съобщи самият той, като призова за разясняване на случая, борейки се за справедливост чрез изграждане на независими и функциониращи институции, които наистина се борят срещу престъпността и корупцията. Опитите на Кристиян Мицковски и ВМРО-ДПМНЕ да застрашат делата срещу престъпниците на режима и техните магнати ще се провалят. Всички от първия до последния, свързани с този случай, трябва да отговарят, включително магнатите на режима “, се казва в реакцията на СДСМ. \r\n \r\n  Юлиян Марков", "date": "2019.08.11", "title": "СДСМ: Лицата, които са на записите по случая „Рекет“ са свързани с ВМРО-ДПМНЕ"}
{"url": "http://www.focus-news.net/news/2019/08/11/2688527/", "text": "Волейбол: България загуби от Бразилия олимпийската квалификация с 2:3 гейма (25:23, 25:19, 30:32, 16:25, 11:15), след като водеше с 2:0. В третия гейм Бразилия успя да поеме контрола на срещата в свои ръце и го затвори при резултат 30:32. След този преломен момент българският отбор загуби инициативата в мача. Най-резултатен за българския отбор бе Цветан Соколов с 19 точки, следван от Мартин Атанасов. Сега на българския тим  предстои олимпийска европейска квалификация", "date": "2019.08.11", "title": "Спорт: България загуби от Бразилия олимпийската квалификация с 2:3 гейма"}
{"url": "http://www.focus-news.net/news/2019/08/11/2688525/the-independent-pravitelstvoto-shte-razsledva-nay-golyamoto-prekasvane-na-elektrichestvoto-prez-poslednoto-desitiletie.html", "text": "Правителството започна разследване за най-голямото спиране на тока от десетилетие, което остави милиони домове и фирми в Англия и Уелс без ток, пише британският вестник  The Independent . \r\nГолямото прекъсване в петък, което спря светофарите, наруши обществения транспорт в цялата страна и засегна жизненоважни болнични услуги, ще бъде предмет на разследване от правителствен комитет. \r\n\"Огромният срив\" е причинен от инцидент, заяви Андреа Лийдсъм, министър на бизнеса. \r\n„Националната мрежа трябва спешно да прегледа и да докладва на регулатора“, каза тя. „Също така ще възложим на правителствения изпълнителен комитет за спешни случаи да разгледа проблема.“ \r\nДиректорът на националните операции на електроснабдителната компания Дънкан Бърт настоя, че спирането на електричеството е „невероятно рядко събитие“ и бързо отхвърли опасенията, че вината е във възобновяемите източници, по-конкретно вятърната енергия. \r\nИнцидентът е станал, след като две електроцентрали са спрели работа „почти едновременно“, каза той пред BBC. \r\nАвтоматичните процеси, предизвикани от загубата на двете мощности, временно прекъснаха потреблението на електричество в страната, за да „помогнат за запазване на останалата част от системата“, каза Бърт. \r\nТова доведе до „апокалиптични“ сцени в Лондон, тъй като пътуващите бяха принудени да се придвижват по тъмните транспортни станции, използвайки светлините на своите телефони, докато отменените влакове натрупаха закъснения до осем часа. \r\nСпряха системите в болници и се наложи включването на генератори. Трафикът се затрудни без светофари, спря работата и на някои летища.  \r\n \r\n  Юлиян Марков", "date": "2019.08.11", "title": "The Independent: Правителството ще разследва най-голямото прекъсване на електричеството през последното деситилетие"}
{"url": "http://www.focus-news.net/news/2019/08/11/2688522/sport-ludogorets-i-tsska-zavarshiha-naravno-00.html", "text": "Лудогорец и ЦСКА завършиха наравно 0:0 на стадиона в Разград в мач от петия кръг на  efbet Лигата . Така Лудогорец отново оглави еднолично временното класиране с 11 точки, а ЦСКА са седми с осем точки. В следващия кръг Лудогорец гостува на Черно море – другият отбор освен „орлите“, който не е губил мач от началото на сезона, а ЦСКА приема Арда. \r\nПо-рано се игра мачът Арда – Локомотив Пловдив, който завърши при резултат 2:5", "date": "2019.08.11", "title": "Спорт: Лудогорец и ЦСКА завършиха наравно 0:0"}
{"url": "http://www.focus-news.net/news/2019/08/11/2688521/the-guardian-irlandiya-predupredi-che-predpazniyat-mehanizam-ne-mozhe-da-bade-prerazglezhdan.html", "text": "Застоят за Брекзит изглежда ще продължи, след като ирландското правителство заяви, че предпазният механизъм за ирландската граница не подлежи на предоговаряне на планираната среща между премиерите на двете страни Борис Джонсън и Лео Варадкар, пише британският вестник  The Guardian . \r\nДвамата премиери ще се срещнат в началото на следващия месец, но говорител на Варадкар заяви, че няма перспектива за преразглеждане на най-спорната част от споразумението за оттегляне на Великобритания от ЕС. \r\nДжонсън е поканен от Варадкар в Дъблин на среща без предварителни условия, но ирландското правителство има желание да избегне всякакви неясноти. \r\nСрещата ще се състои в решаващ момент, когато депутати, които искат да избегнат напускане без сделка, ще се опитат да изградят коалиция в парламента, която да блокира правителството по този път. \r\nГоворител на ирландското правителство каза: „(Разговорите) ще дадат възможност на двете страни да получат по-голяма яснота по съответните си позиции. Както многократно стана ясно, споразумението за оттегляне и предпазния механизъм не подлежат на преговори. “ \r\nЕС заяви, че няма да се откаже от предпазния механизъм, застрахователна полица, която ще задържи Северна Ирландия в единния пазар и цяла Великобритания в митнически съюз с блока, за да се избегне твърда граница на остров Ирландия. \r\nИзточници от британското правителство настояват, че Даунинг стрийт иска да сключи споразумение с Брюксел преди 31 октомври, въпреки скорошните обвинения от ЕС, че Джонсън не предлага основания за нови преговори. \r\nГлавният съветник на Джонсън за Европа Дейвид Фрост се очаква да посети Брюксел отново през следващите дни. Първото му посещение преди две седмици накара служителите на ЕС да заключат, че Брекзит без споразумение е „централният сценарий“ на новото британско правителство, твърдение, отхвърлено от Даунинг Стрийт. \r\nИзточници на Обединеното кралство настояват, че именно непримиримостта на ЕС увеличава риска от Брекзит без сделка. Притесненията от позицията на британското правителство обаче се отразиха на активността в социалните медии от страна на ключови представители на ЕС през последните дни. \r\nБившият заместник-главен преговарящ за блока, Сабине Уайанд, „хареса“ туит, който твърди, че „добросъвестният преговарящ, който иска да замени предварително съгласуван правен текст, на този етап ще представи допълнителен текст, излагащ с точност измененията, за които настоява\". \r\nЩефаан де Ринк, помощник на главния преговарящ на ЕС, Мишел Барние, сподели публикацията, че британските фермери ще трябва да участват в масово избиване на добитък в случай на Брекзит без сделка. Той пише: „Може да вярвате на тази история или не. Но е ясно, Брекзит означава адаптация за икономиката на Обединеното кралство. Брекзит прекъсва всичко. ЕС се съгласи с Обединеното кралство да поиска преходен период в споразумението за оттегляне, което облекчава адаптирането. С други думи, „негъвкавият“ ЕС се съгласи в споразумение за оттегляне, за да помогне за смекчаване на отрицателното въздействие на Брекзит върху Обединеното кралство. \r\nДжонсън ще се срещне за първи път с председателя на Европейската комисия Жан-Клод Юнкер на среща на Г7 в Биариц в края на този месец. В интервю за австрийски вестник през уикенда Юнкер заяви, че „британците ще бъдат големите губещи“ в Брекзит без споразумение. „Преструват се, че не е така, но ще бъде“. \r\n \r\n  Юлиян Марков", "date": "2019.08.11", "title": "The Guardian: Ирландия предупреди, че предпазният механизъм не може да бъде преразглеждан"}
