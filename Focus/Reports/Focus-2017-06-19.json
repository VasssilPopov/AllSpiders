{"url": "http://www.focus-news.net/news/2017/06/19/2406687/blagoevgrad-v-dvora-na-hrama-sveti-prorok-iliya-v-selo-novo-lovcha-obshtina-hadzhidimovo-na-1-yuli-shte-se-sastoi-zemlyacheska-sreshta.html", "text": "В двора на храма „Свети Пророк Илия“ в село Ново Ловча, община Хаджидимово, ще се състои земляческа среща на родените и техните потомци от село Старчища, което днес се намира на територията на Република Гърция. Това съобщиха от пресцентъра на Община Гоце Делчев. Събитието ще се състой на 1 юли. То се организира от инициативен комитет със съдействието на община Гоце Делчев и на община Хаджидимово. Програмата ще започне в 10.00 часа в двора на храма, като първоначално ще бъде отслужена панахида за починалите и молебен за здраве на родствениците. След това ще има богата музикална програма. Очаква се много хора от цялата страна, дори и от чужбина, да присъстват на земляческата среща.", "date": "2017-06-19", "title": "Благоевград: В двора на храма „Свети Пророк Илия“ в село Ново Ловча, община Хаджидимово, на 1 юли ще се състои земляческа среща"}
{"url": "http://www.focus-news.net/news/2017/06/19/2406686/plovdiv-nad-40-uchastnitsi-shte-se-vklyuchat-v-natsionalna-nauchna-konferentsiya-za-vasil-levski-v-karlovo-na-22-i-23-yuni.html", "text": "Над 40 участници ще се включат в Националната научна конференция „Васил Левски и Вътрешната революционна организация в борбата за национално освобождение“, която ще се проведе в Карлово на 22 и 23 юни. Това съобщиха за Радио „Фокус“ - Пловдив от пресцентъра Общината. Сред участниците в събитието са и утвърдени изследователи на живота и личността на Апостола като доц. Огняна Маждракова – Чавдарова, доц. Пламен Божинов, доц. Димитър Цанев и др., и млади учени от БАН и други институции, които са насочили своите исторически дирения към тази тема, винаги предизвиквала интереса не само на специалистите, но и на всички българи. В конференцията ще вземат участие научни работници от Института за исторически изследвания при БАН, музейни специалисти от страната, академични преподаватели от СУ „Св. Климент Охридски” и ВТУ „Св. св. Кирил и Методий”, архивни и библиотечни специалисти. Тя ще се ръководи от проф. Пламен Митев – един от най-изявените изследователи на Българското възраждане. Организатори на форума са Министерство на културата, Национален музей „Васил Левски”, Община Карлово, ИИИ при БАН и Фондация „Васил Левски”.\r\nКонференцията е една от най-значимите прояви, включена в националната програма, посветена на 180 години от рождението на Васил Левски.\r\nКристиян ГАРОВ", "date": "2017-06-19", "title": "Пловдив: Над 40 участници ще се включат в Национална научна конференция за Васил Левски в Карлово на 22 и 23 юни"}
{"url": "http://www.focus-news.net/news/2017/06/19/2406683/veliko-tarnovo-enyovden-v-mestnostta-ksilifor-organizira-turistichesko-druzhestvo-trapezitsa-1902.html", "text": "Велико Търново ще отбележи Еньовден в местността Ксилифор. Това съобщиха за Радио „Фокус“ – Велико Търново от пресцентъра на Туристическо дружество „Трапезица 1902“, което е основен организатор на проявата. Събитията ще започнат още рано сутринта на 24 юни с бране на билки, както повелява традицията на Празника. Всички желаещи могат да се включат от 7.00 часа сутринта, а сборният пункт е в централната част на Ксилифор. След това от 08.30 часа ще започне свиването на Еньовски венци, които ще бъдат оценявани от специално жури. След състезателната част ще последва и празнична програма от 10.00 часа.\r\nСъорганизатор на проявата е Професионалната гимназия по туризъм „Д-р Васил Берон“.\r\nЛуиза ТРАНЧЕВА", "date": "2017-06-19", "title": "Велико Търново: Еньовден в местността Ксилифор организира Туристическо дружество „Трапезица 1902“"}
{"url": "http://www.focus-news.net/news/2017/06/19/2406690/the-times-of-oman-kitayski-voenni-korabi-i-delegatsiya-ot-voennomorskite-sili-sa-na-poseshtenie-v-oman.html", "text": "Китайски военни кораби са на официално посещение в ОМАН, предава Times of Oman . Контраадмирал Шен Хао, който е заместник-командир на китайския флот в Източно море и глава на оперативна група „150%, както  и съпътстващата го делегация, бяха посрещнати в Порт Султан Кабус от комодор Сайд бин Абдула ал Саеди. Сред посрещащите имаше много високопоставени офицери от Кралския флот на ОМАН. Симеон Миланов", "date": "2017-06-19", "title": "The Times of OMAN: Китайски военни кораби и делегация от Военноморските сили са на посещение в ОМАН"}
{"url": "http://www.focus-news.net/news/2017/06/19/2406706/viktor-orban-nyama-shans-za-edinna-migratsionna-politika-na-es.html", "text": "Унгарският министър-председател Виктор Орбан заяви, че не вижда каквато и да е възможност за единна миграционна  политика на ЕС, едва няколко дни, след като Съюзът стартира правни действия срещу Будапеща за това, че отказа да приема бежанци според оспорвания план за разпределението на бежанци, предаде  AFP.\r\n„Да се каже, че ще има интегрирана, единна европейска политика… аз имам своите съмнения и не виждам никакъв шанс за това“, заяви Виктор Орбан по време на среща с министър-председателите на Словакия, Чехия, Полша, Белгия, Холандия и Люксембург, провела се във Варшава. „Унгария е открита за преговори, но ние бихме желали да останем реалисти“, добави той. \r\nБрюксел постави на Варшава и Будапеща краен срок до юни да започнат да приемат бежанци. Орбан посочи, че отказът на правителството му цели запазването на централноевропейската идентичност. „Нека не създаваме европейска миграционна политика – това е унгарската позиция – в резултат на която ние вече няма да сме хората, които сме в момента“, посочи той. „Бихме желали да се запазим, каквито сме днес“, убеден е Орбан.  Виктор Турмаков", "date": "2017-06-19", "title": "Виктор Орбан: Няма шанс за единна миграционна  политика на ЕС"}
{"url": "http://www.focus-news.net/news/2017/06/19/2406692/s-4-remita-i-6-pobedi-priklyuchi-shahmatnata-sreshta-na-svetovniya-shampion-anatoliy-karpov-s-otbora-na-prokurorskata-kolegiya-kam-vss-obzor.html", "text": "С четири ремита и шест победи приключи шахматната среща на световния шампион Анатолий Карпов с отбора на Прокурорската колегия към ВСС. Карпов проведе сеанс на едновременна игра на 10 дъски с двама членове на Прокурорската колегия, следователи, млади надежди на Шахматен клуб „Левски“ и изявени спортисти. В турнира участваха Ясен Тодоров и Румен Георгиев – членове на ВСС, Румен Киров– следовател, и Владимир Гюров – експерт-криминалист от Националната следствена служба, Любомир Георгиев и Петър Калчев от Следствения отдел при СГП, Надя Тончева – шампион на България до 12 години и Константин Георгиев – вицешампион на страната до 10 години, боксьорът Кубрат Пулев и футболистът Христо Йовов. Съдия на срещата бе Мария Тончева – член на Управителния съвет на Шахматен клуб „Левски“. Сред гостите на събитието бяха Димитър Узунов – представляващ ВСС, Незабравка Стоева и Даниела Костова – членове на Съвета, журналисти и любители на шаха. \r\nСъбитието бе организирано от Прокурорската колегия като продължение на инициативата за превенция на детската престъпност чрез популяризиране на шаха. \r\nГлавният прокурор на България Сотир Цацаров при откриването на срещата заяви, че Карпов не е имал загуба в България от 1981 г. и отправи пожелание за достойно представяне на магистратите и спортистите, участващи в турнира. Ясен Тодоров отправи приветствие от името на ВСС и Прокурорската колегия. Той връчи на Карпов плакет „25 години ВСС“ и сувенири. Тодоров акцентира на посланието на инициативата „за повече деца в спортните зали, площадки и пред шахматните дъски, вместо в съдебните зали“. Предвид актуалната ситуация в света и заплахата от тероризъм, той припомни мотото на Карпов от времето, когато беше действащ световен шампион „Спортът за един мирен свят“. \r\nОт своя страна Карпов заяви, че България има впечатляваща шахматна традиция и като любител-филателист припомни, че първата пощенска марка, посветена на шаха, е отпечатана у нас. Той сподели лични впечатления от посещението си в страната и намерение да открие нови шахматни клубове и школи, освен тези в Албена, Поморие и София. \r\nСотир Цацаров обяви, че с Карпов са обсъдили една идеята за създаване на шах клубове в местата за лишаване от свобода.\r\nШахматният сеанс продължи около час, като едновременната игра завърши с резултат 8:2 за Карпов. \r\nБоксьорът Кубрат Пулев коментира, че ако се срещне с Анатолий Карпов в Германия, може би ще го бие на шахбокс. „Горе-долу все едно той да играе бокс с мен. Същото нещо. Но много добра защита има и просто блокира. Не виждам пролуки. Нямаше как да продължим. Затова му предложих реми и той се съгласи джентълменски. Не ми е ден в шаха, иначе може би щях да се справя по-добре, но живот и здраве ще го изчакам още някоя година и ще го бия“, заяви Пулев. \r\nПопитан какво означава за него участието му в една такава инициатива, той коментира че е важно, защото това е една голяма игра. „Мотото, под което тук е срещата и инициативата се провежда, е децата да не се занимават с глупости, а със спорт. Максимално да се ограничат хулиганските прояви на младежите, а да седят в залите и да тренират, защото и в другите държави хората спортуват повече, отколкото българите. Това ми е наблюдението“, допълни той.\r\nПулев коментира и това, че за една година е играл два пъти със световен шампион по шах – Топалов и Карпов, като заяви: „Топалов май го бих. Реми ли беше пак? Ами значи за мен това е голяма чест да застанеш срещу такива хора, светила в шаха. Това наистина е голямо удоволствие. Шаха го играя като хоби. Никога не съм чел, не го играя професионално. Да се изправиш срещу такива светила, наистина е голямо удоволствие. Предложих му и шахбокс да играем, но каза, че тук в България това не е разпространено, а само в Германия“.\r\nСрещата между любителите на шаха и Анатолий Карпов е организирана със съдействието на Ясен Тодоров, член на ВСС, председател на Комисията по професионална етика към Прокурорската колегия, който бе сред основните организатори на проведената през декември 2016 г. шахматна среща с българския гросмайстор и световен шампион по шах Веселин Топалов.", "date": "2017-06-19", "title": "С 4 ремита и 6 победи приключи шахматната среща на световния шампион Анатолий Карпов с отбора на Прокурорската колегия към ВСС (ОБЗОР)"}
{"url": "http://www.focus-news.net/news/2017/06/19/2406691/veliko-tarnovo-100-kg-avtomobilni-gumi-i-50-kg-negodni-baterii-predadoha-velikotarnovtsi-po-vreme-na-poslednata-kampaniya-za-sabirane-na-opasni-bitovi-otpadatsi.html", "text": "100 килограма автомобилни гуми и 50 килограма негодни за употреба батерии предадоха великотърновци по време на последната кампания за събиране на опасни битови отпадъци. Тя се проведе в края на миналата седмица, каза за Радио „Фокус“ – Велико Търново главният експерт от Отдел „Околна среда“ в Общината Стойна Младенова. В рамките на инициативата са събрани общо 534, 880 кг опасни битови отпадъци. „В това число влизат опаковки, съдържащи остатъци от опасни вещества, киселини, основи, пестициди, флоурисцнетни тръби и други отпадъци, съдържащи живак, бои , мастила, лепила и лекарствени продукти“, коментира още експертът. Гражданите са предали на двата пункта и 720 килограма излязло от употреба електрическо и електронно оборудване. „Община Велико Търново има готовност да окаже помощ на всички граждани, които имат за изхвърляне опасни битови отпадъци“, каза още Младенова. Тя посочи, че Общината има сключени договори с фирми, които се занимават с оползотворяване на подобни отпадъци. По думите ѝ в местната администрация ежедневно се обаждат граждани, които търсят съдействие за изхвърлянето на такива. Те биват насочвани именно към фирмите. Освен това от 2011 година насам Общината провежда поне три кампании, годишно, за събиране на опасни отпадъци, електрическо и електронно оборудване. „Хората се включват активно в тях и мога да кажа, че се  увеличават предадените количества. Ние предоставяме достатъчно предварителна информация и, който се интересува, винаги намира начин да се отзове“, коментира още Стойна Младенова. Това е втората подобна кампания за годината, като първата беше през месец февруари. Очаква се до края на 2017 да се организират още поне две.\r\nЛуиза ТРАНЧЕВА", "date": "2017-06-19", "title": "Велико Търново: 100 кг автомобилни гуми и 50 кг негодни батерии предадоха великотърновци по време на последната кампания за събиране на опасни битови отпадъци"}
{"url": "http://www.focus-news.net/news/2017/06/19/2406694/plovdiv-na-enyovden-v-asenovgrad-shte-se-provede-traditsionniyat-za-regiona-obichay-kalinitsa.html", "text": "Наближава най-автентичният за асеновградския регион обичай – обичаят „Калиница“ , свързан с Еньовден на 24 юни. Това съобщиха за Радио „Фокус” – Пловдив от Общината. Обичаят датира от най-стари времена и се прави единствено в Асеновград. Малките момиченца, пременени като булки, ще изпълнят старите станимашки улици и махали, за да донесат здраве и благодат на целия град.\r\nОбщина Асеновград е организирала богатата програма, съпътстваща празника. Тази година, освен ревю на булчински облекла, сватбени оркестри ще се надсвирват на градския площад по време на Фестивал на сватбените оркестри и модерни атракции, свързани със сватбените тържества – Асеновград 2017 г., който ще се проведе в събота и неделя.\r\nЦветана ТОНЧЕВА", "date": "2017-06-19", "title": "Пловдив: На Еньовден в Асеновград ще се проведе традиционният за региона обичай „Калиница“"}
{"url": "http://www.focus-news.net/news/2017/06/19/2406693/nikolay-chalakov-obshtina-kazanlak-nedobrosavestni-mladezhi-neprekasnato-rushat-saorazheniyata-v-park-rozarium.html", "text": "Само за поддръжката на парк „Розариум“ в Казанлък се грижат 8 работници от Общинско предприятие „Комунални дейности и поддръжка на инфраструктурата“ , каза за Радио „Фокус“ управителят на предприятието Николай Чалъков. Той поясни, че не толкова предприятието среща трудности в поддръжката на зелените площи на парка, колкото на съоръженията в него, които в тъмната част на денонощието се рушат непрекъснато от недобросъвестни предимно млади хора. Част от съоръженията на детските площадки се чупят, защото се ползват от младежи. „Много струва на Общината ежедневно да се сменят счупени и нарязани дъски, извадени болтове. Непрекъснато се подменят счупени стъкла на осветителните тела на циментовите пейки в парка, както и на шестоъгълниците, разположени в различни краища на парка“, каза Чалъков. Към момента предстои да бъдат подменени 18 такива. Чалъков апелира към всички казанлъчани, които посещават парка вечерно време, да оценяват това, което Общината непрекъснато прави за поддръжката на парка и да не рушат, защото по този начин се пилеят непрекъснато средства да бъдат поправяни съоръжения, вместо да бъдат създавани нови.\r\nОт началото на 2017г. общинската управа е сменила 18 крана за вода в обществените тоалетни в парк „Розариум“. „Въпреки, че има камери за видеонаблюдение и денонощна охрана, не сме в състояние да опазим парка, ако няма съвест у гражданите“, коментира Чалъков.\r\nОбщината има право да оказва контрол върху нарушителите, за което има издадени няколко наредби. Вече има и наложени санкции на родители на непълнолетни за нанесени щети.\r\nСлавяна ГАЙДАРОВА", "date": "2017-06-19", "title": "Николай Чалъков, Община Казанлък: Недобросъвестни младежи непрекъснато рушат съоръженията в парк „Розариум“"}
{"url": "http://www.focus-news.net/news/2017/06/19/2406682/emil-radev-gerbenp-v-interes-i-na-velikobritaniya-i-na-es-e-da-nyama-tvard-brekzit.html", "text": "В интерес и на Великобритания, и на ЕС е да няма твърд Брекзит. Това каза в предаването „Това е България“ на Радио „Фокус“ Емил Радев, евродепутат от ГЕРБ/ЕНП. Според него е добре да могат да се случат нужните споразумения, да продължат и икономическите отношения и да се запази свободата на движение между страните от ЕС и Великобритания. \r\n„И Великобритания, и държавите членки на ЕС прекалено дълго време са съжителствали в рамките на съюза и все пак трябва да се запазят и добрите практики, и правата на всички онези милиони граждани, които пътуват, живеят, обучават се, работят и във Великобритания, и в ЕС. Това трябва да се гони като краен резултат и разбира се, той трябва да е взаимно изгоден както за Великобритания, така и за ЕС“, коментира евродепутатът. Според Емил Радев не би могло да има ефект на доминото в ЕС, защото в момента политиките на държавите от съюза се изразяват в по-силна охрана на външните европейски граници, за да може да се запази свободата на движение вътре в ЕС.", "date": "2017-06-19", "title": "Емил Радев, ГЕРБ/ЕНП: В интерес и на Великобритания, и на ЕС е да няма твърд Брекзит"}
{"url": "http://www.focus-news.net/news/2017/06/19/2406342/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Представители на израелската опозиция разкритикуваха премиера Бенямин Нетаняху, заради начина, по който действа след терористичното нападение в Ерусалим, предава The Times of Israel.\r\nСпоред  депутатите от опозицията, правителството трябва да работи за решение на проблемите с палестинците чрез принципа за отделяне на Палестина от Израел. \r\n„Ние сме по средата на терористична вълна, която не забелязваме, но спорадичните терористични инциденти се случват всеки ден. В крайна сметка въпросът е дали можем да променим тази реалност. Дори в тези трудни дни, трябва да мислим отвъд враждата, и да се възползваме от историческата възможност да се отделим от палестинците“, каза лидерът на „Ционисткия съюз“ Исаак Херцог.\r\n***\r\nПолицейски служител е загинал, а други четирима са ранени след взрив на експлозив, поставен край път в предградието на Кайро „Маади“, пише   Ahram.\r\n„Към 12:45 часа (съвпада с българското часово време) на 18 юни, докато превозно средство превозва група полицейски служители, импровизиран експлозив, поставен край пътя избухва“, пише  в официално заявление на египетското МВР. Бомбата е била задействана чрез дистанционно управление, според първоначалното разследване. \r\nВ момента жителите на околните сгради биват разпитвани за подробности. Все още никоя групировка не е поела отговорност за нападението.\r\n***\r\nДипломати от Саудитска Арабия, Обединените арабски емирства и Египет водят дискусии със суданския външен министър Ибрахим Гандур относно кризата в Персийския залив, предава базираното в Лондон арабско издание Asharq al Awsat .\r\nПреди срещата бе дадено да се разбере, че дипломатите от арабските страни искат да разберат каква е позицията на суданското правителство относно кризата с Катар.\r\nСрещата бе проведена в секретност, и много малко информация достигна до медиите.\r\n***\r\nВъншният министър на Катар шейх Мохамед Абдурахман ал Тани заяви, че Катар не е получавал „списък с искания“ от Саудитска Арабия, Обединените арабски емирства и Бахрейн, предава турското издание Yeni Safak .\r\nПо време на телевизионна пресконференция, министър ал Тани каза, че сведенията за такъв сипсък са грешни. Катарският външен министър добави, че кувейтският медиатор емир шейх Сабах ал Ахмад ал Джабир ал Сабах е посветил значителни усилия на „разбирането на природата на тези искания“.\r\n„Объркани сме относно това какви могат да бъдат тези искания“, каза външният министър на Катар. Той посочи, че страната му не може да разбере посланията на другите държави от Персийския залив.\r\n„Те говорят, че това е вътрешен въпрос на Персийския залив и ще бъде решен от страните в него, но после отнасят исканията си до САЩ“, заяви министър ал Тани.\r\n***\r\nАмериканският сенатор демократ Бърни Сандърс заяви, че е „притеснително“, че мъжът, извършил нападението срещу конгресмените републиканци във Вашингтон е бил доброволец в неговата кандидат-президентска кампания, предаде  The Hill.\r\n„Да, очевидно е, че е притеснително да открия, че тази личност е била доброволец за кампанията ми в щата Айова“, заяви Сандърс. Той посочи, че по време на избирателната му кампания на президентските избори от 2016 г. е имало стотици хиляди доброволци, но никога каквото и да е насилие. \r\nМиналата седмица 66-годишният Джеймс Ходжкинсън, критик на президента на САЩ Доналд Тръмп и неговата Републиканска партия, откри огън срещу конгресмени от партията, трениращи бейзбол на игрище във Вашингтон, ранявайки тежко един от тях.\r\n***\r\nСпоред социологическите проучвания подкрепата на населението към правителството на Япония е спаднала с 10,5% от месец май до 44,9% заради обвиненията, опровергавани от кабинета, че министър-председателят Шиндзо Абе е помагал на свой близък приятел да получи одобрението на проект на остров Шикоку, предаде  The Japan Times.\r\nСпоред проучването 73,8% от допитаните сочат, че не са убедени от опровержението на правителството, че министър-председателят е упражнявал натиск върху бюрокрацията да одобри създаването на факултет по ветеринарна медицина към  университета „Каке Гакуен“, чийто ректор е негов близък приятел.  Според 85% от респондентите вътрешното разследване на правителството не е разкрило нищо относно фактите около проекта.", "date": "2017-06-19", "title": "Преглед на някои от основните теми в световния печат (Агенция „Фокус”)"}
{"url": "http://www.focus-news.net/news/2017/06/19/2406688/reuters-sasht-rabotyat-za-vazstanovyavaneto-na-satrudnichestvoto-s-rusiya-za-siriya.html", "text": "САЩ работят за възстановяването на канала за предотвратяване на инциденти в Сирия с Русия, предава Reuters .\r\nТова се случва след като Русия прекъсна сътрудничеството си с Вашингтон, след като САЩ свалиха сирийски военен самолет.\r\nГенералът от морската пехота Джоузеф Дънфорд, който е председател на Съвместния Генерален щаб заяви, че все още има връзка между американския център за операции в Катар, и руските сили в Сирия. \r\n„В идните часове ще работим, както дипломатически, така и военно, за да върнем връзката за деескалация“.  Симеон Миланов", "date": "2017-06-19", "title": "Reuters: САЩ работят за възстановяването на сътрудничеството с Русия за Сирия"}
{"url": "http://www.focus-news.net/news/2017/06/19/2406696/tass-prezidentite-na-balgariya-i-na-rusiya-obsadiha-po-telefona-razvitieto-na-dvustrannoto-satrudnichestvo.html", "text": "Президентът на Русия Владимир Путин проведе телефонен разговор с българския си колега Румен Радев, по време на който двамата обсъдиха въпросите на двустранното сътрудничество в различните сфери, включително и енергийната, предаде ТАСС.\r\n„Потвърдена е взаимната заинтересованост от развитието на руско-българското сътрудничество в различните сфери, включително и в енергийната“, пише в официално съобщение на кремълската прес-служба. Обсъдените са въпросите около подготовката на съвместните мероприятия, посветени към важните в двустранен контекст юбилейни дати: 25 години от подписването на Договора за приятелски отношения и сътрудничество (3 август 2017 г.) и 140 години от Освобождението на България от османско иго (3 март 2018 г.)“, пише още там. \r\nОт пресслужбата отбелязаха, че двамата президенти са се разбрали контактите да бъдат продължени на различни равнища. Разговорът се е състоял по инициатива на българската страна. Виктор Турмаков", "date": "2017-06-19", "title": "ТАСС: Президентите на България и на Русия обсъдиха по телефона развитието на двустранното сътрудничество"}
{"url": "http://www.focus-news.net/news/2017/06/19/2406345/sport-italiya-pobedi-daniya-s-20-v-mach-ot-evropeyskoto-parvenstvo-po-futbol-za-mladezhi-do-21-g.html", "text": "Италия победи Дания с 2:0 в мач от  Европейското първенство по футбол за младежи до 21 г., което се провежда в Полша. Резултатът беше открит от Лоренцо Пелегрини в 54-та минута. За победата на италианците допринесе и точното попадение на Андреа Петаня в 86-та минута.  \r\nВ друг двубой от същата група Германия победи Чехия с 2:0.", "date": "2017-06-19", "title": "Спорт: Италия победи Дания с 2:0 в мач от  Европейското първенство по футбол за младежи до 21 г."}
{"url": "http://www.focus-news.net/news/2017/06/19/2406341/predstoyashti-sabitiya-v-stranata-za-19-yuni-agentsiya-fokus.html", "text": "***\r\nОт 09.00 часа в Специализирания наказателен съд ще се гледа делото срещу Христо В., Станка В., Борис М. и др. за образуване и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Мелиад Ф. и Хасан Х. за тероризъм. \r\n***\r\nОт 10.00 часа в Специализирания наказателен съд ще се гледа делото срещу Вихър М., Минчо М., Иво И. и др. за образуване и ръководене на организирана престъпна група. \r\n***\r\nОт 10.00 часа 1 състав на СГС ще гледа делото срещу съдия Люба Петрова от Районен съд - Раднево (ГЛ.VIII. Престъпления против дейността на държавни органи и обществени организации).\r\n***\r\nОт 10.30 часа 25 състав на СГС ще гледа делото срещу Румяна Желева, прокурор от Окръжна прокуратура Добрич (чл.283 НК).\r\n***\r\nОт 10.30 часа в Специализирания наказателен съд ще се гледа делото срещу Николай Т., Галин М. и др. за образуване и ръководене на организирана престъпна група. \r\n***\r\nОт 11.00 часа в Специализирания наказателен съд ще се гледа делото срещу Калоян П., Любомир С., Михаил Д., Панайот М. и др. за образуване и ръководене на организирана престъпна група. \r\n***\r\nОт 11.00 часа в зала „Сердика“ в „София Хотел Балкан“ ще се проведе пресконференция по повод второто издание на Фестивала на италианското кино в България.\r\n***\r\nОт 13.30 часа в Специализирания наказателен съд ще се гледа делото срещу Иво Д. и Мартин П. за образуване и ръководене на организирана престъпна група. \r\n***\r\nОт 13.30 часа 25 състав на СГС  ще гледа делото срещу Петко Еленков (обвинен, че като охранител е убил 16-годишно момче – чл.115-118 НК).\r\n***\r\nВ 14.00 часа в зала „Киев“ на парк-хотел „Москва“ ще се проведе конференция на тема „Разбираме ли днес, след Розета, по-добре как се формират кометните ядра в протопланетните дискове?“.\r\n***\r\nОт 14.00 часа в Специализирания наказателен съд ще се гледа делото срещу Михаил Й., Георги Р., Ася К. и др. за образуване и ръководене на организирана престъпна група. \r\n***\r\nОт 14.30 часа в столичния хотел „Анел“ омбудсманът Мая Манолова организира заключителен форум по проекта „Укрепване на капацитета на омбудсмана на Република България за независим мониторинг и популяризиране правата на децата“, реализиран в партньорство с УНИЦЕФ  - Норвегия и УНИЦЕФ  - България.\r\n***\r\nОт 18.00 часа на терасата на ресторант „Лаура“ ще се състои официалното откриване на Второто издание на Фестивала на италианското кино в България, който ще продължи до 23 юни. \r\n***\r\nОт 10.30 часа ще се състои поклонение пред паметната плоча на Паисий Хилендарски в параклиса „Св. св. Козма и Дамян“\r\n***\r\nОт 15.30 часа в зала 1 на Районен съд – Асеновград ще се гледа делото срещу Хасан А., обвинен за управление на автомобил с 2,18 промила алкохол в кръвта и за грубо нарушаване на обществения ред.\r\n***\r\nОт 17.30 часа в Градска библиотека „Паисий Хилендарски“ ще се открие гостуващата изложба  „100 години - 100 плаката”.\r\n***\r\nОт 18.00 часа в Градска библиотека „Паисий Хилендарски“ ще се проведе среща с писателя Георги Господинов - автор на „Сляпата Вайша”, „Физика на тъгата”, „Там, където не сме”.\r\n***\r\nОт 08.00 часа с тържествена служба в църквата „Св. Троица“ ще започне програмата на Общината по повод 295 години от рождението на Паисий и 255 години от написването на „История Славянобългарска”. В честванията се предвижда да се включи председателя на 44-то Народно събрание Димитър Главчев, както и Негово Високопреосвещенство митрополит Серафим.\r\n***\r\nОт 18.00 часа в сградата на Експо -център „Флора“ ще бъде открита благотворителна изложба базар. Инициативата е под надслов „Фрагменти от едно бъдещо завръщане- щрихи от постмодернистичното шизофренно изкуство“.  Средствата, събрани от това събитие, ще бъдат използвани в Дом за възрастни хора с психични заболявания – с. Заберново.\r\n***\r\nОт 14.00 часа в Централата на ГС на БСП - Варна народните представители проф. Анелия Клисарова и Иван Иванов ще имат приемен ден. \r\n***\r\nОт 11.00 часа в пресцентъра на БТА – Велико Търново, ще се проведе пресконференция на ректора проф. д-р Христо Бонджолов и на зам.-ректора по учебната дейност проф. д.ф.н. Стоян Буров, чл.-кор. на БАН. Тема на пресконференцията е ходът на кандидатстудентската кампания във Великотърновския университет и нови възможности за кандидатстване и прием. \r\n***\r\nОт 15.00 часа  във фоайето на РНБ ще бъде открита изложба за Васил Левски. Ще присъства  проф. Анчо Калоянов, който е получил голямата награда за цялостен принос \"Христо Г. Данов\".\r\n***\r\nОт 10.30 часа в офиса на Сдружение Активно общество на адрес: гр. Видин, пл. Бдинци № 2 (партер) ще се проведе пресконференция по повод обявяване на одобрените проекти за финансиране от екипа на Младежка банка Видин.\r\n***\r\nОт 10.00 часа в административната сграда на Община Враца, Заседателна зала етаж 2 ще се извърши отваряне на оферти за обществена поръчка с предмет:  „Упражняване на строителен надзор и контрол по време на изпълнение на строително-монтажни работи във връзка с реализацията на проекти по оперативна програма „Региони в растеж\" 2014-2020, по четири обособени позиции.\r\n***\r\nОт 15.00 часа на футболното игрище в ж.к. „Дъбника“ ще се проведе първото издание на „Патриотични игри\" - Враца 2017.\r\n***\r\nОт 17.00 часа в Салона на Първа поликлиника ще се състои обществена дискусия относно необходимостта от поемане на дългосрочен общински дълг. \r\n***\r\nОт 20.00 часа в НЧ „Братя Грънчарови-2002“ ще се проведе годишен концерт на съставите при НЧ „Братя Грънчарови-2002”.\r\n***\r\nОт 10.30 часа в Художествената галерия ще се проведе лятна работилница за деца.\r\n***\r\nВ Младежки дом – Добрич ще бъде представена изложба на комикси, създадени по време на Творческо ателие „Нарисувай своя първи комикс“.\r\n***\r\nНародните представители от ГЕРБ - Монтана Дилян Димитров и Ирена Димова организират приемна за граждани в община Медковец.  В с. Расово от  11.00 – 12.30 часа срещата ще се проведе в  Клуба на пенсионера. В с. Медковец от 13.00 – 15.00 часа в сградата на общината жителите на населеното място ще могат да се срещнат с народните представители.\r\n***\r\nОт 10.00 часа в местния клуб на ПП ГЕРБ в с. Ясен, народният представител Владислав Николов ще проведе изнесен приемен ден.\r\n***\r\nОт 09.30 часа в зала 10 на Окръжен съд-Пловдив ще се гледа делото срещу бившия кмет на район „Централен“ Райна Петрова. Ще бъдат разпитани нови свидетели.\r\n***\r\nОт 10.30 часа ще се открие и освети университетския параклис „Св. Паисий Хилендарски“, намиращ се в територията на Нова сграда на Пловдивския университет на бул. „България“ №236.\r\n***\r\nНародният представител от ПП ГЕРБ ген. Константин Попов ще проведе открити приемни в Пловдив и в Съединение. В 10.00 часа генерал Попов ще се срещне с областния управител  на област Пловдив Здравко Димитров. От 12.00 до 13.30 часа генерал Попов ще разговаря с жители на област Пловдив в офиса на ГЕРБ - Пловдив област на бул. „Източен“№ 80, ет.7, офис 705. От 14.00 до 15.00 часа приемната ще бъде в заседателната зала на община Съединение. \r\n***\r\nОт 12.30 часа в сградата на „Мини Марица Изток “ ЕАД, президентът на КНСБ Пламен Димитров ще даде брифинг на две теми: „Проблеми и перспективи пред въгледобива и българската енергетика с оглед на последните европейски директиви за климата и енергетиката EU2030“ и „Предложения на КНСБ за включване в управленската програма на правителството“.\r\n***\r\nОт 09.00 часа в храм „Св. Паисий Хилендарски“ в кв. „Зора“ ще бъде отслужена тържествена Света литургия в чест на св. Паисий Хилендарски. \r\nОт 18.30 часа в двор „АБ Бюро-Зора“, по повод празника на кв. „Зора“, ще се състои празничен концерт с участието на Народен оркестър „Липите“, Мъжка вокална група „Тракиец“ и състав за народни танци „Тракийци“.\r\n***\r\nОт 10.00 часа в сградата на БСП на ул. „Цар Иван Шишман“ №83, народните представител Драгомир Стойнев организира приемна за граждани. \r\nВ 13.30 часа в Пресклуб БТА, Драгомир Стойнев, народни представители от Старозагорски избирателен район и общински съветници от БСП в Стара Загора ще се срещнат с журналисти.\r\n***\r\nОт 19.00 часа в РБ „Захарий Княжески“ ще се състои концерт на китара на Теодор Кръстев. \r\n***\r\nОт 14.00 часа в зала 203 на общината ще се проведе Консултативен съвет, на който ще бъде определен дневният ред на предстоящото заседание на Общинския съвет.", "date": "2017-06-19", "title": "Предстоящи събития в страната за 19 юни (Агенция „Фокус“)"}
{"url": "http://www.focus-news.net/news/2017/06/19/2406347/izvestiya-v-latviya-se-sazdava-platforma-za-rusko-amerikanski-dialog.html", "text": "В Латвия е създадена платформа за руско-американски диалог, където експерти и депутати от Русия и САЩ ще мога да обсъждат проблеми между двете страни и да търсят начини за излизане от сложната ситуация, пише вестник „Известия“. Първото заседание на новата структура ще се проведе в края на септември. \r\n„Основният диалог ще бъде руско-американски, но и Латвия ще може да се включва. Преди първата среща в края на септември трябва да се разработи основа за този диалог, която би била интересна за ръководителите на нашите страни. Ние ще развиваме и работим по идеи, които да могат да бъдат използвани от изпълнителната власт на Русия и САЩ“, обясни Игор Юргенс, който е председател на руския Институт за съвременно развитие и координатор на платформата от руска страна. \r\n„Създаването на платформата беше одобрено на 27 май... За Латвия диалогът между Москва и Вашингтон е жизнено важен. Има значителен шанс Русия и САЩ да постигнат съгласие“, коментира  латвийският депутат Янис Урбанович.  Мария Динкова", "date": "2017-06-19", "title": "„Известия“: В Латвия се създава платформа за руско-американски диалог"}
{"url": "http://www.focus-news.net/news/2017/06/19/2406346/nezaivisimaya-gazeta-pakistan-mozhe-da-stane-koloniya-na-kitay.html", "text": "Китай и Пакистан заедно ще охраняват икономическия коридор от Китай към Индийския океан, пише „Независимая газета“. Такова споразумение са постигнали военните на двете страни. Но по този маршрут има терористи, които активно действат. Те убиха двама китайски граждани и сега китайските власти искат да изпратят военнослужещи, които да накажат престъпниците. Такава перспектива обаче тревожи Индия, според която този неформален съюз между Пекин и Исламабад е насочен срещу нея. \r\nОсновният въпрос обаче е колко далеч е готов да стигне Китай в съвместното си противопоставяне с Пакистан срещу терористите. Все пак този коридор е част от гигантския проект „Един пояс, един път“, който има за цел придвижването на китайските стоки, услуги и политическо влияние по стария Път на коприната от Китай в Азия, Европа и на други континенти. \r\nСпоред бившия посланик на Австралия в Индия Джон Маккарти „между Китай и Индия съществуват дълбоки геополитически противоречия. В същото време размерът на икономическите връзки между държавите е огромен. В политиката няма окончателни решения. Не е изключено в бъдеще Индия да се присъедини към проекта на Пътя на коприната“.  Мария Динкова", "date": "2017-06-19", "title": "„Незаивисимая газета“: Пакистан може да стане колония на Китай"}
{"url": "http://www.focus-news.net/news/2017/06/19/2406695/ria-novosti-oon-zayavi-che-ima-risk-ot-eskalatsiya-na-konflikta-v-siriya-sled-svalyaneto-na-siriyskiya-samolet.html", "text": "ООН не разполага с детайлна информация за сваления от САЩ сирийски Су-22, но въпреки това представители на организацията заявиха, че има риск от ескалиране на конфликта, предава РИА Новости.\r\nОфициалният представител на генералния-секретар на ООН, Стефан Дюжарик съобщи, че в организацията са уведомени, че сирийски самолет е бил свален, а също така и за ракетен удар от страна на иранският „Корпус на стражите на ислямската революция“ (КСИР) срещу бази на терористи в Сирия.\r\n„Не можем независимо да потвърдим тези съобщения или какво се е случило. Най-общо казано, това предизвиква у нас дълбоко обезпокоение, заради риска от възможна ескалация в сирийския конфликт. Считаме, че този риск се повишава, когато борбата с „Ислямска държава“ и други терористични групи не съответства на целите на цялостното политическо решение на конфликта в Сирия“, заяви Стефан Дюжарик. Симеон Миланов", "date": "2017-06-19", "title": "РИА Новости: ООН заяви, че има риск от ескалация на конфликта в Сирия след свалянето на сирийския самолет"}
{"url": "http://www.focus-news.net/news/2017/06/19/2406697/24-vesti-makedoniya-spored-boyko-borisov-istoriyata-tryabva-da-bade-ostavena-na-istoritsite.html", "text": "Българският министър-председател Бойко Борисов изрази мнение по време на срещата си със своя македонски колега Зоран Заев, че най-важното  нещо, което Македония е направила е, че е успяла да излезе от тежката политическа криза, „която разстрои всички държави на Балканите“, предава телевизионният канал „24 Вести“.\r\nБойко Борисов препоръча на македонските политици по демократичен начин да разрешат проблемите в страната си, а историята да я оставят на историците.  Виктор Турмаков", "date": "2017-06-19", "title": "„24 Вести“ (Македония):  Според Бойко Борисов историята трябва да бъде оставена на историците"}
{"url": "http://www.focus-news.net/news/2017/06/19/2406351/hilyadi-zhiteli-i-gosti-na-blagoevgrad-stanaha-chast-ot-tretoto-izdanie-na-festivala-frankofoli-blagoevgrad-obzor.html", "text": "Хиляди жители и гости на Благоевград станаха част от третото издание на фестивала „Франкофоли. Благоевград“, който за първи път тази година се проведе в специално обособено място – района на бившите казарми, където без изграден парк „Македония“. Програмата на музикалното събитие започна още в 17.00 часа в събота с изпълнения на българския DJ Мартен. Веднага след него на сцената се качиха македонската група „Фолтин“, която изнесе близо двучасов концерт. Минути след 21.30 часа един от хедлайнерите на вечерта – френската певица с кадифен глас Имани излезе пред многохилядната публика и в рамките на повече от 90 минути радваше жителите и гостите на Благоевград с различни песни от репертоара ѝ. Последни на сцената на фестивала „Франкофоли. Благоевград“ снощи излязоха електро суинг банда Паров Стелар, които закриха музикалното събитие с разнообразен музикален сет, който включваше представяне на новият им албум и специално визуално шоу. Кметът на Благоевград д-р Атанас Камбитов заяви от сцената на фестивала, че е много радостен от факта, че областния център е домакин на събитието за трета поредна година. „Тъй като в един фестивал няма място за много думи, то искам да Ви поканя догодина пак да дойдете в Благоевград за четвъртото издание, защото ще Ви подготвим много приятни изненади“, каза още кметът д-р Атанас Камбитов. Той отбеляза, че тази година фестивалът в Благоевград е станал част от инициативата „Голямата обиколка“, която в себе си включва най-значимите събития, които популяризират френскоезичната култура в света под егидата на френския президент. Полицейското присъствие на фестивала бе засилено, като се извършваха проверки на личните документи, освен това до фестивалното пространство не бяха допускани лица във видимо нетрезво състояние и такива, носещи остри предмети и огнестрелни оръжия. Сред официалните гости на фестивала бяха министри и депутати от 44-тото Народно събрание, както и представители на френското посолство и външното министерство на Франция.\r\nЛивия НИНОВА", "date": "2017-06-19", "title": "Хиляди жители и гости на Благоевград станаха част от третото издание на фестивала „Франкофоли. Благоевград“ (ОБЗОР)"}
{"url": "http://www.focus-news.net/news/2017/06/19/2406352/kommersant-moldova-i-velikobritaniya-se-okazaha-na-granitsata-na-diplomaticheski-skandal.html", "text": "Молдова и Великобритания се оказаха на границата на дипломатически скандал, провокиран от визитата в Лондон на лидера на Приднестровието Вадим Красноселски, който беше приет в британското Министерство на външните работи, пише вестник „Коммерсант“. Това е безпрецедентен случай за цялата история на съществуването на страната. В Кишинев това вече беше определено като „грубо нарушаване на международното право“. \r\nЛидерът на Приднестровието е изнесъл лекция в „Оксфордския съюз“. Основното послание е било, че независимостта на региона трябва да бъде международно призната. Освен това в британската столица Красноселски се е срещнал с руския посланик Александър Яковенко, който е съдействал за организирането на визитата в Обединеното кралство. Но най-важното е, че лидерът на непризната република е бил приет в британското Министерство на външните работи.\r\n„Ако бъде потвърдено, че г-н Красноселски е бил приет в МВнР на Великобритания, ние ще поискаме от Министерството на външните работи и евроинтеграцията да разбере защо се случва такова грубо нарушаване на международното право, когато Великобритания признава  териториалната цялост на Молдова“, отбеляза говорителят на молдовския парламент Андриан Канду.  Мария Динкова", "date": "2017-06-19", "title": "„Коммерсант“: Молдова и Великобритания се оказаха на границата на дипломатически скандал"}
{"url": "http://www.focus-news.net/news/2017/06/19/2406348/afp-izbuhnaha-sblasatsi-mezhdu-siriyskiya-rezhim-i-podkrepyanite-ot-sasht-sili.html", "text": "В неделя за първи път в Сирия избухнаха сблъсъци между войските на режима и подкрепяната от САЩ коалиция между кюрдските и арабските бойци, предава AFP. \r\nСирийската обсерватория за правата на човека съобщи, че сблъсъците са избухнали при две населени места, намиращи се на около 40 км южно от град Ракка, след като сирийската армия обвини американската коалиция за свалянето на един от нейните изтребители.  Мария Динкова", "date": "2017-06-19", "title": "AFP: Избухнаха сблъсъци между сирийския режим и подкрепяните от САЩ сили"}
{"url": "http://www.focus-news.net/news/2017/06/19/2406350/moskovskiy-komsomolets-svalyaneto-na-siriyskiya-samolet-ot-vodenata-ot-sasht-koalitsiya-e-nov-akt-na-voyna.html", "text": "Председателят на Комисията за информационна политика към Съвета на Федерацията на Русия Алексей Пушков коментира в социалната мрежа „Туитър“ свалянето на сирийския изтребител от ръководената от САЩ коалиция, пише вестник „Московский комсомолец“. \r\nПушков напомни на коалицията, която обясни своите действия със „съображения за сигурност“ и „отбрана“, че това се случва на сирийска, а не на американска територия. \r\n„Сваляйки сирийския военен самолет Су-22, САЩ извършиха нов акт на война срещу Сирия. Каква „отбрана“? Ракка е сирийски град, а не американски“, написа Пушков.  Мария Динкова", "date": "2017-06-19", "title": "„Московский комсомолец“: Свалянето на сирийския самолет от водената от САЩ коалиция е нов акт на война"}
{"url": "http://www.focus-news.net/news/2017/06/19/2406354/interfaks-ruskiyat-vulkan-shiveluch-e-izhvarlil-pepel-na-visochina-15-km.html", "text": "Вулканът Шивелуч, намиращ се на Камчатка, е изхвърлил пепел на височина 15 км над морското равнище, предава Интерфакт. \r\nВластите отбелязаха, че жителите на Уст Камчатск, който се намира на 90 км от вулкана, са били уведомени за опасността и са им дадени съвети за реакция. \r\nНа 15 юни вулканът отново изхвърли пепел на височина 12 км от морското равнище. Тогава облакът се разпространи на площ по-голяма от 40 хил. квадратни километра. \r\nАктивността на Шивелуч се засили през май 2009г.  Мария Динкова", "date": "2017-06-19", "title": "Интерфакс: Руският вулкан Шивелуч е изхвърлил пепел на височина 15 км"}
{"url": "http://www.focus-news.net/news/2017/06/19/2406355/sport-mazhkiyat-natsionalen-otbor-po-voleybol-na-rusiya-pobedi-otbora-na-iran-s-30.html", "text": "Мъжкият национален отбор по волейбол на Русия победи отбора на Иран с 3:0 в третия мач на третия игрови уикенд от Световната лига. \r\nС тази трета победа руснаците си осигуриха участието във финалната фаза сред шестте най-силни отбора. \r\nСъстезанието ще се проведе в бразилския град Куртиба.", "date": "2017-06-19", "title": "Спорт: Мъжкият национален отбор по волейбол на Русия победи отбора на Иран с 3:0"}
{"url": "http://www.focus-news.net/news/2017/06/19/2406344/edoar-filip-frantsiya-izbra-nadezhdata-pred-gneva.html", "text": "Министър-председателят на Франция Едоар Филип заяви, че по-голямата част от гласоподавателите са „предпочели надеждата пред гнева, оптимизма пред песимизма, доверието пред оттеглянето“, предава France 24. \r\n„Преди година никой не си представяше политическо обновление като това. Ние дължим това на желанието на президента на страната да даде нов живот на демокрацията. Ние също така дължим това на френския народ, който искаше да даде ново лице на националното представителство“, подчерта премиерът.  Мария Динкова", "date": "2017-06-19", "title": "Едоар Филип: Франция избра надеждата пред гнева"}
{"url": "http://www.focus-news.net/news/2017/06/19/2406684/izkazvane-na-shahmatista-i-deputat-ot-ruskata-duma-anatoliy-karpov-vazrodi-skandala-okolo-proizhoda-na-kirilitsata-obzor.html", "text": "Изказване на шахматиста и депутат от руската Дума Анатолий Карпов възроди скандала около произхода на кирилицата. В телевизионно интервю Карпов заяви, че в Русия знаят, че кирилицата идва от Византия и добави, че границите на държавите са били съвсем различни, когато азбуката е създадена. Изказването на руският шахматист и депутат стана причина за това премиерът Бойко Борисов да отмени предвидената си среща с Карпов, който е на посещение у нас по покана на лидера на \"Атака\" Волен Сидеров. \r\nГлавният прокурор Сотир Цацаров също коментира думите на руския шахматист. По думите му добрите чувства между българския и руския народ са факт, но това не може да промени историята, че именно България дава азбуката на славянските народи. Главният прокурор отрече двамата да са обсъждали въпроса днес. \"Ако трябва да го кажа по друг начин шах-матът е шах-мат. Добрите отношения, добрите чувства на руския към български, българския към руския народ са факт, но това не може да промени историята - че именно България е дала азбуката на славянските народи. Независимо от това кой какво казва. Независимо от това този, който го казва каква длъжност заема. Повтарям шах-матът е шах-мат. Добрите отношения са добри отношения. Историята не може да бъде променена\", каза главният прокурор Сотир Цацаров.Агенция \"Фокус\" припомня: На 24 май руският държавен глава Владимир Путин заяви, че 24 май е празничен ден в Русия, заради Деня на славянската писменост, която е дошла в страната „от македонската земя“. Путин каза това в рамките на срещата си с македонския му колега Георги Иванов в Москва. Изказването на руския президент предизвика вълна от остри реакции у нас. Тогава премиерът Бойко Борисов се срещна с посланика на Руската федерация у нас Анатолий Макаров и постави пред него въпроса за изявлението на руския президент Владимир Путин относно славянската писменост. Министър-председателят обърна внимание, че подобни изявления на самия 24 май, който е официален празник у нас, провокират остри реакции сред българските граждани и напомни, че създаването на кирилицата е станало по волята и с участието на българската държава при царуването на българския владетел Борис Първи Михаил. Борисов изтъкна, че и днес на създадената на българска земя азбука пишат десетки народи в цял свят, включително населяващи територията на Руската федерация и напомни, че това бе подчертано и от Патриарха на Москва и цяла Русия Кирил по време на официалното му посещение в България през 2012 г.", "date": "2017-06-19", "title": "Изказване на шахматиста и депутат от руската Дума Анатолий Карпов възроди скандала около произхода на кирилицата (ОБЗОР)"}
{"url": "http://www.focus-news.net/news/2017/06/19/2406358/afp-sasht-sa-identifitsirali-sedemte-moryatsi-zaginali-pri-sblaska-mezhdu-amerikanskiya-eskadren-minonosets-i-targovski-korab.html", "text": "В понеделник американските военноморски сили идентифицираха седемте моряци, които загинаха, след като техният ескадрен миноносец се сблъска с филипински товарен кораб при бреговете на Япония, предава AFP. \r\n„Тленните останки на седемте моряци, които бяха обявени за изчезнали, са намерени в наводнените каюти на кораба, след като водолазите достигнаха до тези части“, се отбелязва в изявлението на американските власти, които за първи път потвърдиха смъртта на моряците.  Мария Динкова", "date": "2017-06-19", "title": "AFP: САЩ са идентифицирали седемте моряци, загинали при сблъска между американския ескадрен миноносец и търговски кораб"}
{"url": "http://www.focus-news.net/news/2017/06/19/2406357/the-independent-prevozno-sredstvo-e-udarilo-nyakolko-peshehodtsi-pred-finsbari-park-v-london.html", "text": "Няколко пешеходци са пострадали, след като са били ударени от ван в Лондон, пише британският вестник The Independent. Свидетели отбелязаха, че превозното средство е излязло от пътя и се е врязало в тълпата пред джамията във Финсбъри Парк, но не е било ясно дали сблъсъкът е бил умишлен. \r\n„Органите на реда са на мястото на инцидента, заедно с другите служби за извънредни ситуации“, съобщиха от полицията. „Има няколко пострадали, които получават лечение на мястото на инцидента. Един човек е арестуван. Разследването продължава“, допълниха властите. \r\nЧаст от пътя „Севън систърс“ е затворена  заради продължаващата операция. \r\nТова се случва само няколко седмици, след като поддръжници на терористичната организация „Ислямска държава“ се врязаха в пешеходци и нападаха с ножове гражданите в центъра на Лондон. \r\nЗасега няма информация инцидентът при Финсбъри Парк да е свързан с тероризъм.  Мария Динкова", "date": "2017-06-19", "title": "The Independent: Превозно средство е ударило няколко пешеходци пред Финсбъри Парк в Лондон"}
{"url": "http://www.focus-news.net/news/2017/06/19/2406361/za-12-ta-poredna-godina-v-sofiya-zapochna-initsiativata-zhivey-aktivno-obzor.html", "text": "Под мотото „Зареди се с енергия“, с редица вело и пешеходни походи, за 12-та поредна година в София бе даден стартът на инициативата „Живей активно!“. Събитието бе подкрепено от спортни легенди и обществени личности и бе открито от кмета на столицата Йорданка Фандъкова. Тя се обърна към присъстващите на откриването на инициативата с думите: „Моля, следващата година всеки един от вас да доведе поне по още един, за да бъдем много и да бъдем заедно. И през целия ден да се радваме на десетките активности, които се организират и дават възможност на децата и на семействата да спортуват“. Кметът Фандъкова съобщи, че тази година предстои да маркирането на велоалея по ул. „Георги Раковски“, като е внесен и проект за велоалея на бул. „Александър Дондуков“. Тя увери, че Столична община ще продължи да инвестира и във фитнеси на открито и уточни, че само за тази година се предвижда изграждането на 12 нови площадки в цяла София. По думите на Фандъкова столицата ни е била избрана за европейска столица на спорта за следващата 2018 година благодарение на големи спортни събития като „Живей активно!“. Тя отбеляза, че вече 12 години София е домакин на инициативата и все повече и повече хора се включват, което говори за това, че софиянци обичат активния и здравословния начин на живот.", "date": "2017-06-19", "title": "За 12-та поредна година в София започна инициативата „Живей активно!“ (ОБЗОР)"}
{"url": "http://www.focus-news.net/news/2017/06/19/2406360/dete-zagina-a-drugi-shestima-dushi-byaha-raneni-pri-katastrofa-mezhdu-strumyani-i-gradeshnitsa-obzor.html", "text": "13-годишно момче от Сърбия загина, други 2 деца и 4-ма възрастни бяха ранени при тежка катастрофа на главен път Е-79 между Струмяни и Градешница. Инцидентът между два леки автомобила е възникнал около 11.45 часа в неделя. Веднага на място са изпратени екипи на полицията и Спешен център, които са откарали пострадалите в Многопрофилна болница за активно лечение – Благоевград, където е починало едно от децата. Първоначално бе съобщено, че загиналият е мъж на 20 години, но по-късно бе уточнено, че всъщност е починало едно от пострадалите деца, което е било на 13 години. В следствие на пътнотранспортното произшествие главен път Е-79 в района на инцидента бе затворен в двете посоки, но 3 часа по-късно движението бе възстановено.", "date": "2017-06-19", "title": "Дете загина, а други шестима души бяха ранени при катастрофа между Струмяни и Градешница (ОБЗОР)"}
{"url": "http://www.focus-news.net/news/2017/06/19/2406362/balgariya-komentari-v-svetovnite-medii-polet-ot-shtutgart-kam-balgariya-be-otmenen-zaradi-trevoga-za-postaven-eksploziv-na-srabsko-ungarskata-granitsa-e-zadarzhan-balgarin-s-26-kg-marihuana-parviyat-balgarski-geostatsionaren-satelit-shte-bade-izstrelyan.html", "text": "***\r\nБомбена заплаха срещу самолет на „Българиън еър Чартър“, който е трябвало да лети за Варна, принуди властите да спрат полетите на летище Щутгарт, предава немското издание Bild .\r\nИнцидентът се е случил след спор между пасажери. Един от пътниците е обвинил друг, че планира нападение срещу самолета. \r\nЕкипажът на самолета приема заплахата сериозно и вдига тревога. Всички полети и кацания са отменени веднага. Багажът на пътниците е разтоварен и проверен със специално обучено да намира експлозиви куче. \r\nНай-вероятно пътниците ще могат да продължат с полета си към България следобед. От администрацията на летището заявиха, че полетите вече не се отменят и всичко се връща към ежедневния график.\r\n***\r\n48-годишен български гражданин е задържан при опит да влезе на територията на Унгария на граничен пункт „Рьоске“ със Сърбия, превозващ в своя автомобил марка „БМВ“ 26 килограма марихуана. Полицията изчислява, че стойността на задържаната дрога възлиза на 52 млн. форинта (331 хил. лв.), предаде  Karpatinfo.net.\r\n„Мъжът е задържан и разпитан. Образувано е производство срещу него. Полицията поиска задържане под стража“ - пише на сайта на унгарската полиция.\r\n***\r\nПолетите на летището в германския град Щутгарт бяха отменени заради фалшива тревога за поставен експлозив, предаде  Xinhua.\r\nСпоред местни медии по време на спор между двама пътници единият от тях обвинява другия, че планира нападение на самолета. Думите му предизвикват незабавна процедура за проверка на сигурността от охраната на летището.\r\nБългарският самолет, пътуващ към Варна, е бил евакуиран и претърсен. И други полети са били отменени заради инцидента. „Тревогата се оказа фалшива“, посочи представител на германската федерална полиция.\r\n***\r\nНа 19 юни ракетата носител „Фалкън 9“ на компанията „СпейсЕкс“ ще изстреля в космоса от базата \"Кейп Канаверал\" в американския щат Флорида първия български геостационарен комуникационен сателит. Очаква се пускът да се осъществи в 14:10 часа местно време (20:10 българско време), предаде  Spaceflight Insider.\r\nСателитът „БългарияСат-1“, собственост на компанията „Булсатком“  ще обикаля планетата на височина 35 900 метра и ще предоставя телевизионен сигнал към Югоизточна Европа, Балканския полуостров, Близкия изток и Северна Африка. Очаква се, веднъж попаднал в космоса, сателитът да има 15 годишен „живот“.", "date": "2017-06-19", "title": "България - коментари в световните медии: Полет от Щутгарт към България бе отменен заради тревога за поставен експлозив, на сръбско-унгарската граница е задържан българин с 26 кг. марихуана, първият български геостационарен сателит ще бъде изстрелян"}
{"url": "http://www.focus-news.net/news/2017/06/19/2406364/sport-balgarskiyat-otbor-po-voleybol-shte-propusne-finalite-na-svetovnata-liga.html", "text": "Българският национален отбор по волейбол ще пропусне финалите на Световната лига, които ще се проведат в  Бразилия. България отстъпи на домакина Аржентина с 1:3.  Това беше последният двубой от група  G1. \r\nКъм момента българският отбор има четири победи, пет загуби и 10 точки, като така заема девета позиция в общото класиране.", "date": "2017-06-19", "title": "Спорт: Българският отбор по волейбол ще пропусне финалите на Световната лига"}
{"url": "http://www.focus-news.net/news/2017/06/19/2406365/sport-florentino-peres-shte-ostane-prezident-na-real-madrdi-do-2021-g.html", "text": "Флорентино Перес ще ръководи Реал Мадрид още четири години, предава испанското издание Marca. Крайният срок за представяне на кандидатурите изтече в неделя в полунощ и за трети поредни избори никой не оспори лидерството на Перес. \r\nЗа първи път той зае този пост през 2000 г., като 17 г. по-късно той продължава да е решен да донесе слава на своя отбор.", "date": "2017-06-19", "title": "Спорт: Флорентино Перес ще остане президент на Реал Мадрди до 2021 г."}
{"url": "http://www.focus-news.net/news/2017/06/19/2406689/85-ot-glasuvalite-na-referenduma-v-stara-zagora-poiskaha-bedechka-da-stane-park-sobstvenitsite-na-imoti-shte-badat-obezshteteni-obzor.html", "text": "С държавни земи в регулация ще бъдат обезщетени собствениците на имоти в местността „Бедечка“. Това обяви кметът на Стара Загора Живко Тодоров, след разговор с премиера Бойко Борисов. Решението дойде след като стана ясно, че 85% от гласувалите на местния референдум в Стара Загора са поискали местността \"Бедечка\" да бъде превърната в парк. Целта на допитването бе да установи подкрепата на гражданите за бъдещето на „Бедечка“ – дали местността да бъде застроена или да стане парк. От общо 143 172 имащи право на вот, 22 082 души или 15,42% излязоха до урните, за да гласуват на местния референдум. От тях 127 914 са гласоподавателите в града и 15 224 в селата на територията на общината. На референдума се гласуваше в обичайните секции и по обичайната процедура, както на всички произвеждани досега избори. 18 984 от гласувалите, са отбелязали \"Да\" на бюлетината, а 3 130 - \"Не\". Невалидните бюлетини са 123. Допитването обаче не премина необходимия минимум от 40% избирателна активност, за да бъде прието решението за валидно. Въпреки това на пресконференцията в понеделник стана ясно, че с помощта на държавата Община Стара Загора ще предложи имоти за овъзмездяване на собствениците с терени, някои от които на Министерството на отбраната, отпаднали от предназначение. Подготвят се и списъци на наличните държавни имоти в регулация, които имат и изградена инфраструктура. През следващата седмица предстоят разговори със собствениците на имоти в „Бедечка“. „Разчели сме всички знаци, които хората ни дават. Всяко управление трябва да работи единствено и само в полза на хората“, смята кметът на Стара Загора Живко Тодоров.", "date": "2017-06-19", "title": "85% от гласувалите на референдума в Стара Загора поискаха „Бедечка“ да стане парк, собствениците на имоти ще бъдат обезщетени (ОБЗОР)"}
{"url": "http://www.focus-news.net/news/2017/06/19/2406367/afp-pone-chetirima-napadateli-sa-bili-ubiti-sled-atakata-sreshtu-turisticheski-kurort-v-mali.html", "text": "Четирима нападатели са били убити от силите за сигурност в Мали след атаката срещу туристически курорт, популярен сред чужденците, предава AFP. \r\n„Ние успяхме да спасим около 36 гости и служители от курорта“, включително 15 френски граждани и също талкова малийци, заяви министърът на сигурността на страната.  Мария Динкова", "date": "2017-06-19", "title": "AFP: Поне четирима нападатели са били убити след атаката срещу туристически курорт в Мали"}
{"url": "http://www.focus-news.net/news/2017/06/19/2406353/bloomberg-portugaliya-obyavi-tridneven-traur-sled-kato-nad-60-dushi-zaginaha-pri-gorski-pozhari.html", "text": "В неделя Португалия обяви тридневен национален траур, след като над 60 души загинаха при горски пожари, предава Bloomberg. \r\nСпоред първоначалните анализи на властите огънят е избухнал вследствие на суха гръмотевична буря. \r\n„С толкова много жертви това е безпрецедентна трагедия в историята на демократична Португалия“, заяви президентът на страната Марсело Ребело де Соуза в телевизионно изявление в неделя вечерта.  Мария Динкова", "date": "2017-06-19", "title": "Bloomberg: Португалия обяви тридневен траур, след като над 60 души загинаха при горски пожари"}
{"url": "http://www.focus-news.net/news/2017/06/19/2406363/zigmar-gabriel-tereza-mey-mozhe-da-poluchi-mek-brekzit-no-tryabva-da-prieme-svobodnoto-dvizhenie.html", "text": "Европейският съюз може да предложи на британския министър-председател Тереза Мей мек Брекзит, но Лондон трябва да приеме свободното движение, пише Daily Express. \r\nМинистърът на външните работи на Германия Зигмар Габриел заяви, че блокът иска да направи отстъпки, включително да прекрати юрисдикцията на Съда на ЕС върху Великобритания. \r\n„Може би сега има възможност да се постигне мек Брекзит“, отбеляза Габриел. Блокът е готов на компромис, тъй като е притеснен, че отслабените позиции на британския премиер увеличават риска от несключване на споразумение. А това би застрашило милиони работни места в целия ЕС. \r\nГерманският министър уточни, че някои от служителите в ЕС са ядосани заради решението на Мей да проведе предсрочни избори, тъй като така тя създаде „трудна, дори невъзможна ситуация, без ясно мнозинство и ясна преговорна стратегия“.  Мария Динкова", "date": "2017-06-19", "title": "Зигмар Габриел: Тереза Мей може да получи мек Брекзит, но трябва да приеме свободното движение"}
{"url": "http://www.focus-news.net/news/2017/06/19/2406368/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "***\r\nКитай и Пакистан заедно ще охраняват икономическия коридор от Китай към Индийския океан, пише „Независимая газета“. Такова споразумение са постигнали военните на двете страни. Но по този маршрут има терористи, които активно действат. Те убиха двама китайски граждани и сега китайските власти искат да изпратят военнослужещи, които да накажат престъпниците. Такава перспектива обаче тревожи Индия, според която този неформален съюз между Пекин и Исламабад е насочен срещу нея. \r\nОсновният въпрос обаче е колко далеч е готов да стигне Китай в съвместното си противопоставяне с Пакистан срещу терористите. Все пак този коридор е част от гигантския проект „Един пояс, един път“, който има за цел придвижването на китайските стоки, услуги и политическо влияние по стария Път на коприната от Китай в Азия, Европа и на други континенти. \r\nСпоред бившия посланик на Австралия в Индия Джон Маккарти „между Китай и Индия съществуват дълбоки геополитически противоречия. В същото време размерът на икономическите връзки между държавите е огромен. В политиката няма окончателни решения. Не е изключено в бъдеще Индия да се присъедини към проекта на Пътя на коприната“.\r\n***\r\nМолдова и Великобритания се оказаха на границата на дипломатически скандал, провокиран от визитата в Лондон на лидера на Приднестровието Вадим Красноселски, който беше приет в британското Министерство на външните работи, пише вестник „Коммерсант“. Това е безпрецедентен случай за цялата история на съществуването на страната. В Кишинев това вече беше определено като „грубо нарушаване на международното право“. \r\nЛидерът на Приднестровието е изнесъл лекция в „Оксфордския съюз“. Основното послание е било, че независимостта на региона трябва да бъде международно призната. Освен това в британската столица Красноселски се е срещнал с руския посланик Александър Яковенко, който е съдействал за организирането на визитата в Обединеното кралство. Но най-важното е, че лидерът на непризната република е бил приет в британското Министерство на външните работи.\r\n„Ако бъде потвърдено, че г-н Красноселски е бил приет в МВнР на Великобритания, ние ще поискаме от Министерството на външните работи и евроинтеграцията да разбере защо се случва такова грубо нарушаване на международното право, когато Великобритания признава  териториалната цялост на Молдова“, отбеляза говорителят на молдовския парламент Андриан Канду.\r\n***\r\nВ Латвия е създадена платформа за руско-американски диалог, където експерти и депутати от Русия и САЩ ще мога да обсъждат проблеми между двете страни и да търсят начини за излизане от сложната ситуация, пише вестник „Известия“. Първото заседание на новата структура ще се проведе в края на септември. \r\n„Основният диалог ще бъде руско-американски, но и Латвия ще може да се включва. Преди първата среща в края на септември трябва да се разработи основа за този диалог, която би била интересна за ръководителите на нашите страни. Ние ще развиваме и работим по идеи, които да могат да бъдат използвани от изпълнителната власт на Русия и САЩ“, обясни Игор Юргенс, който е председател на руския Институт за съвременно развитие и координатор на платформата от руска страна. \r\n„Създаването на платформата беше одобрено на 27 май... За Латвия диалогът между Москва и Вашингтон е жизнено важен. Има значителен шанс Русия и САЩ да постигнат съгласие“, коментира  латвийският депутат Янис Урбанович.\r\n***\r\nПредседателят на Комисията за информационна политика към Съвета на Федерацията на Русия Алексей Пушков коментира в социалната мрежа „Туитър“ свалянето на сирийския изтребител от ръководената от САЩ коалиция, пише вестник „Московский комсомолец“. \r\nПушков напомни на коалицията, която обясни своите действия със „съображения за сигурност“ и „отбрана“, че това се случва на сирийска, а не на американска територия. \r\n„Сваляйки сирийския военен самолет Су-22, САЩ извършиха нов акт на война срещу Сирия. Каква „отбрана“? Ракка е сирийски град, а не американски“, написа Пушков.", "date": "2017-06-19", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/06/19/2406359/reuters-velikobritaniya-i-es-zapochvat-pregovorite-za-brekzit.html", "text": "В понеделник британският министър за Брекзит Дейвид Дейвис ще започне преговите в Брюксел, които ще определят условията за излизането на Великобритания от Европейския съюз, предава Reuters. \r\nВ 11 ч. местно време Дейвис ще се срещне с Мишел Барние, който ще представлява Европейската комисия при преговорите за Брекзит. След разговора те ще дадат съвместна пресконференция. \r\n„Сега започва усилената работа“, коментира Дейвис, допълвайки, че той иска да се постигне сделка, удовлетворяваща и двете страни. \r\n„Тези преговори ще бъдат трудни на моменти, но ние ще подходим към тях по един конструктивен начин“, подчерта британският министър.  Мария Динкова", "date": "2017-06-19", "title": "Reuters: Великобритания и ЕС започват преговорите за Брекзит"}
{"url": "http://www.focus-news.net/news/2017/06/19/2406371/pregled-na-mezhdunarodnite-novini-do-6-chasa-agentsiya-fokus.html", "text": "Един човек се бори за живота си, а няколко други са ранени, след като бял ван се вряза в пешеходци, излезли след молитва от джамията при  Финсбъри Парк в Лондон. \r\nОколо 10 души са били ударени, когато превозното средство е излязло от пътя малко след полунощ. Според непотвърдена информация след това от автомобила е излязъл мъж и е наръгал с нож поне една от жертвите. \r\nХарактерът на нападението напомня много за случилото се преди две седмици при „Лондон Бридж“. \r\nПредполага се, че пострадалите са били мюсюлмани, които са излизали след късна вечерна молитва по време на свещения месец Рамадан. От Мюсюлманския британски съвет  потвърдиха, че атаката е била насочена срещу поклонниците и допълниха: „Нашите молитви са с жертвите“.\r\n*** Центристката партия на френския президент Еманюел Макрон и неговите съюзници се очаква да спечелят голямо мнозинство в парламента, получавайки между 355 и 425 места, показа в неделя ново проучване.\r\nТози резултат обаче се оказва по-нисък от прогнозирания през седмицата. Предишните изследвания предвиждаха партията на Макрон \"Република, напред!“ и съюзната ѝ партия „МоДем“ да получат 470 места.\r\n*** В понеделник американските военноморски сили идентифицираха седемте моряци, които загинаха, след като техният ескадрен миноносец се сблъска с филипински товарен кораб при бреговете на Япония.\r\n„Тленните останки на седемте моряци, които бяха обявени за изчезнали, са намерени в наводнените каюти на кораба, след като водолазите достигнаха до тези части“, се отбелязва в изявлението на американските власти, които за първи път потвърдиха смъртта на моряците.\r\n*** В понеделник британският министър за Брекзит Дейвид Дейвис ще започне преговорите в Брюксел, които ще определят условията за излизането на Великобритания от Европейския съюз.\r\nВ 11 ч. местно време Дейвис ще се срещне с Мишел Барние, който ще представлява Европейската комисия при преговорите за Брекзит. След разговора те ще дадат съвместна пресконференция. \r\n„Сега започва усилената работа“, коментира Дейвис, допълвайки, че той иска да се постигне сделка, удовлетворяваща и двете страни. \r\n„Тези преговори ще бъдат трудни на моменти, но ние ще подходим към тях по един конструктивен начин“, подчерта британският министър.\r\n*** В неделя Португалия обяви тридневен национален траур, след като над 60 души загинаха при горски пожари.\r\nСпоред първоначалните анализи на властите огънят е избухнал вследствие на суха гръмотевична буря. \r\n„С толкова много жертви това е безпрецедентна трагедия в историята на демократична Португалия“, заяви президентът на страната Марсело Ребело де Соуза в телевизионно изявление в неделя вечерта.\r\n*** Четирима нападатели са били убити от силите за сигурност в Мали след атаката срещу туристически курорт, популярен сред чужденците.\r\n„Ние успяхме да спасим около 36 гости и служители от курорта“, включително 15 френски граждани и също талкова малийци, заяви министърът на сигурността на страната.\r\n*** В неделя за първи път в Сирия избухнаха сблъсъци между войските на режима и подкрепяната от САЩ коалиция между кюрдските и арабските бойци.\r\nСирийската обсерватория за правата на човека съобщи, че сблъсъците са избухнали при две населени места, намиращи се на около 40 км южно от град Ракка, след като сирийската армия обвини американската коалиция за свалянето на един от нейните изтребители.\r\n***  Министър-председателят на Франция Едоар Филип заяви, че по-голямата част от гласоподавателите са „предпочели надеждата пред гнева, оптимизма пред песимизма, доверието пред оттеглянето“.\r\n„Преди година никой не си представяше политическо обновление като това. Ние дължим това на желанието на президента на страната да даде нов живот на демокрацията. Ние също така дължим това на френския народ, който искаше да даде ново лице на националното представителство“, подчерта премиерът.\r\n*** Кметът на Лондон Садик Хан заяви, че пожарът в „Гренфел Тауър“, при който се предполага, че са загинали 58 души, е бил резултат от „грешки и небрежност“.\r\n„Общността усеща, че е третирана лошо, защото някои от нея са бедни“, отбеляза Хан по време на посещение на служба в памет на жертвите на трагедията. \r\nОсвен това кметът на британската столица определи пожара като инцидент, който е можел да се предотврати.\r\n*** Сирийската армия обвини ръководената от САЩ антитерористична коалиция за свалянето на един от нейните военни самолети в неделя в провинция Ракаа.\r\n„Самолет от „международната коалиция“ удари един от нашите изтребители в региона на Ресафа в южната част на провинция Ракаа този следобед, докато той е извършвал мисия срещу терористичната групировка „Ислямска държава“, се отбелязва в изявлението на сирийските власти.  \r\n*** Германският канцлер Ангела Меркел е поздравила френския президент Еманюел Макрон за полученото „ясно парламентарно мнозинство“ на изборите в неделя, заяви говорителят на канцлера Щефан Заберт.\r\nТой допълни, че Меркел е поздравила партията на Макрон и е изразила надежда за „бъдещо добро сътрудничество за Германия, Франция и Европа“.", "date": "2017-06-19", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/06/19/2406349/france-24-parvite-mezhdunarodni-reaktsii-za-pobedata-na-emanyuel-makron-na-parlamentarnite-izbori.html", "text": "Министърът на външните работи на Норвегия беше един от първите чуждестранни лидери, поздравили френския президент Еманюел Макорн за победата на втория тур от парламентарните избори, предава France 24. \r\n„Поздравления за Еманюел Макрон за изключителните резултати на изборите за парламент във Франция“, написа  Бьорге Бренде в „Туитър“. \r\nПо-рано германският канцлер Ангела Меркел и лидерът на германските социалдемократи Мартин Шулц  също отправиха своите поздравления към френския държавен глава.  Мария Динкова", "date": "2017-06-19", "title": "France 24: Първите международни реакции за победата на Еманюел Макрон на парламентарните избори"}
{"url": "http://www.focus-news.net/news/2017/06/19/2406343/voa-spored-kmeta-na-london-pozharat-v-grefel-tauar-e-rezultat-ot-greshki-i-nebrezhnost.html", "text": "Кметът на Лондон Садик Хан заяви, че пожарът в „Гренфел Тауър“, при който се предполага, че са загинали 58 души, е бил резултат от „грешки и небрежност“, предава Voice of America. \r\n„Общността усеща, че е третирана лошо, защото някои от нея са бедни“, отбеляза Хан по време на посещение на служба в памет на жертвите на трагедията. \r\nОсвен това кметът на британската столица определи пожара като инцидент, който е можел да се предотврати.  Мария Динкова", "date": "2017-06-19", "title": "VOA: Според кмета на Лондон  пожарът в „Грефел Тауър“ е резултат от грешки и небрежност"}
{"url": "http://www.focus-news.net/news/2017/06/19/2406374/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Един човек се бори за живота си, а няколко други са ранени, след като бял ван се вряза в пешеходци, излезли след молитва от джамията при  Финсбъри Парк в Лондон, пише London Evening Standard. \r\nОколо 10 души са били ударени, когато превозното средство е излязло от пътя малко след полунощ. Според непотвърдена информация след това от автомобила е излязъл мъж и е наръгал с нож поне една от жертвите. \r\nХарактерът на нападението напомня много за случилото се преди две седмици при „Лондон Бридж“. \r\nПредполага се, че пострадалите са били мюсюлмани, които са излизали след късна вечерна молитва по време на свещения месец Рамадан. От Мюсюлманския британски съвет  потвърдиха, че атаката е била насочена срещу поклонниците и допълниха: „Нашите молитви са с жертвите“.\r\n***\r\nЕкспертите призовават правителството на Великобритания да преразгледа разпоредбите за огнеустойчивост, тъй като те не са актуални и могат да бъдат заобикаляни, пише вестник The Times. \r\nСтроителните компании могат лесно да намерят „прозорчета“ в задължителните практики и да използват неподходящи материали, коментира Константинос Цавдаридис, асоцииран преподавател по строително инженерство в университета в Лийдс. „Правителството трябва да бъде разтревожено“, подчерта специалистът.  \r\nТой призова за нови начини за извършване на проверки, подобни на въведените в Обединените арабски емирства, при които се изисква външната облицовка на стените също да бъде тестване за огнеустойчивост. \r\n„Може наистина да се използват много добри материали“, отбеляза Цавдаридис. „Но ако те бъдат поставени така, че да се образуват празни пространства, димът и топлината ще могат да преминават и да създават ефект на комин, като по този начин ще пренасят пламъците към горните етажи“, допълни експертът.  \r\n***\r\nНяколко пешеходци са пострадали, след като са били ударени от ван в Лондон, пише британският вестник The Independent. Свидетели отбелязаха, че превозното средство е излязло от пътя и се е врязало в тълпата пред джамията във Финсбъри Парк, но не е било ясно дали сблъсъкът е бил умишлен. \r\n„Органите на реда са на мястото на инцидента, заедно с другите служби за извънредни ситуации“, съобщиха от полицията. „Има няколко пострадали, които получават лечение на мястото на инцидента. Един човек е арестуван. Разследването продължава“, допълниха властите. \r\nЧаст от пътя „Севън систърс“ е затворена  заради продължаващата операция. \r\nТова се случва само няколко седмици, след като поддръжници на терористичната организация „Ислямска държава“ се врязаха в пешеходци и нападаха с ножове гражданите в центъра на Лондон. \r\nЗасега няма информация инцидентът при Финсбъри Парк да е свързан с тероризъм.\r\n***\r\nЕвропейският съюз може да предложи на британския министър-председател Тереза Мей мек Брекзит, но Лондон трябва да приеме свободното движение, пише Daily Express. \r\nМинистърът на външните работи на Германия Зигмар Габриел заяви, че блокът иска да направи отстъпки, включително да прекрати юрисдикцията на Съда на ЕС върху Великобритания. \r\n„Може би сега има възможност да се постигне мек Брекзит“, отбеляза Габриел. Блокът е готов на компромис, тъй като е притеснен, че отслабените позиции на британския премиер увеличават риска от несключване на споразумение. А това би застрашило милиони работни места в целия ЕС. \r\nГерманският министър уточни, че някои от служителите в ЕС са ядосани заради решението на Мей да проведе предсрочни избори, тъй като така тя създаде „трудна, дори невъзможна ситуация, без ясно мнозинство и ясна преговорна стратегия“.", "date": "2017-06-19", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/06/19/2406376/predstoyashti-sabitiya-v-stranata-za-19-yuni-agentsiya-fokus.html", "text": "***\r\nОт 09.00 часа в Специализирания наказателен съд ще се гледа делото срещу Христо В., Станка В., Борис М. и др. за образуване и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Мелиад Ф. и Хасан Х. за тероризъм. \r\n***\r\nОт 10.00 часа в Специализирания наказателен съд ще се гледа делото срещу Вихър М., Минчо М., Иво И. и др. за образуване и ръководене на организирана престъпна група. \r\n***\r\nОт 10.00 часа 1 състав на СГС ще гледа делото срещу съдия Люба Петрова от Районен съд - Раднево (ГЛ.VIII. Престъпления против дейността на държавни органи и обществени организации).\r\n ***\r\nОт 10.30 часа 25 състав на СГС ще гледа делото срещу Румяна Желева, прокурор от Окръжна прокуратура Добрич (чл.283 НК).\r\n***\r\nОт 10.30 часа в Специализирания наказателен съд ще се гледа делото срещу Николай Т., Галин М. и др. за образуване и ръководене на организирана престъпна група. \r\n***\r\nОт 11.00 часа в Специализирания наказателен съд ще се гледа делото срещу Калоян П., Любомир С., Михаил Д., Панайот М. и др. за образуване и ръководене на организирана престъпна група. \r\n***\r\nОт 11.00 часа в зала „Сердика“ в „София Хотел Балкан“ ще се проведе пресконференция по повод второто издание на Фестивала на италианското кино в България.\r\n***\r\nОт 13.30 часа в Специализирания наказателен съд ще се гледа делото срещу Иво Д. и Мартин П. за образуване и ръководене на организирана престъпна група. \r\n***\r\nОт 13.30 часа 25 състав на СГС  ще гледа делото срещу Петко Еленков (обвинен, че като охранител е убил 16-годишно момче – чл.115-118 НК).\r\n***\r\nВ 14.00 часа в зала „Киев“ на парк-хотел „Москва“ ще се проведе конференция на тема „Разбираме ли днес, след Розета, по-добре как се формират кометните ядра в протопланетните дискове?“.\r\n***\r\nОт 14.00 часа в Специализирания наказателен съд ще се гледа делото срещу Михаил Й., Георги Р., Ася К. и др. за образуване и ръководене на организирана престъпна група. \r\n***\r\nОт 14.30 часа в столичния хотел „Анел“ омбудсманът Мая Манолова организира заключителен форум по проекта „Укрепване на капацитета на омбудсмана на Република България за независим мониторинг и популяризиране правата на децата“, реализиран в партньорство с УНИЦЕФ  - Норвегия и УНИЦЕФ  - България.\r\n***\r\nОт 18.00 часа на терасата на ресторант „Лаура“ ще се състои официалното откриване на Второто издание на Фестивала на италианското кино в България, който ще продължи до 23 юни. \r\n***\r\nОт 10.30 часа ще се състои поклонение пред паметната плоча на Паисий Хилендарски в параклиса „Св. св. Козма и Дамян“\r\n***\r\nОт 15.30 часа в зала 1 на Районен съд – Асеновград ще се гледа делото срещу Хасан А., обвинен за управление на автомобил с 2,18 промила алкохол в кръвта и за грубо нарушаване на обществения ред.\r\n***\r\nОт 17.30 часа в Градска библиотека „Паисий Хилендарски“ ще се открие гостуващата изложба  „100 години - 100 плаката”.\r\n***\r\nОт 18.00 часа в Градска библиотека „Паисий Хилендарски“ ще се проведе среща с писателя Георги Господинов - автор на „Сляпата Вайша”, „Физика на тъгата”, „Там, където не сме”.\r\n***\r\nОт 08.00 часа с тържествена служба в църквата „Св. Троица“ ще започне програмата на Общината по повод 295 години от рождението на Паисий и 255 години от написването на „История Славянобългарска”. В честванията се предвижда да се включи председателя на 44-то Народно събрание Димитър Главчев, както и Негово Високопреосвещенство митрополит Серафим.\r\n***\r\nОт 18.00 часа в сградата на Експо -център „Флора“ ще бъде открита благотворителна изложба базар. Инициативата е под надслов „Фрагменти от едно бъдещо завръщане- щрихи от постмодернистичното шизофренно изкуство“.  Средствата, събрани от това събитие, ще бъдат използвани в Дом за възрастни хора с психични заболявания – с. Заберново.\r\n***\r\nОт 14.00 часа в Централата на ГС на БСП - Варна народните представители проф. Анелия Клисарова и Иван Иванов ще имат приемен ден. \r\n***\r\nОт 11.00 часа в пресцентъра на БТА – Велико Търново, ще се проведе пресконференция на ректора проф. д-р Христо Бонджолов и на зам.-ректора по учебната дейност проф. д.ф.н. Стоян Буров, чл.-кор. на БАН. Тема на пресконференцията е ходът на кандидатстудентската кампания във Великотърновския университет и нови възможности за кандидатстване и прием. \r\n***\r\nОт 15.00 часа  във фоайето на РНБ ще бъде открита изложба за Васил Левски. Ще присъства  проф. Анчо Калоянов, който е получил голямата награда за цялостен принос \"Христо Г. Данов\".\r\n ***\r\nОт 10.30 часа в офиса на Сдружение Активно общество на адрес: гр. Видин, пл. Бдинци № 2 (партер) ще се проведе пресконференция по повод обявяване на одобрените проекти за финансиране от екипа на Младежка банка Видин.\r\n***\r\nОт 10.00 часа в административната сграда на Община Враца, Заседателна зала етаж 2 ще се извърши отваряне на оферти за обществена поръчка с предмет:  „Упражняване на строителен надзор и контрол по време на изпълнение на строително-монтажни работи във връзка с реализацията на проекти по оперативна програма „Региони в растеж\" 2014-2020, по четири обособени позиции.\r\n***\r\nОт 15.00 часа на футболното игрище в ж.к. „Дъбника“ ще се проведе първото издание на „Патриотични игри\" - Враца 2017.\r\n***\r\nОт 17.00 часа в Салона на Първа поликлиника ще се състои обществена дискусия относно необходимостта от поемане на дългосрочен общински дълг. \r\n***\r\nОт 20.00 часа в НЧ „Братя Грънчарови-2002“ ще се проведе годишен концерт на съставите при НЧ „Братя Грънчарови-2002”.\r\n***\r\nОт 10.30 часа в Художествената галерия ще се проведе лятна работилница за деца.\r\n***\r\nВ Младежки дом – Добрич ще бъде представена изложба на комикси, създадени по време на Творческо ателие „Нарисувай своя първи комикс“.\r\n***\r\nНародните представители от ГЕРБ - Монтана Дилян Димитров и Ирена Димова организират приемна за граждани в община Медковец.  В с. Расово от  11.00 – 12.30 часа срещата ще се проведе в  Клуба на пенсионера. В с. Медковец от 13.00 – 15.00 часа в сградата на общината жителите на населеното място ще могат да се срещнат с народните представители.\r\n***\r\nОт 10.00 часа в местния клуб на ПП ГЕРБ в с. Ясен, народният представител Владислав Николов ще проведе изнесен приемен ден.\r\n ***\r\nОт 09.30 часа в зала 10 на Окръжен съд-Пловдив ще се гледа делото срещу бившия кмет на район „Централен“ Райна Петрова. Ще бъдат разпитани нови свидетели.\r\n***\r\nОт 10.30 часа ще се открие и освети университетския параклис „Св. Паисий Хилендарски“, намиращ се в територията на Нова сграда на Пловдивския университет на бул. „България“ №236.\r\n***\r\nНародният представител от ПП ГЕРБ ген. Константин Попов ще проведе открити приемни в Пловдив и в Съединение. В 10.00 часа генерал Попов ще се срещне с областния управител  на област Пловдив Здравко Димитров. От 12.00 до 13.30 часа генерал Попов ще разговаря с жители на област Пловдив в офиса на ГЕРБ - Пловдив област на бул. „Източен“№ 80, ет.7, офис 705. От 14.00 до 15.00 часа приемната ще бъде в заседателната зала на община Съединение. \r\n***\r\nОт 12.30 часа в сградата на „Мини Марица Изток “ ЕАД, президентът на КНСБ Пламен Димитров ще даде брифинг на две теми: „Проблеми и перспективи пред въгледобива и българската енергетика с оглед на последните европейски директиви за климата и енергетиката EU2030“ и „Предложения на КНСБ за включване в управленската програма на правителството“.\r\n***\r\nОт 09.00 часа в храм „Св. Паисий Хилендарски“ в кв. „Зора“ ще бъде отслужена тържествена Света литургия в чест на св. Паисий Хилендарски. \r\nОт 18.30 часа в двор „АБ Бюро-Зора“, по повод празника на кв. „Зора“, ще се състои празничен концерт с участието на Народен оркестър „Липите“, Мъжка вокална група „Тракиец“ и състав за народни танци „Тракийци“.\r\n***\r\nОт 10.00 часа в сградата на БСП на ул. „Цар Иван Шишман“ №83, народните представител Драгомир Стойнев организира приемна за граждани. \r\nВ 13.30 часа в Пресклуб БТА, Драгомир Стойнев, народни представители от Старозагорски избирателен район и общински съветници от БСП в Стара Загора ще се срещнат с журналисти.\r\n***\r\nОт 19.00 часа в РБ „Захарий Княжески“ ще се състои концерт на китара на Теодор Кръстев. \r\n***\r\nОт 14.00 часа в зала 203 на общината ще се проведе Консултативен съвет, на който ще бъде определен дневният ред на предстоящото заседание на Общинския съвет.", "date": "2017-06-19", "title": "Предстоящи събития в страната за 19 юни (Агенция „Фокус“)"}
{"url": "http://www.focus-news.net/news/2017/06/19/2406369/london-evening-standard-okolo-10-dushi-sa-postradali-sled-kato-avtomobil-se-vryaza-v-peshehodtsi-pri-finsbari-park-v-london.html", "text": "Един човек се бори за живота си, а няколко други са ранени, след като бял ван се вряза в пешеходци, излезли след молитва от джамията при  Финсбъри Парк в Лондон, пише London Evening Standard. \r\nОколо 10 души са били ударени, когато превозното средство е излязло от пътя малко след полунощ. Според непотвърдена информация след това от автомобила е излязъл мъж и е наръгал с нож поне една от жертвите. \r\nХарактерът на нападението напомня много за случилото се преди две седмици при „Лондон Бридж“. \r\nПредполага се, че пострадалите са били мюсюлмани, които са излизали след късна вечерна молитва по време на свещения месец Рамадан. От Мюсюлманския британски съвет  потвърдиха, че атаката е била насочена срещу поклонниците и допълниха: „Нашите молитви са с жертвите“.  Мария Динкова", "date": "2017-06-19", "title": "London Evening Standard: Около 10 души са пострадали, след като автомобил се вряза в пешеходци при Финсбъри Парк в Лондон"}
{"url": "http://www.focus-news.net/news/2017/06/19/2406377/predstoyashti-mezhdunarodni-sabitiya-za-19-yuniagentsiya-fokus.html", "text": "Британският министър по въпросите, свързани с Брекзит, Дейвид Дейвис и главният преговарящ на ЕС Мишел Барние ще обявят официалното начало на преговорите, свързани с излизането на Великобритания от ЕС. \r\n*** Ще се проведе среща между външните министри от страните-членки на ЕС, които ще направят преглед на сътрудничеството между ЕС и НАТО и ще обсъдят кризата в Персийския залив.\r\n*** В румънския парламент ще се проведе вот на недоверие срещу правителството на министър-председателя Сорин Гриндяну. \r\n*** Германският канцлер Ангела Меркел ще приеме румънския президент Клаус Йоханис за преговори, посветени на двустранните отношения. \r\n*** Министър-председателите от Белгия, Холандия и Люксембург ще проведат среща с колегите си от Чехия, Унгария, Полша и Словакия.\r\n*** Президентът на САЩ Доналд Тръмп ще приеме панамския си колега Карлос Варела.\r\n***", "date": "2017-06-19", "title": "Предстоящи международни събития за 19 юни/Агенция „Фокус“/:"}
{"url": "http://www.focus-news.net/news/2017/06/19/2406375/ak.html", "text": "Днес ще е предимно значителна облачност, с по-съществени разкъсвания над северозападните и югозападните райони, където и дневните температури ще са по-високи. На много места отново ще има валежи, временно ще са интензивни и придружени с гръмотевици. Ще духа умерен, в югоизточната половина от страната и силен север-североизточен вятър. Максималните температури ще са предимно между 20° и 25°. Това съобщиха от пресцентъра на Агенция „Пътна инфраструктура”. Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n- за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа.\r\nОграниченията важат само за следните участъците от републиканската пътна мрежа:\r\n• АМ „Хемус“ София-Ябланица от км 0+000 до км 78+554;\r\n•\tпът I-1 с. Ребърково-Ботевград, като движението се пренасочва по път II-16 Ребърково – Своге – София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна – Бургас;\r\n•\tпът II-99 Бургас-Царево.\r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: ОПУ Пловдив: Монтаж и демонтаж на табели с индивидуални размери Ж2 (за портални рамки) при следния график: \r\nПосока София – Бургас:\r\n-\t19.06.2017 г. - 08,00 ч. до 17,00 ч. – км 111+960\r\n-\t20.06.2017 г. - 08,00 ч. до 17,00 ч. – км 120+000\r\n-\t21.06.2017 г. - 08,00 ч. до 17,00 ч. – км 150+140\r\nПосока Бургас - София :\r\n-\t22.06.2017 г. - 08,00 ч. до 17,00 ч. – км 150+628 \r\n-\t23.06.2017 г. - 08,00 ч. до 17,00 ч. – км 133+463 л. и км 133+344 \r\n-\t26.06.2017 г. - 08,00 ч. до 17,00 ч. – км 121+064 л. и км 112+667 \r\n„п.в.“ Царацово :\r\n-\t27.06.2017 г. - 08,00 ч. до 17,00 ч. – км 2+900 л. и км 2+150 \r\nДвижение в свободната лента съгласно временната организация на движение. Срок до 27.06.2017 г.\r\nобласт Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 30.06.2017 г.; при км 350 посока София-Бургас в участъка при пътен възел Бъгарово – укрепване на табела. Заета е аварийната лента. Срок до 26.06.2017 г. \r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/. – част 1. В последния работен ден преди празничен /почивен/ ден от 10:00 часа  до последния празничен /почивен/ ден до 10:00 часа се обособяват две ленти за движение в посока Варна и една лента в посока София. – част 2. В последния празничен /почивен/ ден от 10:00 часа до 10:00 часа на първия работен ден след празниците се обособяват две ленти за движение в посока София и една лента за движение в посока Варна. - част 3. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 15.07.2017 г.; от 09:00ч. до 17:00ч. се ограничава се движението в посока Варна при пътна връзка „ Прелог ” км 78+500 , поради ремонтни дейности. Обходен маршрут - ОП при Ябланица . Срок 19.06.2017г. \r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 17.07.2017 г.\r\nВъведени ограничения по основните пътни направления:\r\n-  Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Ограничено движение за тежкотоварни МПС над 12 т между гр. Дунавци и с. Ружинци при км 46+800 в с. Бела САМО в посока Монтана-Видин, поради ремонтни дейности /изграждане на ригола/. \r\nОбходен маршрут: с. Ружинци-Дреновец-Тополовец-Добри дол-Арчар-гр. Дунавци. Ограничението важи само от 09:00 до 18:00 часа със срок до 26.06.2017 г.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; движение в една лента по път Монтана-Сумер от км 112+000 до км 121+000, поради полагане на хоризонтална маркировка. Срок до 19.06.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво платно за движение по ул „Илинден“ и затворен за движение бул. „Васил Кънчов“ от км 143+400 до км 144+200 – частични ремонтни дейности на асфалтовата настилка. Срок до 30.06.2017г.\r\nОбходен маршрут: \r\n - посока Монтана-Враца: ул.“Илинден“ - бул.“Христо Ботев“-бул. „Мито Орозов“- ул. Васил Кънчов;\r\n- посока Враца-Монтана: път Обход Враца; Сумер-Враца от км 125+450 до км 143+164 – полагане на хоризонтална маркировка. Стесняване на двете ленти за движение. Срок до 30.06.2017 г.; Краводер-Враца от км 129+000 до км 143+164 – ремонт на ограничителни системи. Срок до 23.06.2017г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; в тунел Дупница от км 328+100 до км 328+375 – движение с повишено внимание, поради авария в ел. захранването. Осветлението е слабо, не работи и светофарната уредба. Стесняване на две от лентите за движение. Срок до 19.06.2017 г.; област Благоевград: между Благоевград и Кресненско ханче от км 357+000 до км 392+000 – косене и рязане на храсти от ляво и дясно на пътя. Срок до 23.06.2017 г.; между Благоевград и Симитли от км 357+000 до км 377+000 – почистване на окопи. Движение  в лява или дясна лента за движение. Срок до 23.06.2017 г.; от км 397+150 до км 401+420 /в гр. Кресна/ – миене на пътя и полагане на  хоризонтална маркировка за ограничаване на скоростта. Движение в лява или дясна лента за движение. Срок до 23.06.2017 г.; между Кресна и отклонението Петрич-Мелник от км 400+000 до км 426+000 – косене и рязане на храсти от ляво и дясно на пътя. Движение в лява или дясна лента за движение. Срок до 23.06.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Шумен: Русе-Разград-Шумен от км 37+300 до км 93+500 – полагане на маркировка, движение с повишено внимание. Срок до 23.06.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Сопот-Абланица от км 24+000 до км 51+000 – движение с повишено внимание поради ремонтни работи – косене по банкети и изсичане на храсти. Срок до 23.06.2017 г.; област Габрово: граница Ловеч-о.п Севлиево-граница В. Търново от км 90+000 до км 92+500 – движение с повишено внимание, поради изсичане на храсти. Срок до 20.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 90+400 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; област Габрово: Габрово-Шипка от км 155+200 до км 170+000 – движение в едната лента поради подмяна на ограничителни системи. Срок до 19.06.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/, за МПС над 12 т. МПС над 12 тона се пренасочват през път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли - Разлог - Гоце Делчев - граница Гърция от км 5+000 до км 10+000 /от Симитли до с. Градево/ – косене и рязане на храсти от ляво и дясно на пътя. Срок до 23.06.2017 г.; път II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1006 Благоевград-Падеж от км 3+000 до км 10+000 – изпълнение на подвижни работи – косене и рязане на храсти Движението в лявата или дясната лента за движение, съгласно поставените знаци. Срок до 23.06.2017 г.; път ІІІ-1007 Полето-Брежани от км 2+000 до км 6+000 – косене и косене на храсти. Движение в лявата или дясната лента за движение, съгласно поставените знаци. Срок до 23.06.2017 г., път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-53 Зорница-Средец от км 184+000 до км 210+000 – частични ремонтни дейности на асфалтовата настилка. Движение в една лента. Срок до 20.06.2017 г.; път II-79 Желязковo-Константиново от км 38+000 до км 86+000 – косене на тревни площи. Срок 10.07.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок до 30.06.2017 г.; път II-99 Созопол-Царево от км 20 до км 49 – рязане на храсти и косене на трева. Срок до 30.06.2017 г.; път III-539 Вратица-Айтос от км 30+000 до км 44+000 –почистване на окопи и оформяне на банкети. Движение с повишено внимание. Срок до 25.06.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.; път III-2902 Въглен-Кичево от км 4+000 до км 13+300 – ремонтни дейности на асфалтовата настилка. Движение в свободната от ремонтни дейности лента. Срок до 30.06.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-1142 от км 0+000 до км 19+195 между с.Дреновец и с.Костичовци – ремонтни дейности. Срок до 30.06.2017 г. \r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът III-1002 гр. Враца (бул. „Христо Ботев“) от км 0+800 до км 1+200 – ремонтни дейности по водопровод и канализация. Ограничено движение за всички МПС в участъка. Участъкът е сигнализиран с пътни знаци. Обходен маршрут: съседни улици и булеварди. Срок до 22.06.2017 г.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1002 Враца-Мездра от км 3+000 до км 17+000 – частични ремонти на асфалтовата настилка. Двупосочно движение в едно платно в работните участъци. Срок до 19.06.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 30.06.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-552 Трявна-Жълтеш от км 17+000 до км 31+000 – движение в една лента, поради подмяна на ограничителни системи. Срок до 19.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.; път III-5522 Габрово- Орловци от км 2+300 до км 5+000 – движение в една лента, поради подмяна на ограничителни системи. Срок до 19.06.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 23.06.2017 г.; път III-6372 от км 24+650 до км 33+170 в участъка Косово- Трекляно движение с повишено внимание – профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано с пътни знаци. Срок до 21.06.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-101 от км 52+320 до км 53+170 в чертите на село Громшин се въвежда ВОБД на обект: “Реконструкция на вътрешна водопроводна мрежа село Громшин, община Бойчиновци“, като се ограничава движението на всички МПС.\r\nОбходен маршрут: Посока Лехчево-Граница Област Враца – от начало село Громшин по ул. „Ставри Крумов“ – ул. „Цанко Церковски“ , ул. Бенковски , ул. „М-р Костадинов“  до улица „ Христо Ботев“ – Център Громшин. Срок до 25.06.2017 г.; път ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІ-13 Стубел-Липен-Криводол от км 0+000 до км 10+380 – полагане на  хоризонтална маркировка. Срок до 19.06.2017 г.; път ІІІ-8104 Замфирово-Пърличево от км 7+000 до км 7+700 – пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 03.07.2017 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІІ-305 Крушовица-Садовец от км 12+000 до км 25+000 – ремонтни дейности на асфалтовата настилка. Движение в една лента двупосочно. Срок до 19.06.2017 г.\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nПът ІІ-52 Пиргово-Мечка-Свищов при км 10+850 – ремонт на водосток. Движение в една лента. Срок до 21.06.2017 г.; път III-202 Русе-Щръклево от км 0+000 до км 6+000 – краткосрочни ремонтни дейности. Движението се регулира от сигналисти. Срок до 23.06.2017 г.; път ІІІ-2003 Сеново-Глоджево от км 13+200 до км 26+200 – ремонтни дейности по асфалтовата настилка. Движението се регулира от сигналисти. Срок до 20.06.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-2307 Руйно-Правда-Главиница от км 12+500 до км 28+848 – частичен ремонт на асфалтова настилка. Срок до 20.06.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: \r\nПът II-48 Градец-Мокрен от км 53+000 до км 54+000 – ремонт на мантинела. Движение с повишено внимание.Срок до 19.06.2017 г. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-868 Рудозем-вр. Средногорец от км 0+000 до км 9+900 – ремонтни дейности на асфалтовата настилка. Движение с повишено внимание, съобразно създадената организация на движение. Срок до 23.06.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. \r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът ІІ-16 Елисейна-Своге от км 23+000 до км 50+000 – частични ремонтни дейности в дясната лента /посока Своге/. Движението се осъществява двупосочно в лявата лента /посока Елисейна/. Срок до 19.06.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.\r\n ОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.; път III-7008 Скалица-Генерал Тошево от км 32+000 до км 33+000 – движение в една лента, поради ремонтни дейности. Срок до 23.06.2017 г.; път ІІІ-7902 Елхово-Маломирово от км 0+000 до км 2+300 – движение в една лента, поради частични ремонтни дейности. Срок до 23.06.2017 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-06-19", "title": "Актуална пътна пътна обстановка"}
{"url": "http://www.focus-news.net/news/2017/06/19/2406379/ministarat-na-pravosadieto-tsetska-tsacheva-shte-napravi-rabotno-poseshtenie-v-belgiyskata-stolitsa-bryuksel.html", "text": "Министърът на правосъдието Цецка Цачева ще направи работно посещение в белгийската столица Брюксел на 19 и 20 юни 2017 година. Това съобщиха от пресцентъра на Министерството на правосъдието. В рамките на визитата са предвидени срещи с Кристин Роже, генерален  директор на ГД  „Правосъдие и вътрешни работи“, Генерален секретариат на Съвета на Европейския съюз (ЕС), Павел Свобода, председател на Комисията по правни въпроси на Европейския парламент (JURI), както и с Параскеви Миху, заместник главен секретар на Европейската комисия.\r\nОчаква се по време на срещите да се обсъдят приоритетите за Министерство на правосъдието по време на българското председателство на Съвета на ЕС, както и текущи въпроси от европейския дневен ред.", "date": "2017-06-19", "title": "Министърът на правосъдието Цецка Цачева ще направи работно посещение в белгийската столица Брюксел"}
{"url": "http://www.focus-news.net/news/2017/06/19/2406356/the-times-sled-tragediyata-v-grenfel-tauar-razporedbite-za-ogneustoychivost-tryabva-da-badat-prerazgledani.html", "text": "Експертите призовават правителството на Великобритания да преразгледа разпоредбите за огнеустойчивост, тъй като те не са актуални и могат да бъдат заобикаляни, пише вестник The Times. \r\nСтроителните компании могат лесно да намерят „прозорчета“ в задължителните практики и да използват неподходящи материали, коментира Константинос Цавдаридис, асоцииран преподавател по строително инженерство в университета в Лийдс. „Правителството трябва да бъде разтревожено“, подчерта специалистът.  \r\nТой призова за нови начини за извършване на проверки, подобни на въведените в Обединените арабски емирства, при които се изисква външната облицовка на стените също да бъде тестване за огнеустойчивост. \r\n„Може наистина да се използват много добри материали“, отбеляза Цавдаридис. „Но ако те бъдат поставени така, че да се образуват празни пространства, димът и топлината ще могат да преминават и да създават ефект на комин, като по този начин ще пренасят пламъците към горните етажи“, допълни експертът.   Мария Динкова", "date": "2017-06-19", "title": "The Times: След трагедията в „Гренфел Тауър“ разпоредбите за огнеустойчивост трябва да бъдат преразгледани"}
{"url": "http://www.focus-news.net/news/2017/06/19/2406380/nimh-maksimalnite-temperaturi-shte-sa-predimno-mezhdu-20-i-25-na-mnogo-mesta-shte-vali.html", "text": "Днес облачността ще е предимно значителна. Повече слънчеви часове ще има над северозападните и югозападните райони, където и дневните температури ще са по-високи. На много места отново ще има валежи, временно ще са интензивни и придружени с гръмотевици. Ще духа умерен, в югоизточната половина от страната и силен север-североизточен вятър. Това съобщи за Агенция „Фокус“ дежурният синоптик от НИМХ Георги Цеков. Максималните температури ще са предимно между 20° и 25°.Атмосферното налягане е малко по-високо от средното за месеца и ще остане без съществена промяна.\r\nПо Черноморието облачността ще е предимно значителна и отново ще има превалявания, временно интензивни и придружени с гръмотевици. Ще духа умерен и силен север-североизточен вятър. Максималните температури ще са между 20° и 23°. Температурата на морската вода е 19-22°. Вълнението на морето ще е 2-3 бала.\r\nВ планините ще е облачно и с валежи от дъжд, над 2300-2400 метра - от сняг. Ще духа силен, по високите и открити части – бурен североизточен вятър. Максимална температура на височина 1200 метра – около 13°, на 2000 метра – около 6°.", "date": "2017-06-19", "title": "НИМХ: Максималните температури ще са предимно между 20° и 25, на много места ще вали"}
{"url": "http://www.focus-news.net/news/2017/06/19/2406378/afp-edin-chovek-e-zaginal-a-osem-sa-postradali-sled-kato-prevozno-sredstvo-se-vryaza-v-peshehodtsi-v-london.html", "text": "Един човек е загинал, а други осем са настанени в болница, след като ван се вряза в група пешеходци край джамия в северната част на Лондон, предава AFP. \r\nКъм момента британските антитерористични части разследват инцидента, съобщиха в понеделник от полицията. \r\n48-годишният шофьор на превозното средство е бил „задържан от гражданите на място на инцидента и след това е бил арестуван от полицията“, допълниха британските власти. Мария Динкова", "date": "2017-06-19", "title": "AFP: Един човек е загинал, а осем са пострадали, след като превозно средство се вряза в пешеходци в Лондон"}
{"url": "http://www.focus-news.net/news/2017/06/19/2406383/api-do-27-yuni-na-avtomagistrala-trakiya-shte-se-montirat-patni-tabeli-dvizhenieto-shte-se-osashtestvyava-v-svobodnata-lenta.html", "text": "От днес до 27 юни на автомагистрала „Тракия” ще се монтират пътни табели. Това съобщиха от пресцентъра на Агенция \"Пътна инфраструктура\". Движението ще се осъществява в свободната лента, в която не се извършват текущи дейности.\r\nМонтажът и демонтажът на пътните табели на Аавтомафистрала „Тракия“ ще се осъществява от 8.00 часа до 17.00 часа през следните дни:\r\nВ платното за Бургас:\r\n- 19 юни 2017 г. при км 111;\r\n- 20 юни 2017 г. при км 120; \r\n- 21 юни 2017 г. при км 150; \r\nВ платното за София:\r\n- 22 юни 2017 г. при км 150;\r\n- 23 юни 2017 г. при км 133; \r\n- 26 юни 2017 г. при км 121 и при км 112;\r\nПътен възел „Царацово”:\r\n- 27 юни 2017 г. в посока София.\r\nНеобходимо е шофьорите да карат внимателно, със съобразена скорост и да спазват пътната сигнализация.", "date": "2017-06-19", "title": "АПИ: До 27 юни на автомагистрала „Тракия” ще се монтират пътни табели, движението ще се осъществява в свободната лента"}
{"url": "http://www.focus-news.net/news/2017/06/19/2406373/euronews-frenskite-opozitsionni-partii-se-gotvyat-za-burni-vremena.html", "text": "Лидерът на консервативната френска „Републиканска партия“ Франсоа Баруен заяви, че те нямат време да си ближат раните след загубата на изборите, предава Euronews. \r\n„Въпреки нашето елиминиране на първия тур на парламентарните избори, активната кампания, която проведохме във всеки един избирателен район, ни позволи да създадем достатъчно голяма група, за да може нашият глас да бъде чут, да отстояваме нашите убеждения и да защитаваме нашите ценности“, подчерта Баруен. \r\nПри социалистите реакцията беше различна. Жан-Кристоф Камбаделис обяви, че се оттегля веднага след излизането на резултатите от екзит половете. \r\n„Информирам новата власт, че няма да им дадем и инч от основата на трудовото законодателство без борба“, беше категоричен крайнолевият Жан-Люк Меленшон, чиято партия получи около 15 места в парламента.  \r\n„Националният фронт“ успя да избегне най-лошия сценарий, осигурявайки си осем места в парламента, сред които е лидерът на партията Марин льо Пен. Тя подчерта, че ниската избирателна активност е отнела легитимността на \"Република, напред!“, партията на френския президент Еманюел Макрон. Мария Динкова", "date": "2017-06-19", "title": "Euronews: Френските опозиционни партии се готвят за бурни времена"}
{"url": "http://www.focus-news.net/news/2017/06/19/2406386/denyat-19-yuni-v-balgarskata-istoriya.html", "text": "2006 г.\r\nФинландският парламент ратифицира единодушно Договора за присъединяване на България и Румъния към Европейския съюз. Законът за ратификацията влиза в сила след одобрението му от президента на Финландия – г-жа Таря Халонен. Така Финландия става 19-та страна приключила парламентарната процедура по ратификацията на договора.\r\n2000 г.\r\nЗапочват преговори на мисията на МВФ, ръководена от Юха Каконен, с българското правителство. Най-трудни са разговорите по исканото от МВФ замразяване на цените на парното, електроенергията и данъците. Мисията проявява разбиране по този проблем.\r\nПрез 1944 г. се подписва споразумение между страните членки на ООН, което предвижда създаването на две международни организации - Международен Валутен Фонд и Международна Банка. Фондът започва своето реално съществуване от 1946 г. с 36 страни членки и статут на специализирано учреждение към ООН. В момента страните членки на МВФ са 185. Основните цели на фонда са да съдейства за стабилността на валутните курсове, за премахване на валутните ограничения и по международни валутни въпроси. МВФ предоставя временни финансови помощи и спомага за растежа на международната търговия.\r\nБългария става член на МВФ на 25 септември 1990 г. За периода 1991- 2004 г. размерът на предоставените средства е близо 2.1 млрд. Страната ни сключва общо дванадесет споразумения с МВФ, три споразумения за извънредно финансиране, едно за подпомагане на преструктуриране на системата, подписано през април 1994 г. и едно разширено тригодишно споразумение от 28 септември 1998 г., чиято цел е да подпомогне икономическите реформи в периода 1998 - 2001 г.\r\n1987 г.\r\nОткрита е експозицията от 3000 минерални образци на Националния музей \"Земята и хората\". Музеят се помещава в сградата на бившия Военен арсенал в кв. Лозенец - София. Решението за създаване на музея е взето от Министерския съвет през 1986 г. Той се изгражда от даренията на над 200 дарители, най-значителното от които е на живеещия в чужбина Илия Делев.\r\n1986 г.\r\nМинистър-председателят Георги Атанасов съставя ново правителство. Първи негови заместници са Андрей Луканов и Стоян Марков. Заместник-председатели на премиера и председатели на новосъздадените съвети – Стопански, Социален, за духовно развитие и за селско и горско стопанство, са съответно Огнян Дойнов, Георги Караманев, Георги Йорданов и Алекси Иванов (от 25 декември 1986 г.). Ст. Марков е и начело на Държавния комитет за изследвания и технологии. Заместник-председатели на Министерския съвет са и Григор Стоичков, Иван Илиев и Кирил Зарев.\r\n1953 г.\r\nСветовният съвет на мира награждава посмъртно с “Почетна награда на мира” българския поет Никола Й. Вапцаров. Никола Вапцаров е роден в Банско. Завършва Разложката гимназия, след което учи в Морското машинно училище във Варна. От 1932 г. е машинен техник в АД \"Българска горска индустрия\" в Кочериново. Член е на Районния комитет на БКП в Рилската долина. През 1936 г. се премества да живее в София. Първоначално работи в мелниците на братя Бугарчеви, а по-късно е огняр на парен локомотив. В годините на Втората световна война 1939–1945 се обявява за съюз със СССР и взема участие в Соболевата акция (ноември 1940 г.). През 1940 г. е отпечатана единствената му стихосбирка \"Моторни песни\". От 1941 г. е в редакционния комитет на в. \"Технически глас\" и е един от редакторите на в. \"Литературен критик\". Стихотворенията му са преведени на над 30 езика.\r\nАрестуван през май 1941 г, Вапцаров е интерниран за 3 месеца в Годеч. Завръщайки се в София, става пръв помощник на Цв. Радойнов – ръководител на Военния отдел при ЦК на БКП. На 4 март 1942 г. е арестуван. Осъден е на смърт и на 23 юли 1942 г. е разстрелян заедно с А. Иванов, А. Попов, Ат. Романов, П. Богданов и Г. Минчев.\r\n1951 г.\r\nБългарското правителство приема Правилник за присъждане на научни степени и научни звания: кандидат на науките и доктор на науките; асистент, доцент и професор във ВУЗ; младши и старши научен сътрудник в БАН.\r\n1927 г.\r\nСъстои се откриване на XXII Обикновено народно събрание. Председател: Александър Цанков, а от 21 май 1930 г. - Никола Найденов (Демократически сговор).\r\n1913 г.\r\nВ 08.20 часа започва настъплението на гръцката армия срещу Втора армия, по време на Междусъюзническата война (1913). След ожесточени целодневни боеве в районите на Дойран, Калиново, Кукуш и Лехана, българските войски започват да се оттеглят към долината на река Струма. Командващият генерал-лейтенант Никола Иванов решава да прегради двете направления Дойран - Струмица и Демир хисар - Петрич. Бойни групи заемат склоновете на Беласица и южния изход на Рупелското дефиле. След няколкодневни упорити боеве, Втора армия се оттегля по южните склонове на Креснеското дефиле.\r\nПо време на Междусъюзническата война, в сражения срещу сръбските войски, загиват опълченците от 10-та Прилепска дружина на Македоно-одринското опълчение – редниците Янко Георгиев от Страшимирово, Варненско, Милан Говедаров от Прилеп, Тройко Донев от Ново село, Щипско, Атанас Дунев от Али-Кочу, Пещерско, Димо Топалов от село Ванчица, Одринско.\r\nПо време на Междусъюзническата война, е убит архимандрит Евлогий Светиев, председател на българската църковна община в Солун и управляващ Солунската епархия. На път с кораб за остров Трикери архимандрит Евлогий, заедно с други българи - пленници на гърците, са хвърлени в Егейско море.\r\nОчевидци разказват: “На следната сутрин всички арестувани българи бяха събрани заедно. Повикаха Неболиев, съблякоха го и му взеха 850 франка. Останалите също бяха ограбени. Всички пленници бяха качени на кораба - Неболиев и Янков - последни. Същия ден привечер протосингелът на Солунската митрополия архимандрит Евлогий бе доведен заедно с неговия дякон Васил Константинов, докато Георги Дерменджиев, първият викарен епископ на митрополията, и секретарят Христо Батанджиев, бяха качени на друг кораб. Преди пладне на 19 юни няколко гърци от Солун се качиха на кораба, започнаха да се гаврят със затворниците, като им нанесоха побои. Архимандритът бе малтретиран по най-безсрамен начин. Корабът отплува в два и половина часа следобед. Архимандритът бе хвърлен в морето близо до нос Кара-Бурун. Дадени бяха по него три изстрела и той потъна. Неболиев, Янков и Никола Илиев бяха екзекутирани по същия начин\". \r\nХристо Иванов Батанджиев е именит български революционер, деец на национално-освободителното движение в Македония и Одринско. Роден е в град Гумендже, днес Гумениса, Гърция. През 1888-1911 г. е учител в Солунската българска мъжка гимназия и секретар на българската митрополия в Солун. През октомври 1893 г. е един от шестимата основатели на революционния комитет в Солун, поставил началото на ВМОРО. През юни 1913 г., след избухването на Междусъюзническата война е арестуван от гръцките власти и заедно с много други българи от Солун, е натоварен на кораб с цел да бъде интерниран на остров Трикери. По пътя е хвърлен в Егейско море.\r\n1912 г.\r\nВ хода на Балканската война (1912-1913 г.) между българския и сръбския щаб на армията е сключено споразумение, в което се уточняват някои стратегически аспекти на предстоящата война с Турция. В случай, че основните сили на турската армия се съсредоточат за действия на Вардарския оперативен театър, българското командване трябва да изпрати една армия в състав от три дивизии, която да се съсредоточи на левия фланг на съюзните войски. Планирано е още, ако турското командване избере за основен Тракийския театър и се окаже, че на Вардарския театър не е необходимо да се държат голямо количество сръбски войски, част от тях да се пренасочват на изток в помощ на българската армия.\r\nВ споразумението, а и в самата военна конвенция, не е решен въпросът за общото командване на съюзните армии.\r\n1880 г.\r\nС указ на княз Александър I от съществуващите шест артилерийски батареи се сформира първият артилерийски полк в българската армия.\r\n1868 г.\r\nПо настояване на сръбското правителство Любен Каравелов е арестуван в Нови Сад във връзка с убийството на княз Михаил Обренович. Обвиненията към него са отправени заради близките контакти, които той подържа с емигрирали в Нови Сад ръководни дейци на сръбската Омладина.\r\n1829 г.\r\nПо време на Руско-турската война (1828-1829 г.) руските войски завладяват Силистра. Отрядите на великия везир Решид паша са разбити и отстъпват на юг. Военните действия по време на войната се водят в Закавказието и на Балканите. В Кавказ Русия превзема турските крепости Карс и Баязет. На Балканите през 1829 г. руската армия нанася редица военни поражения на турските войски и превзема Адрианопол. На 2 септември 1829 г. е подписан Адрианополския мирен договор. Към Русия преминават значителни територии по Черноморското крайбрежие на Кавказ и част от арменските области, принадлежащи на Турция. \r\nВ подкрепа на руските войски във войната участват много български доброволчески отряди. Българското население се подготвя за въстание, което руското командване осуетява. Преди подписването на мирния договор българското население, започва масово изселване. Имотите, жилищата и гробовете на бащите и дедите си изоставят около 150 000 българи от районите на Сливен, Ямбол, Одрин, Пазарджик, Бургас, Стара Загора, Ловеч, Търново и Варна. Обезлюдени са над 150 български селища. Бежанците се заселват главно във Влахия, Молдова, Бесарабия, Украйна, Крим.\r\nСлед войната Сърбия, Влашко и Молдова получават автономия, а Гърция – независимост.На тази дата са родени:\r\n1921 г.\r\nРоден е Николай Тодоров - български историк и държавник, академик (1979 г.). Завършва медицина и право в СУ “Св. Климент Охридски”. Директор на Единния център по история. Заместник-председател на БАН. Директор на Института по балканистика (1964-1990 г.). Председател на Международната асоциация за проучване на Източна Европа, председател на Комисията по образованието, културата и информацията. Подпредседател на Международната комисия за преглед на историята на научното и културното развитие на човечеството. Президент на XXIII сесия на Генералната конференция на ЮНЕСКО (1985 г., София). Чуждестранен член на Руската и Гръцката академия на науките. Носител на 2 френски “Академични палми”, на почетен медал на Италианския държавен архив. Председател на VII ВНС (1990-1991 г.). Основните му трудове са върху генезиса на капитализма по българските земи, развитието на балканските градове, националноосвободителните движения на балканските народи. Трудове: “Положението на българския народ под турско робство” (1953 г.), “Атлас по българска история” (1963 г.), “Филики Етерия и българите” (1965 г.), “Турски извори за българската история” (1966 г.), “Генералът на българите. Н. Ив. Столетов” (1968 г.), “Elpasado del Bulgaria” (1970 г.), “Българи участници в борбите за освобождението на Гърция” (1971 г., в съавт. с В. Трайков); “Балканския град XV-XIX в.” (1972 г.), “Kurze Bulgarische Geschichte” (1975 г.), “Кючюк-Кайнарджийски мирный договор” (1975 г.), “България. История и сегашно положение” (1976 г.), на френски език, “Развитие, постижения и задачи на балканистиката в България” (1977 г., на немски, френски, английски и български език), “Балканите след Втората световна война. Т. 1” (1978 г., в съавт.) и др.\r\n1919 г.\r\nРоден е Богомил Райнов - български писател-белетрист и поет, литературен критик, изкуствовед, член-кореспондент на БАН (1945 г.). Завършва философия в СУ “Св. Климент Охридски” през 1943 г. След 9 септември 1944 г. работи във в. \"Работническо дело\", Радио София и Радио \"Родина\" към Военното министерство. От 1947 г. е хоноруван доцент, редовен доцент от 1951 г., професор по естетика във ВИИИ \"Н. Павлович\". Заместник-главен редактор на в. \"Стършел\" (1947-1953 г.), главен редактор на сп. \"Художник\", заместник-главен редактор на сп. \"Септември\" (1950-1953 г.), главен редактор на сп. \"Изкуство\" (1952-1953 г.), заместник-главен редактор и главен редактор на в.\"Литературен фронт\" (1966-1970 г.). От 1953 г. до 1960 г. е културен аташе в Париж. Кандидат-член е на ЦК (от 1971 г.) и член на ЦК на БКП от 1976 г. Първи заместник-председател на СБП (1972 г.). В ранната му поезия се чувства влиянието на Атанас Далчев и Светослав Минков. През 60-те и 70-те години стават популярни неговите криминални романи. Автор е на сценарии за филмите: \"Инспекторът и нощта\" (1963 г.), \"Бялата стая\" (1968 г.), \"Господин Никой\" (1969 г.), \"Няма нищо по-хубаво от лошото време\" (1971 г.), \"Голямата скука\" (1973 г.), \"Един наивник на средна възраст\" (1976 г.), \"Реквием за една мръсница\" (1976 г.), \"Тайфуни с нежни имена\" (1979 г.). Автор на книгите: \"Стихове\" (1940 г.), \"Стихотворения\" (1941 г.), \"Сталин\" (поема, 1944 г.), \"Пътуване в делника\" (1945 г.), \"Стихотворения\" (1949 г.), \"Естетика\" (1951 г.), \"Стихове за петилетката\" (1951 г.), \"Против изкуството на империализма\" (1953 г.), \"Човекът на ъгъла\" (1958 г.), \"Нощни булеварди\" (1963 г.), \"Инспекторът и нощта\" (1964 г.), \"Амазонката\" (пиеса, 1965 г.), \"Един човек се връща от миналото\" (1966 г.), \"Пътища за никъде\" (1966 г.), \"Господин Никой\" (1967 г.), \"Черният роман\" (1970 г.), \"Голямата скука\" (1971 г.), \"Ерос и Танатос\" (1971 г.), \"Масовата култура\" (1974 г.), \"Елегия за мъртвите дни\" (1976 г.), \"Този странен занаят\" (1976 г.), \"Умирай само в краен случай\" (1976 г.), \"Третият път\" (1977 г.), \"Черните лебеди\" (1977 г.), \"Само за мъже\" (1979 г.), \"Вълшебното огледало\" (1982 г.), \"Илия Бешков\" (1983 г.), \"Не ме разсмивай\", роман (1983 г., 1989 г.), \"Тримата самотници. Очерци за Дега, Сезан, Ван Гог\" (1983 г.), \"Тайната\" (1984 г.), \"Голямата скука\" (1986 г.), \"Паскин\" (1986 г.), \"Юнгфрау\" (1986 г.), \"Бялото лице на смъртта. Афр. скулптура\" (1987 г.), \"Краят на пътя. Стихове\" (1988 г.), \"Стъпки по пясъка\" (1989 г.), \"Тайното учение. Начало и развитие на теософията\" (1991 г.) и др.\r\n1912 г. \r\nРоден е Славчо Ангелов - български писател. От 1953 г. е редактор във в. \"Самоковска трибуна\". Печата за пръв път във в. \"Славейче\" през 1936 г. Пише разкази и стихове за дейци и борби от миналото, произведения за деца. Съчинения: \"Сънят на ловеца\" (1939 г.), \"Три джуджета\" (1940 г.), \"Утро в гората\" (1950 г.), \"В пазвите на Рила\" (1953 г.), \"Малките спортисти\" (1956 г.), \"Лакомият Гого\" (1958 г.), \"Страж, верният приятел\" (1962 г.), \"Котаракът не е виновен\" (1963 г.) и др.\r\n1897 г.\r\nРоден е Дончо Костов – български биолог генетик, професор по генетика в Агрономическия факултет, академик (1946 г.), член на Академията на науките и изкуствата в Загреб (1948 г.), доктор на науките. Работил върху отдалечената хибридизация на растенията, хетерозиса, полиплоидията, цитогенетиката, кръстосването на видовете от семейство картофови, унаследяването на имунитета срещу мозайката по тютюна, еволюцията и систематиката на видовете от рода тютюн и др.На тази дата умират:\r\n1981 г.\r\nУмира Драгомир Асенов - български белетрист и драматург. От 1936 г. живее в София. През 1953 г. завършва право в Софийския университет “Св. Климент Охридски”. Главен редактор е на сп. \"Родна реч\", заместник-главен редактор на в.\"Литературен фронт\", секретар на СБП. Съчинения: \"Нашият взвод\" (1956 г.), \"Кафявите хоризонти\" (1961 г.), \"Рожден ден\" (драма, 1965 г.), \"Рози за д-р Шомов\" (драма, 1967 г.), \"Горещи нощи в Аркадия\" (пиеса, 1970 г.), \"Наградата\" (пиеса, 1981 г.), \"Елегия за едно женско сърце\" (1984 г.), \"Избрани произведения\" (в 3 т., 1983-1984 г.), \"Елегия за едно женско сърце\" (роман, 1984 г.) и др. Сценарист на \"Най-тежкият грях\" (1982 г.) и \"Тази кръв трябваше да се пролее\" (1985 г.).\r\n1911 г.\r\nУмира Иван Касабов - български книжовник и обществено-политически деец. Член на БКД (дн. БАН) от 1884 г. Учи в родния си град, а после при Ив. Момчилов в Елена. Завършва гимназия в Белград през 1857 г. Сътрудничи на Г. С. Раковски в редактирането на в.“Дунавски лебед”, пътува до Прага, Виена и Нови Сад. Образованието си завършва във Виена като доктор на юридическите науки. Учителства в Русе, Гюргево и Плоещ (1858-1859 г.). През 1865 г. е в Букурещ и живее при Г. Раковски. Той е един от създателите на БЦК. След като получава румънско гражданство и става адвокат, се оттегля от обществено-политическа дейност. След Освобождението е съдебен служител, подложен на репресии от Стамболовия режим (4 години живее в емиграция). Автор е на брошури, статии и други публицистични материали, печатани във в.“Народност”, в.“Дунавски лебед” и “Свобода”. Интересен документ за времето и личността на автора са неговите мемоари “Моите спомени от възраждането на България с революционни идеи” (1905 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-06-19", "title": "Денят 19 юни в българската история"}
{"url": "http://www.focus-news.net/news/2017/06/19/2406387/ministar-ekaterina-zaharieva-shte-uchastva-v-redovno-zasedanie-na-savet-vanshni-raboti-koeto-shte-se-provede-v-lyuksemburg.html", "text": "Заместник министър-председателят по правосъдната реформа и министър на външните работи Екатерина Захариева ще участва в редовно заседание на Съвет „Външни работи“, което ще се проведе в Люксембург. Това съобщиха от пресцентъра на Министерство на външните работи. Първите дипломати ще започнат с дискусия по изпълнението на Глобалната стратегия на Европейския съюз година след представянето ѝ на Европейския съвет. Министрите ще обсъдят сътрудничеството ЕС-НАТО въз основа на съвместен доклад на Върховния представител на ЕС и Генералния секретар на НАТО. Ще бъдат дискутирани външните аспекти на борбата с тероризма. \r\nТемата за миграцията отново ще бъде на вниманието на първите дипломати на 28-те. Те ще направят преглед на напредъка по прилагането на рамката за партньорство една година след нейното създаване. Външните министри ще проведат дискусия по прегледа на Регионалната стратегия за Сирия, Ирак и заплахата от Да’еш, в частта по Ирак. Работният обяд ще бъде посветен на настоящата политическа криза в района на Персийския залив. \r\nСлед заседанието на Съвета ще се проведе среща на министрите на държавите от Източното партньорство (ИП). Министрите на външните работи от ЕС и на шестте държави от ИП (Азербайджан, Армения, Беларус, Грузия, Република Молдова и Украйна) ще подготвят срещата на върха на държавите от Източното партньорство, която трябва да се проведе на 24 ноември в Брюксел. \r\nПреди началото на Съвета вицепремиерът Екатерина Захариева ще участва в работна закуска на „Приятелите на Грузия“, чиито домакини ще бъдат Словакия и Латвия.", "date": "2017-06-19", "title": "Министър Екатерина Захариева ще участва в редовно заседание на Съвет „Външни работи“, което ще се проведе в Люксембург"}
{"url": "http://www.focus-news.net/news/2017/06/19/2406382/dzheremi-korbin-napalno-shokiran-sam-ot-intsidenta-pri-finsbari-park.html", "text": "Лидерът на британските лейбъристи Джереми Корбин отбеляза, че неговите мисли са с жертвите на инцидента, при който ван се вряза в пешеходци в Лондон, предава Sky News. \r\n„Напълно шокиран съм от инцидента при Финсбъри Парк тази нощ. Поддържам връзка с джамиите, полицията и съвета на Ислингтон във връзка със случилото се“, заяви Корбин.  \r\nКъм момента британските антитерористични части разследват нападението.   Мария Динкова", "date": "2017-06-19", "title": "Джереми Корбин: Напълно шокиран съм от инцидента при Финсбъри Парк"}
{"url": "http://www.focus-news.net/news/2017/06/19/2406381/85-ot-glasuvalite-na-mestniya-referendum-v-stara-zagora-sa-poiskali-mestnostta-bedechka-da-se-prevarne-v-park-reshenieto-obache-e-nevalidno-zashtoto-aktivnostta-e-edva-15.html", "text": "85% от гласувалите на местния референдум в Стара Загора са поискали местността \"Бедечка\" да бъде превърната в парк. Това става ясно от публикуваните от ОИК - Стара Загора резултати от допитването. Целта на допитването бе да установи подкрепата на гражданите за бъдещето на Бедечка – дали местността да бъде застроена или превърната в парк. Въпросът на местното допитване бе: „Да бъде ли извършено отчуждаване на частните незастроени имоти в квартал „Бедечка“, по реда на Закона за общинската собственост и Закона за устройство на територията, при граници: от изток – бул. „Хан Тервел“, от запад – ул. „Ив. Вазов“, от север – алеята към предприятие „Труд“ и от юг – ул. „Христина Морфова“? На територията на отчуждените имоти да се изгради парк, за сметка на бюджета или активи на Община Стара Загора.“ От общо 143 172 имащи право на вот, 22 082 души (15,42%) излязоха до урните, за да гласуват на местния референдум в Стара Загора. От тях 127 914 са гласоподавателите в града и 15 224 в селата на територията на общината. На референдума се гласуваше в обичайните секции и по обичайната процедура, както на всички произвеждани досега избори. 18 984 от гласувалите, са отбелязали \"Да\" на бюлетината, а 3 130 - \"Не\". Невалидните бюлетини са 123. Допитването обаче не премина необходимия минимум от 40% избирателна активност, за да бъде прието решението за валидно. \r\nЗа сравнение, на предишния местен референдум за полигона Змейово, проведен в Стара Загора през 2013 г., са гласували 29 784 души или 19,93 %. За да бъде валиден референдумът гласувалите трябваше да са 40 на сто от имащите право на глас избиратели в общината. Общият брой на имащите право на глас граждани, които можеха да гласуват на местния референдум в Стара Загора е 143 172.", "date": "2017-06-19", "title": "85% от гласувалите на местния референдум в Стара Загора са поискали местността \"Бедечка\" да се превърне в парк, решението обаче е невалидно защото активността е едва 15%"}
{"url": "http://www.focus-news.net/news/2017/06/19/2406388/stara-zagora-narodniyat-predstavitel-ot-gerb-radostin-tanev-kani-na-sreshta-nepravitelstveni-organizatsii-ot-grada.html", "text": "В офиса на ПП ГЕРБ („М. М. Кусев“ №5) в Стара Загора, народният представител от ГЕРБ Радостин Танев кани представители на различни неправителствени организации на среща-разговор. Темата е предстоящото разглеждане в парламента на проектозакона за доброволчеството. Това съобщиха от пресцентъра на ПП ГЕРБ. „Вярвам, че с добър нормативен документ ще бъдат уредени правата и задълженията на всеки един, който е решил да бъде полезен на обществото със своя труд, както и ще бъде популяризирано доброволчеството като цяло“, обобщи инициативата си народният представител от Старозагорско.\r\nИдеята на Радостин Танев е чрез дискусия с организациите, които пряко биха били засегнати, да се достигне до слабите и силните моменти, както и текстовете на закона да бъдат съобразени с българската доброволческа действителност.", "date": "2017-06-19", "title": "Стара Загора: Народният представител от ГЕРБ Радостин Танев кани на среща неправителствени организации от града"}
{"url": "http://www.focus-news.net/news/2017/06/19/2406372/tereza-mey-mislite-mi-sa-s-postradalite-pri-intsidenta-kray-dzhamiyata-pri-finsbari-park-v-london.html", "text": "В понеделник британският министър-председател Тереза Мей заяви, че нейните мисли са с всички пострадали при нападението пред джамията при Финсбъри Парк в Лондон, предава Reuters. \r\n„Това е ужасен инцидент“, подчерта Мей. „Мислите ми са с тези, които бяха ранени, с техните близки и с службите за извънредни ситуации, който са на мястото на инцидента“, допълни премиерът. Мария Динкова", "date": "2017-06-19", "title": "Тереза Мей: Мислите ми са с пострадалите при инцидента край джамията при Финсбъри Парк в Лондон"}
{"url": "http://www.focus-news.net/news/2017/06/19/2406390/ministar-valentin-radev-shte-uchastva-v-ministerska-konferentsiya-na-zaltsburgskiya-forum.html", "text": "По време на форума, който ще се проведе на 19 и 20 юни в Будапеща, министрите на вътрешните работи ще обсъдят въпроси, свързани със сигурността на границите, миграцията и убежището. В дневния ред на сесиите в разширен формат с държавите от Западните Балкани и Молдова ще бъдат дискутирани темите за незаконната миграция, проверките за сигурност и динамиката на средата за сигурност.\r\nВ програмата на министър Валентин Радев са предвидени и двустранни срещи.", "date": "2017-06-19", "title": "Министър Валентин Радев ще участва в Министерска конференция на Залцбургския форум"}
{"url": "http://www.focus-news.net/news/2017/06/19/2406384/mvnr-nyama-informatsiya-za-postradali-balgari-pri-napadenieto-kray-dzhamiyata-pri-finsbari-park-v-london.html", "text": "Няма информация за пострадали българи при нападението край джамията при Финсбъри Парк в Лондон. Това съобщиха за Агенция „Фокус“ от пресцентъра на Министерството на външните работи. \"Фокус\" припомня:  Един човек е загинал, а други осем са настанени в болница, след като ван се вряза в група пешеходци край джамия в северната част на Лондон. Към момента британските антитерористични части разследват инцидента, съобщиха в понеделник от полицията. 48-годишният шофьор на превозното средство е бил „задържан от гражданите на място на инцидента и след това е бил арестуван от полицията“, допълниха британските власти.", "date": "2017-06-19", "title": "МВнР: Няма информация за пострадали българи при нападението край джамията при Финсбъри Парк в Лондон"}
{"url": "http://www.focus-news.net/news/2017/06/19/2406391/burgas-narodniyat-predstavitel-ot-gerb-galya-vasileva-organizira-priemni-dni.html", "text": "На 19 юни (понеделник) Василева ще се среща с граждани в централата на ГЕРБ в Бургас на ул. „Конт Андрованти” 5. Това съобщиха от пресцентъра на ПП ГЕРБ. \r\nЗаписвания се правят на място или на телефон: 056 81 90 40.\r\nГаля Василева е член на Комисията по политиките за българите в чужбина и Комисията за наблюдение на приходните агенции и борба със сивата икономика и контрабандата.", "date": "2017-06-19", "title": "Бургас: Народният представител от ГЕРБ Галя Василева организира приемни дни"}
{"url": "http://www.focus-news.net/news/2017/06/19/2406392/nimh-zhalt-kod-za-silen-vyatar-e-v-sila-za-8-oblasti-v-stranata.html", "text": "Жълт код за силен вятър е в сила за 8 области в страната за 19 юни. Това сочи справка на сайта на Националния институт по метеорология и хидрология към БАН. Жълтият код е в сила за областите Кърджали, Хасково, Ямбол, Сливен, Бургас, Шумен, Варна и Добрич. В изброените области средната скорост на север-североизточният вятър ще се усили до 14-17 м/сек и пориви до 20-22 м/сек.", "date": "2017-06-19", "title": "НИМХ: Жълт код за силен вятър е в сила за 8 области в страната"}
{"url": "http://www.focus-news.net/news/2017/06/19/2406366/1542-ot-izbiratelite-v-stara-zagora-glasuvaha-na-mestniya-referendum-za-badeshteto-na-bedechka-obzor.html", "text": "Общо 22 082 души или 15,42% от имащите право на глас са гласувалите на на местния референдум в Стара Загора, който цели да установи подкрепата на гражданите за бъдещето на Бедечка – дали местността да бъде застроена или превърната в парк. За сравнение, на предишния местен референдум за полигона Змейово, проведен в Стара Загора през 2013 г., са гласували 29 784 души или 19,93 %.  За да бъде валиден референдумът трябва да са гласували 40 на сто от имащите право на глас избиратели в общината, а за да бъде с резултат „да“ или „не“, трябва повече от половината от тях да са в подкрепа на някоя от опциите. Общият брой на имащите право на глас граждани, които можеха да гласуват на местния референдум в Стара Загора е 143 172. От тях 127 914 са гласоподавателите в града и 15 224 в селата на територията на общината. На референдума се гласуваше в обичайните секции и по обичайната процедура, както на всички произвеждани досега избори. Въпросът на местното допитване бе: „Да бъде ли извършено отчуждаване на частните незастроени имоти в квартал „Бедечка“, по реда на Закона за общинската собственост и Закона за устройство на територията, при граници: от изток – бул. „Хан Тервел“, от запад – ул. „Ив. Вазов“, от север – алеята към предприятие „Труд“ и от юг – ул. „Христина Морфова“? На територията на отчуждените имоти да се изгради парк, за сметка на бюджета или активи на Община Стара Загора.“ Кметът на Стара Загора Живко Тодоров призова жителите на града и общината да излязат и да гласуват. По думите му той е гласувал за това, все повече важни за обществото въпроси да бъдат решавани чрез допитване до хората. Той заяви също, че, ако зелените площи в „Бедечка“ бъдат запазени, ще разговаря с премиера Бойко Борисов за обезщетяване на собствениците на имоти в него. Общинската избирателна комисия в Стара Загора ще обяви резултатите от вота в понеделник сутринта.", "date": "2017-06-19", "title": "15,42 % от избирателите в Стара Загора гласуваха на местния референдум за бъдещето на “Бедечка” (ОБЗОР)"}
{"url": "http://www.focus-news.net/news/2017/06/19/2406385/krasimir-shekerdzhiev-atanaska-disheva-olga-kerelska-boryana-dimitrova-i-sevdalin-mavrov-sa-novite-chlenove-na-visshiya-sadeben-savet-ot-sastava-na-sadiyskata-kolegiya.html", "text": "Председателят на Избирателната комисия на Общото събрание на съдиите Светла Димитрова обяви, че при проведеното повторно гласуване за членове на ВСС от състава на Съдийската колегия са  избрани Красимир Шекерджиев, Атанаска Дишева, Олга Керелска, Боряна Димитрова и Севдалин Мавров. Това съобщиха от пресцентъра на ВСС. Гласували са 1922 от имащите право на глас 2238 съдии. \r\nОбщият брой на подадените действителни гласове е 1912 броя. Няма недействителни бюлетини при електронното дистанционно гласуване. \r\nНедействителните хартиени бюлетини са 10.\r\nС хартиена бюлетина са гласували 467-ма души, а чрез системата за електронно дистанционно гласуване 1455-ма съдии.\r\nОт действителните бюлетини подадени в избирателните секции гласовете са разпределени, както следва:\r\n1.\tАтанаска Дишева – 809 гласа;\r\n2.\tБоряна Димитрова – 690 гласа;\r\n3.\tВера Цветкова – 111 гласа;\r\n4.\tВладимир Вълков – 403 гласа;\r\n5.\tГеорги Георгиев – 208 гласа;\r\n6.\tЕмил Дечев – 523 гласа;\r\n7.\tЕрна Павлова – 413 гласа;\r\n8.\tИлияна Балтова – 204 гласа;\r\n9.\tКалин Баталски – 553 гласа;\r\n10.\tКрасимир Шекерджиев – 835 гласа;\r\n11.\tКрасимира Милачкова – 128 гласа;\r\n12.\tКрасимира Костова – 134 гласа;\r\n13.\tЛюбомир Нинов – 66 гласа;\r\n14.\tМетоди Лалов – 193 гласа;\r\n15.\tМирослав Йорданов – 139 гласа;\r\n16.\tМирослав Начев – 132 гласа;\r\n17.\tНиколай Гунчев – 214 гласа;\r\n18.\tОлга Керелска – 709 гласа;\r\n19.\tПламен Дацов – 207 гласа;\r\n20.\tРайна Мартинова – 120 гласа;\r\n21.\tРоман Николов – 144 гласа;\r\n22.\tСветлозар Рачев – 304 гласа;\r\n23.\tСевдалин Мавров – 576 гласа;\r\n24.\tСтанислав Георгиев – 427 гласа;\r\n25.\tТатяна Жилова – 86 гласа;\r\n27.\tЯнко Янев – 208 гласа.\r\nПри посочените резултати няма кандидат събрал повече от половината действителни гласове, поради което и на основание чл. 29л, ал. 4, изречение второ от ЗСВ за избрани се считат събралите най-много гласове.\r\nНа основание чл. 29л, ал. 6 от ЗСВ при равен брой гласове избраният кандидат се определя от избирателната комисия чрез жребий, проведен в присъствието на заинтересованите кандидати.\r\nРешение на Избирателната комисия и протоколи на Избирателна секция №1 и Избирателна секция №2 от проведения днес избор за членове.\r\nСъгласно чл. 29н, ал. 4 от ЗСВ решението на Избирателната комисия подлежи на обжалване в седемдневен срок от обявяването му чрез Прокурорската колегия на ВСС пред състав, състоящ се от трима съдии от ВКС и двама съдии от ВАС.\r\nКолеги, всеки момент ще бъдат публикувани решението на Избирателната комисия и протоколите на двете секционни комисии на този адрес:\r\nhttp://www.vss.justice.bg/page/view/5815.", "date": "2017-06-19", "title": "Красимир Шекерджиев, Атанаска Дишева, Олга Керелска, Боряна Димитрова и Севдалин Мавров са новите членове на Висшия съдебен съвет от състава на Съдийската колегия"}
{"url": "http://www.focus-news.net/news/2017/06/19/2406394/the-guardian-merkel-i-makron-planirat-zlatnoto-desetiletie-na-evropa.html", "text": "Хелмут Кол, под чието ръководство се осъществи повторното обединение на Германия, почина в навечерието на преговорите за излизането на Великобритания от Европейския съюз. Изглежда, че в това съвпадение има нещо символично, пише The Guardian. Бившият германски канцлер се възползва по най-добрия начин от необичайните обстоятелства и общественото настроени след падането на комунизма и отварянето на Източна Европа. \r\nЗа разлика от тогава днес европейските лидери са изправени пред редица сложни обстоятелства: Доналд Тръмп, Владимир Путин, Реджеп Тайип Ердоган, тероризмът, безпрецедентния приток на мигранти, безработицата, популизмът и не на последно място Брекзит. Но точно както Кол и неговият френски колега Франсоа Митерат дадоха нов тласък на европейския проект в началото на 90-те години, Ангела Меркел и Еманюел Макрон подготвят своите амбиции и визии за континента, докато Великобритания напуска блока. \r\nТук залогът е ролята на Европа в защитата на либералните демократични ценности и на международния ред, основан на върховенство на закона. Това се случва в момент, когато, както се беше изразил един служител от администрацията на бившия американски президент Барак Обама, САЩ при Тръмп са „изгубени и Обединеното кралство е изчезнало в небитието“. Тези думи може да са крайни, но те показват основната слабост на Великобритания. Тя  се дължи на само на трудната ситуация във вътрешната й политика, но и на опасното пренебрегване на целите, които си поставят нейните европейски съседи. \r\nФренско-германският двигател не е фокусиран върху Брекзит, а по-скоро върху консолидирането на 60-годишния европейски проект чрез интеграция и сътрудничество. В центъра на този процес застават отношенията между Меркел и Макрон. На 15 май лидерите на Франция и Германия се срещнаха и обсъдиха новата „пътна карта“ за ЕС. Планът е следният: пред следващите две или три години, докато Франция извършва структурни икономически реформи, Германия ще се погрижи за засилването на така необходимата европейска финансова солидарност и на инвестиционните механизми. Освен това се очаква Берлин да приеме своята нова роля в областта на външната политика, сигурността и отбраната.  Мария Динкова", "date": "2017-06-19", "title": "The Guardian: Меркел и Макрон планират златното десетилетие на Европа"}
{"url": "http://www.focus-news.net/news/2017/06/19/2406395/sofiya-zapochva-vtoroto-izdanie-na-festivala-na-italianskoto-kino-v-balgariya.html", "text": "Второто издание на Фестивала на италианското кино в България ще се състои от 19 до 23 юни 2017 г. в София. Това съобщиха от пресцентъра на Столична община. Област Пулия ще представи пред българската публика свои върхови постижения в киното, еногастрономията и туризма. Събитието се организира от Италианската търговска камара в България, след големия интерес проявен от страна на българската публика към миналогодишното първо издание на фестивала, а Националният дворец на културата отново е партньор на инициативата. Този път акцент е област Пулия, една от най-живописните и богати на традиции италиански области. По този начин фестивалът представя постиженията на регионално ниво в областта на киното, еногастрономията и туризма, които са известни в цял свят.\r\nВ рамките на програмата ще бъдат представени осем филма, подбрани съвместно с Apulia Film Commission, които ще бъдат прожектирани всеки ден в кино „Люмиер Лидл“, където скоро ще бъдат пуснати в продажба и билетите. Голяма част от тези продукции са носители на едни от най-престижните кинематографични награди в Италия: Nastri D’Argento, David di Donatello, Ciak d’Oro. Филмите ще могат да бъдат гледани и в културния център „G8“ в София. \r\nСред лентите, които ще бъдат представени са: „Голямата мечта“ (Ilgrandesogno), режисьор Микеле Плачидо, „Фокача блус“ (Focacciablues) с участието на Микеле Плачидо; „Хляб и бурлеска“ (Paneeburlesque); „Жена за приятел“ (Unadonnaperamica) и други. \r\nФестивалът ще стартира с филма „Голямата мечта“, филм на знаменития Микеле Плачидо, който никога досега не е бил представян на големия екран в страната ни.\r\nКоктейлът след официалното откриване на фестивала ще се състои на терасата на ресторант „Лаура“ (втори външен етаж, от страна на вход А3) от 18.00 часа. \r\nОсновната цел на инициативата е да насърчи културния обмен между Италия и България в областта на кинематографията. Събитието се провежда под патронажа на Посолството на Италия в България, Министерство на културата на Република България, Столична община в качеството си на „Тврочески град на киното“ на ЮНЕСКО, Област Пулия, и се реализира в сътрудничество с Асесориата на Област Пулия, служба „Туризъм и културна индустрия”, фондация „Apulia Film Commission“, агенция „Puglia Promozione“, Национален дворец на културата, Национален филмов център и в партньорство с „Ню Бояна Филм“.\r\nВторото издание на Фестивала на италианското кино в България продължава традицията на други големи културни и артистични събития, организирани от Италианската търговска камара в България през изминалите години. Фестивалът е на път да се превърне в традиция, която доказва колко важен е културният обмен между Италия и България, който дава възможност и за контакти между бизнес средите на двете страни. В рамките на събитието ще има среща на италиански и български кинопрофесионалисти.\r\nИ тази година Фестивалът на италианското кино в България се провежда в рамките на ежегодния „Италиански фестивал в България”, организиран от Агенцията ICE, промотираща дейността на италианските компании по света.", "date": "2017-06-19", "title": "София: Започва второто издание на Фестивала на италианското кино в България"}
{"url": "http://www.focus-news.net/news/2017/06/19/2406396/denyat-19-yuni-v-svetovnata-istoriya.html", "text": "2014 г.\r\nФелипе VI официално поема короната на Испания.\r\n2013 г.\r\nРадикалната нигерийска ислямистска секта Боко Харам убива 16 деца и двама учители при нападение на училища. Властите забраняват ползването на мобилни и спътникови телефони.\r\n2012 г.\r\nВърховният съд на Пакистан задължава президента Асиф Али Зардари да назначи нов премиер на страната.\r\n2011 г.\r\nМинистър председателят на Сомалия Мохамед Абдуллахи от влиятелния клан Дарод за пореден път подава оставка във връзка с реализацията на плана на ООН за преразпределение на пълномощията в страната в опита за преодоляване на кръвопролитията в Сомалия. Мохамед Абдуллахи е назначен за премиер на 14 октомври 2010 г. от сомалийския президент Шейх Шариф Ахмед след като Сомалия повече от две години е без премиер.\r\n2011 г.\r\nПри въздушни нападения на НАТО в Триполи загиват седем мирни жители.\r\n2006 г.\r\nФинландският парламент ратифицира единодушно Договора за присъединяване на България и Румъния към Европейския съюз. Законът за ратификацията влиза в сила след одобрението му от президента на Финландия – г-жа Таря Халонен. Така Финландия става 19-та страна приключила парламентарната процедура по ратификацията на договора.\r\n2000 г.\r\nЕлтън Джон произнася реч, в която защитава правата на хомосексуалистите.\r\nАнглийският поп и рокизпълнител е роден през 1947 г. Той е един от роксимволите на 70-те години. Учи в Royal Academy of Music 6 години. Работи в музикално издателство и свири в нощни барове на Лондон. От 1967 г. до 1977 г. работи с Бърни Топин, автор на текстове. Истинският успех за Елтън Джон идва след турнето му в САЩ през 1970 г. Популярността му нараства с течение на годините: над 20 песни в световните ранглисти, три едновременно пласирани албума в САЩ и т. н. През 1973 г. създава собствена звукозаписна фирма - \"Rocket Records\", а през 1974 г. сътрудничи на Джон Ленън. Притежава футболния клуб \"Уотфорд\". Някои албуми: \"Empty Sky\" (1969 г.), \"Elton John\" (1970 г.), \"Tumbleweed Connection\" (1971 г.), \"Friends\" (1991 г.), \"Goodbye Yellow Brick Road\" (1973 г.), \"A Single Man\" (1978 г.), \"Victim Of Love\" (1979 г.), \"The Fox\" (1981 г.), \"Too Low For Zero\" (1983 г.), \"Breaking Hearts\" (1984 г.); \"Sleeping with the Past\" (1989 г.); \"The One\" (1992 г.), \"Duets\" (1993 г.), \"Made in England\" (1995 г.), \"Big Picture\" (1997 г.), \"The Muse\" (1999 г.), \"Songs from the West Coast\" (2001 г.).\r\n1961 г.\r\nВеликобритания се отказва от правата си върху Кувейт и официално е провъзгласена независимостта на държавата. \r\nКувейт е държава в Западна Азия, в североизточната част на Арабския полуостров, на брега на Персийския залив. Площ - 17 818 кв. км. Официален език – арабски. Столица - Ал Кувейт. Парична единица - кувейтски динар. Административно деление - 3 провинции. Кувейт е конституционна монархия. Законодателната власт принадлежи на емира и Националното събрание.\r\n1961 г. \r\nПри изкопни работи в Израел е открит град Цезарея, доказателство за съществуването на Пилат Понтийски.\r\nПилат Понтийски е римски наместник на провинция Юдея (26-36 г.), по време на царуването на Тиберий. Според Новия завет и Йосиф Флавий Пилат Понтийски осъжда Иисус Христос на разпъване на кръст. Християнският историк Евзебий Кесарийски съобщава, че Пилат Понтийски се самоубива през 39 г.\r\n1953 г.\r\nВ нюйоркския затвор “Синг-Синг” са екзекутирани съпрузите Джулиъс и Етел Розенберг, признати за виновни по обвинение в шпионаж и издаване на важни държавни тайни на СССР.\r\n1944 г.\r\nПо време на Втората световна война (1939-1945 г.) започва битката за Филипинското море, в която САЩ нанасят големи загуби на японската флота и авиация.\r\n1933 г.\r\nФранция дава политическо убежище на изгонения от Русия Лев Троцки.\r\nЛев Давидович Троцки е руски революционер и съветски политик. Идеолог на теорията за перманентната революция, привърженик на методите на \"военния комунизъм\" и др. (троцкизъм). От 1897 г. се включва в социалдемократическото движение. Принадлежи към най-радикалното крило на Руската социалдемократическа работническа партия. Председател на Петербургския съвет по време на революцията 1905-07 г. и на Петроградския съвет по време на Октомврийската революция 1917 г. Троцки е един от организаторите на Червената армия и я ръководи по време на Гражданската война 1918-20 г. Народен комисар е на външните работи (1917-18 г.) и на военноморските сили (1918-25 г.). Член на Централния комитет (1917-27 г.) и на Политбюро на Централния комитет (1919-26 г.) на Руската КП (болшевики). От 1925 г. Троцки се противопоставя на нарастващата власт на Й. В. Сталин, обявява се против възможността социализмът да бъде изграден в една-единствена страна. Обвинен е в антисъветска дейност, през 1927 г. е изключен от Руската КП и заточен в Алмати. През 1929 г. е експулсиран и живее в емиграция. Критикува режима на Сталин като бюрократично израждане на пролетарската власт. Основава IV интернационал (1938 г.). Убит е в Мексико от агента на Народния комисариат за вътрешните работи (НКВД) испанеца Р. Меркадер.\r\n1919 г.\r\nМустафа Кемал Ататюрк открива турския Национален конгрес в Анкара, който отхвърля решенията на Версайския договор, засягащи съдбата на Турция.\r\n1912 г.\r\nВ САЩ е въведен 8-часовият работен ден.\r\n1846 г.\r\nВ САЩ се изиграва първият бейзболен мач с установени правила.\r\n1829 г.\r\nПо инициатива на сър Робърт Пийл се създава лондонската полиция.На тази дата са родени:\r\n1954 г.\r\nРодена е Катлийн Търнър - американска актриса. Посещава актьорски курсове в Лондон. Изучава драматично изкуство в университетите в Мисури и Мериленд и се влияе от изкуството и професионализма на големите английски актьори. През 1976 г. пристига в Ню Йорк. Участва в театрални постановки на “Оф - Бродуей”, в тв реклами и в сериала “Лекари”. Дебютира сполучливо на големия екран през 1981 г. в трилъра “Телесна топлина”. Голям успех постига в сътрудничество с Майкъл Дъглас - “Романс за камъка” (1984 г.), “Войната на семейство Роуз” (1989 г.). Филмография: “Човекът с двата мозъка” (1983 г.), “Престъпления от страст” (1984 г.), “Честта на фамилията Прици” (1985 г.), “Пеги Сю се омъжи” (1986 г.), “Фалшивият диамант от Нил” (1986 г.), “Турист по неволя” (1988 г.), “Варшавски” (1991 г.), “Подмолните Блу” (1993 г.), “Без право на почивка” (1994 г.), “Лунна светлина и Валентино” (1995 г.), “Кой накисна заека Роджър” (1996 г.), “Истинска блондинка” (1997 г.), “Девственици самоубийци” (1999 г.), “Красота” (2000 г.), “Далила” (2000 г.).\r\n1941 г.\r\nРоден е Вацлав Клаус – вторият демократично избран президент на Чешката Република.\r\nВацлав Клаус е роден на 19 юни 1941 г. в Прага. Завършва икономика в чешката столица. Влиза в политиката през 1989 г. и става финансов министър на Чехословашкото правителство, а през 1991 г. се издига до поста заместник министър-председател. През същата година основава Гражданска демократическа партия. След разделянето на Чехия и Словакия през 1992 г. е избран за министър-председател на Чехия. Остава на този пост до 1997 г. През 2003 г. е избран за президент на Чехия. През 2008 година е преизбран на поста. \r\n1962 г.\r\nРодена е Пола Абдул – американска поп певица, танцьорка и хореографка.\r\nПола Абдул е родена в Сан Фернандо, Калифорния. След завършване на образованието си в колежа, започва кариера като хореографка и танцьорка. Работи с артисти като Джанет Джексън, Дюран Дюран, Принс, Джордж Майкъл.\r\nДебюта й на музикалната сцена \"Forever Your Girl\" не носи особено голям успех, но една година по- късно сингъла \"Straight Up\" сига до номер едно в класациите. Той се продава в повече от десет милиона копия. Последван е от още много хитове, сред които са: \"Cold Hearted,\" \"Opposites Attract\", \"Rush Rush\" и \"The Promise of a New Day\".\r\n1910 г.\r\nРоден е Пол Джон Флори - американски физикохимик. Завършва Манчестърския колеж (1931 г.). Професор е в Корнуелския университет (1948-1956 г.), научен ръководител на Мелъновския институт (1956-1961 г.), професор е в Станфордския университет от 1962 г. Един от основоположниците на теорията за поликондензацията. Има значителен дял в разработването на теорията за разтворите на полимери и статичната механика на макромолекулите. На основата на негови изследвания са създадени методи за определяне на строежа и свойствата на макромолекулите. Носител на Нобелова награда за физика (1974 г.).\r\n1906 г.\r\nРоден е Ернс-Борис Чейн - английски биохимик, член на Лондонското кралско дружество (1949 г.). Завършва Берлинския университет (1930 г.), емигрант във Великобритания (след 1933 г.). Работи в Института по биохимия в Кеймбридж (1933-1935 г.), в Оксфордския университет (1935-1948 г.). Директор е на Международния център по химична микробиология в Рим. От 1961 г. е професор по биохимия в Лондонския университет. Основни трудове по микробни антибактериални вещества, механизма на действието на инсулина, технологията на микробиологичното производство, образуване на лизергиновата киселина. От 1939 г. е ръководител на работата по отделяне и пречистване на пеницилина, завършила с получаването му в кристален вид; определя химичния строеж на пеницилина. Получава Нобелова награда за медицина и физиология (1945 г., заедно с А. Флеминг и Х. Флори).\r\n1897 г.\r\nРоден е Сирил Норман Хиншлууд - английски физико-химик, председател на Лондонското Кралско дружество (1955-1960 г.). Завършва Бейлел колеж на Оксфордския университет (1924 г.), работи там като професор в периода от 1937 г. до 1964 г. Основните му изследвания са в областта на верижните реакции: изучава хомогенната катализа и механизма на реакциите от този тип. Едновременно с Н. Н. Семьонов разработва основите на теорията на верижните реакции. Научни изследвания в областта на органичната, неорганичната химия и биохимията. Лауреат на Нобелова награда за химия (1956 г., заедно с Н. Н. Семьонов).\r\n1895 г.\r\nРоден е Александър Бродски - украински физико-химик, академик на Украинската академия на науките (1939 г.). Изучава въздействието на разтворители върху химическото равновесие, електродните потенциални, оптическите и други свойства на разтворите. Извършва експерименти върху механизмите на химическите реакции, строежа и преобразуването на свободните радикали. Автор е на учебниците \"Физическа химия\" и \"Химия на изотопите\", на монографии по теория на електролитите и по химия на изотопите.\r\n1885 г.\r\nРоден е Стеван Христич - сръбски композитор и диригент. Член на Сръбската академия на науките и изкуствата (от 1950 г.). Учи в Лайпцигската консерватория (1904-1908 г.) при С. Крел, Р. Хофман (теория) и А. Никиш (дирижиране). Работи в Белград. От 1908 г. е преподавател в Сръбското музикално училище. Започва да дирижира от 1912 г. в Националния театър; директор на Националния театър през 1924-1934 г. Автор на балета “Охридска легенда” (1947 г.), на музикални драми, рапсодия за пиано и оркестър, симфонични и вокални съчинения, музика към театрални спектакли и филми. Един от основателите и първи проф. (1937-1950 г.) на Музикалната академия.\r\n1865 г.\r\nРоден е Алфред Хугенберг - немски политик и бизнесмен. Един от основателите на Пангерманския съюз (1891 г.). От 1909 г. до 1918 г. е генерален директор на фирмата “Круп”. През 1916 г. основава собствен концерн, обединяващ много издателства, вестници, телеграфни агенции. Депутат е в Националното събрание (1919-1920 г.), а от 1920 г. - в Райхстага от крайно дясната Немска национална партия, чийто председател е от 1928 г. до 1933 г. Финансира Националсоциалистическата партия, способства за установяването на фашизма в Германия. В правителството на Хитлер заема поста министър на продоволствието и селското стопанство (от 1933 г.). След разгрома на Германия (1945 г.) се установява в Западна Германия. Има принос за възстановяването на някои военни организации, между които “Стоманеният шлем”.\r\n1842 г.\r\nРоден е Карл Целер - австрийски композитор, представител на виенската класическа оперета. Ученик на З. Зехтер. Автор на оперетите “Птицепродавецът” (1891 г.), “Рудничарят” (1894 г.) и др. Оперетите му са написани по сюжети от народния живот. Широко използва музикалния фолклор. Други произведения: “Карбонарии” (1880 г.), “Скитникът” (1886 г.).\r\n1782 г.\r\nРоден е Фелисите Робер дьо Ламене - френски публицист, философ, абат, един от основоположниците на християнския социализъм. В ранните си трудове от 10-те и 20-те години на ХIХ в. критикува идеите на Великата френска революция и на френските философи от ХVIII в. Негов политически идеал е християнската монархия. От края на 20-те години преминава на либерални позиции. По време на революцията от 1830 г. в сътрудничество с абат Лакордер и граф Монгаламбер основава сп. \"Авенир\" (\"Lavenir\") с програма за отделянето на Църквата от държавата, всеобщо избирателно право и редица други либерални реформи. През 1824 г. печата \"Думи на един вярващ\" - съчинение, критикуващо капитализма от позициите на феодалния социализъм. Към края на живота си предлага собствена философска система в \"Ескизи на философията\" (т. 1-4, 1840-1846 г.), в която се опитва да съвмести религията и философията, опирайки се на идеите на Лайбниц и неоплатониците.\r\n1623 г.\r\nРоден е Блез Паскал - френски математик, физик и философ. На 16 години публикува \"Очерк за конусните сечения\" (1640 г.), съдържащ класическата теорема на проективната геометрия за шестоъгълник, вписан в конусно сечение, която носи неговото име. В \"Трактат за аритметичния триъгълник\" (1654 г., изд. посм., 1665 г.) за пръв път формулира и прилага принципа за пълната математическа индукция. Разработките му за триъгълника оказват влияние върху Г. В. Лайбниц - един от създателите на диференциалното смятане. Паскал открива основния закон на хидростатиката. През 1641 г. конструира сметачна машина. Във философията започва като рационалист, минава през скептизицма и завършва с религиозния мистицизъм на янсенизма. Основното му философско произведение е \"Мисли\" (1672 г., издадена посмъртно), известни са неговите \"Писма до един провинциалист\" (1656-1657 г.).На тази дата умират:\r\n1964 г.\r\nУмира Ханс Мозер - австрийски актьор. Роден е на 6 август 1880 г. Завършва театрално училище във Виена. Играе в пътуващи трупи, вариетета, циркове, театри в Австрия и Германия. \r\nФилмография: “Дрехите правят хората” (1921 г.), “Тихо молят моите песни” (1933 г.), “Дъщерята на нейно величество” (1934 г.), “Маскарад” (1934 г.), “Прилепът” (1937 г.), “Рози в Тирол” (1940 г.), “Пееща къща” (1948 г.), “Конгресът танцува” (1955 г.), “Симфония в злато” (1956 г.), “Цар Йозеф и дъщерята на кантонера” (1963 г.).\r\n1956 г.\r\nУмира Владимир Афанасиевич Обручев - руски геолог, географ и пътешественик, член на Академията на науките на СССР (1929 г.), член-кореспондент (1921 г.). Роден е на 10 октомври 1863 г. Почетен председател е на Географското дружество на СССР. Завършва Петербургския минно-геоложки институт (1886 г.). Професор е в Томския технологичен институт (1919-1921 г.), в Кримския университет (1918-1919 г.) и Московската минна академия (1921-1929 г.). Пътешественик и изследовател на геологията на Сибир, Централна и Средна Азия. Изследванията му осигуряват проектирането и строителството на Закаспийската и Транссибирската жп линии. Резултатите от неговите изследвания са обобщени в тритомната монография \"Геологията на Сибир\" (1935-1938 г.) и \"История на геологическите изследвания на Сибир\" (т. 1-5, 1931-1959 г.). Автор е на много научнопопулярни книги, учебници и научнофантастични романи.\r\n1874 г.\r\nУмира Жул Габриел Жанен - френски писател, критик, журналист, преводач. Член на Френската академия (1870 г.). Ранните му романи \"Мъртвото магаре и обезглавената жена\" (1829 г.), \"Изповед\" (1830 г.) отразяват увлечението му по романтичните драматични конфликти и социалните контрасти. След революцията от 1830 г. работи като постоянен театрален критик на правителствения в.\"Журнал де деба\" (\"Journal des debats\"), където публикува очерци и фейлетони. Издава продължение на романа на Дидро \"Краят на един свят и на племенника Рамо\" (1861 г.), превежда творби от английските класици С. Ричардсън, Л. Стърн и др.\r\n1867 г.\r\nУмира Максимилиан I Хабсбургски - император на Мексико (1864-1867 г.), австрийски ерцхерцог. Брат на австрийския император Франц Йосиф I. През 1857-1859 г. е генерал-губернатор на австрийските владения в Италия. По време на англо-френско-испанската интервенция в Мексико, насочена срещу правителството на Бенито Хуарес, е провъзгласен за император (април 1864 г.). Властта му се разпростира само върху районите, окупирани от френските войски. През март 1867 г. френските войски напускат Мексико, а през май армията на консерваторите, която подкрепя Максимилиан I, е разгромена от мексиканската армия. Той е пленен, осъден на смърт и разстрелян.\r\n1844 г.\r\nУмира Етиен Жофроа Сент-Илер - френски зоолог, еволюционист, един от предшествениците на Ч. Дарвин, член на Института на Франция (1807 г.). През 1793 г. заема Катедрата по зоология на гръбначните животни при Националния музей по естествена история. През 1798-1801 г. придружава с научна цел Наполеон Бонапарт в Египет, където събира богата колекция с важно от научна гледна точка значение (17 нови вида бозайници, 25 вида влечуги и земноводни, 57 вида риби, между които и реликтовата риба Polypterus). Съвместната работа на Ж. Кювие и Ж. Сент-Илер слага началото на реформата в класификацията на гръбначните животни по сравнително-анатомични признаци. На базата на сравнително-анатомичните доказателства за единството в строежа на организмите вътре в отделен клас гръбначни той започва да търси морфологично единство между животните от различни класове, използвайки метода на сравнителното изучаване на зародишите. Впоследствие този метод ляга в основата на ембриологичните доказателства за еволюцията и биогенетичния закон. За обосноваване на учението за единството в плана на строежа на животинския свят във \"Философия на анатомията\" (т. 1, 1818 г.) прилага разработената от него т. нар. синтетична морфология, опираща се на \"теорията на аналозите\". Учението му за единството в плана на организация на всички типове животни (без отчитане на качествените различия) е метафизично по своята същност, но спомага за утвърждаването в науката на идеята за единството на произхода. През 1830 г. в Парижката академия на науките се разгръща дискусия между него и Кювие, който отрича съществуването на връзки и преходи в организацията на животни от различни типове. Кювие упреква Жофроа Сент-Илер в каузализъм и пантеизъм. Сент-Илер създава учението за уродливостта като естествено придобито явление (\"Философия на анатомията\", т. 2, 1822 г.). Слага началото на експерименталната тератология, създава учението за аклиматизацията на животните, развито по-късно от неговия син.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-06-19", "title": "Денят 19 юни в световната история"}
{"url": "http://www.focus-news.net/news/2017/06/19/2406397/blagoevgrad-zhitelite-na-bansko-shte-pochetat-deloto-na-prepodobni-paisiy-hilendarski.html", "text": "В деня, отреден за почит към делото на Преподобни Паисий Хилендарски – 19 юни, в родния град на Патриарха на Българското възраждане – Банско, банскалии за пореден път ще засвидетелстват своята почит към своя велик съгражданин. Това съобщиха от пресцентъра на Община Банско. Тази година се навършват 295 години от рождението на един от колосите в българската история и 255 години от написване на епохалния му труд „История славянобългарска”. За отбелязването на тези значими годишнини, община Банско е подготвила богата програма. С Божествена Света литургия ще започнат тържествата, посветени на народния будител, канонизиран за светец преди 55 години. Църковната служба е предвидена от 08.00 часа, като ще бъде водена от Негово Високопреосвещенство Серафим, митрополит на Неврокопска епархия. Очаква се на честването да присъства също архимандрит Амвросий – игумена на българската светиня, манастира „Св. Георги Зограф” в Атон. За всички, които искат да научат повече за делото на българския светец, в салона на Посетителския информационен център ще бъде прожектиран документалния филм „Паисий – първият и всевечният”. Мероприятията ще продължат в Духовно-историческия център „Паисий Хилендарски”, където от 17.00 часа ще бъде представено изданието на Втора Харитонова преправка на „История славянобългарская”. Късният следобед е отреден за открит урок по родолюбие на тема „Отец Паисий обикаля още”. Тържествата ще завършат в 19.00 часа пред мемориала на Патриарха на Българското възраждане, където Национален фолклорен състав „Българе” ще изнесе историческия танцов спектакъл „България през вековете”.За да подчертаят националната си идентичност, родолюбивите му съотечественици – банскалии отдавна са оставили своите категорични белези. През 1977 г. е създаден внушителен монумент от гранит и камък. На преден план е фигурата на Паисий, открояваща се на фона на символичните страници с най-важните моменти от „Историята“. Със създаването на Духовно-историческия център „Свети Паисий Хилендарски” през 2008 г. на мястото, където е била родната му къща се сбъдна  мечтата на банскалии да съградят на своя знаменит съгражданин достоен паметник за възхвала на епохалното му дело. Музеят на Паисий днес е достояние не само на гражданите на Банско, но и на многобройните посетители от страната и чужбина и освен като мемориал, служи за възхвала и опазване на българската история.", "date": "2017-06-19", "title": "Благоевград: Жителите на Банско ще почетат делото на Преподобни Паисий Хилендарски"}
{"url": "http://www.focus-news.net/news/2017/06/19/2406370/emanyuel-makron-specheli-golyamo-mnozinstvo-vav-frenskiya-parlament-obzor.html", "text": "Центристката партия на френския президент Еманюел Макрон и неговите съюзници спечелиха голямо мнозинство, получавайки между 355 места в 577 местния парламент на втория тур от изборите в неделя. Този резултат обаче се оказва по-нисък от прогнозирания през седмицата. Предишните изследвания предвиждаха партията на Макрон \"Република, напред!“ и съюзната ѝ партия „МоДем“ да получат 470 места. Въпреки това 39-годишният държавен глава разполага с достатъчно голямо мнозинство, за да прилага програмата си. \r\nМинистър-председателят на Франция Едоар Филип заяви, че по-голямата част от гласоподавателите са „предпочели надеждата пред гнева, оптимизма пред песимизма, доверието пред оттеглянето“. „Преди година никой не си представяше политическо обновление като това. Ние дължим това на желанието на президента на страната да даде нов живот на демокрацията. Ние също така дължим това на френския народ, който искаше да даде ново лице на националното представителство“, подчерта премиерът.\r\n Партията, която Макрон създаде само преди 16 месеца, изцяло преначерта политическата карта втв Франция. Десните партии са спечелили общо 128 места, докато левите партии: 48 места. Същевременно крайнолевите партии са получили 28 места, а „Национален фронт“: 8 места.\r\nЗа първи път лидерът на крайнодесните Марин льо Пен влезе в парламента, като нейната паритя „Национален фронт“ ще получи поне осем места. Льо Пен получи подкрепата на северния град Енен-Бомон. Тя коментира, че ниската избирателна активност и на двата тура на парламентарните избори е показала че „правителството може да има мнозинство в парламента, но има малцинство в страната“. Освен това льо Пен обеща да защитава френските ценности и да продължи да се противопоставя срещу притока на мигранти.\r\nКрайнолявата партия на Жан-Люк Меленшон е получил около 15 места в парламента. Според него ниската избирателна активност означава, че „по-голямата част от страната е излязла на гражданска стачка“ и обеща неговата партия и съюзниците й да не отстъпят от придобитите социални права.", "date": "2017-06-19", "title": "Еманюел Макрон спечели голямо мнозинство във френския парламент  (ОБЗОР)"}
{"url": "http://www.focus-news.net/news/2017/06/19/2406398/maya-manolova-detskiyat-ombudsman-na-norvegiya-i-fondatsiyata-na-avtorkata-na-hari-potar-dzhoan-rouling-shte-uchastvat-vav-forum-za-pravata-na-detsata.html", "text": "На 19 юни 2017 г., понеделник, от 14.30 часа в столичния хотел „Анел“ омбудсманът Мая Манолова организира заключителен форум по проекта „Укрепване на капацитета на омбудсмана на Република България за независим мониторинг и популяризиране правата на децата“, реализиран в партньорство с УНИЦЕФ - Норвегия и УНИЦЕФ - България. Това съобщиха от пресцентъра на Омбудсмана на Република България На конференцията ще присъстват детският омбудсман на Кралство Норвегия Ан Линдбоу, представителят на УНИЦЕФ за България Мария Хесус Конде, Ивар Стокерайт – директор в УНИЦЕФ – Норвегия, доц. д-р Велина Тодорова – член на Комитета по правата на детето на ООН, както и представители на държавни институции и неправителствени организации, работещи в областта на детските права.\r\nЧрез двустранния проект бяха обменени опит и добри практики между Република България и Кралство Норвегия – първата държава, учредила самостоятелен омбудсман за децата, който от създаването си през 1981 г. до момента се е утвърдил като модел за независимо наблюдение на правата на децата и изслушване на тяхното мнение.\r\nВ рамките на инициативата омбудсманът Мая Манолова реализира поредица от събития и форуми, посветени на децата. Сред тях е и новата Национална кампания „Нашето дете“, насочена към популяризиране на детските права и институцията на омбудсмана сред подрастващите, като техен защитник и пазител. \r\nНа конференцията сертификати ще получат първите посланици на омбудсмана сред децата - Ния Атанасова от гр. Силистра, Емилияна Станкова от гр. Перник, училищният омбудсман на ПГПЧЕ „Васил Карагьозов“ Ивана Янева и нейната заместничка Ивета Христова от гр. Ямбол. Освен това ще бъде подписан Протокол за взаимодействие и партньорство в интерес на българските деца между Омбудсмана и българския клон на фондация „Лумос“.\r\nПроектът „Укрепване на капацитета на омбудсмана на Република България за независим мониторинг и популяризиране правата на децата“ се осъществи с подкрепата на Фонда за двустранни отношения на национално ниво по Финансовия механизъм на ЕИП и Норвежкия финансов механизъм 2009-2014 г. в сътрудничество с Детския фонд на ООН /УНИЦЕФ/.", "date": "2017-06-19", "title": "Мая Манолова, детският омбудсман на Норвегия и фондацията на авторката на Хари Потър Джоан Роулинг ще участват във форум за правата на децата"}
{"url": "http://www.focus-news.net/news/2017/06/19/2406402/vratsa-shte-se-provede-obshtestvena-konsultatsiya-otnosno-neobhodimostta-ot-poemane-na-dalgosrochen-obshtinski-dalg.html", "text": "Обществена консултация относно необходимостта от поемане на дългосрочен общински дълг ще се проведе от 17.00 часа в Салона на Първа поликлиника. Това съобщиха от пресцентъра на Община Враца. По време на консултацията ще бъде обсъдено стартирането на процедура за отпускане на банков кредит на стойност 70 000 лв. и срок на погасяване 36 месеца, съгласно предоставена оферта за кредит при определени индикативни условия и параметри от финансовата институция на „ДКЦ – I - Враца“ ЕООД, като Община Враца е гарант за обезпечаване на плащането.\r\nЦелта на кредита е финансово подпомагане на медицинските дейности и подобряване инфраструктурата на базите на дружеството. Средствата са необходими за осигуряване топлофициране на Втора поликлиника, находяща се на ул. „Вапцаров“ № 4, както и за окончателно изплащане на закупената нова лабораторна апаратура и модерен ехограф, както и консумативите за работа с тях.\r\nС направените инвестиции значително ще се подобри качеството на медицинското обслужване на гражданите, бързото и точно диагностициране и ефективното и своевременно лечение.", "date": "2017-06-19", "title": "Враца: Ще се проведе обществена консултация относно необходимостта от поемане на дългосрочен общински дълг"}
{"url": "http://www.focus-news.net/news/2017/06/19/2406401/burgas-zadarzhan-e-26-godishen-nemski-turist-blasnal-momiche-v-bar-v-slanchev-bryag-i-nanesal-udari-na-upravitelya-barmana-i-ohranitelya-na-zavedenieto.html", "text": "На 17 юни т. г. около 22.30 ч. служители от Районно управление – Несебър задържали в бар в Слънчев бряг 26-годишния немски турист Т. Г., отседнал в Слънчев бряг за това, че извършил непристойни действия, грубо нарушаващи обществения ред и оказал съпротива срещу орган на властта, изпълняващ задължения по опазване на обществения ред. Това съобщиха от ОДМВР-Бургас. Констатирано е, че Т. Г. блъснал непознато момиче в бийч бара, сбил се и нанесъл удари на управителя, бармана и охранителя на заведението, след което буйствал и при задържането си оказал яростна съпротива на полицейските служители/. По случая е образувано бързо полицейско производство.", "date": "2017-06-19", "title": "Бургас: Задържан е 26-годишен немски турист, блъснал момиче в бар в Слънчев бряг и нанесъл удари на управителя, бармана и охранителя на заведението"}
{"url": "http://www.focus-news.net/news/2017/06/19/2406399/narodniyat-predstavitel-ot-gerb-gen-konstantin-popov-shte-provede-otkriti-priemni-v-plovdiv-i-v-saedinenie.html", "text": "Народният представител от ГЕРБ ген. Константин Попов ще проведе открити приемни в Пловдив и в Съединение. Това съобщиха от пресцентъра на ПП ГЕРБ. В 10.00 часа генерал Попов ще се срещне с областния управител  на област Пловдив Здравко Димитров. От 12.00 до 13.30 ч. генерал Попов ще разговаря с жители на област Пловдив в офиса на ГЕРБ - Пловдив област на бул.“Източен“№ 80, ет.7, офис 705. От 14.00 до 15.00 часа приемната ще бъде в заседателната зала на община Съединение.", "date": "2017-06-19", "title": "Народният представител от ГЕРБ ген. Константин Попов ще проведе открити приемни в Пловдив и в Съединение"}
{"url": "http://www.focus-news.net/news/2017/06/19/2406403/pleven-narodniyat-predstavitel-ot-gerb-vladislav-nikolov-shte-provede-iznesena-priemna-v-yasen.html", "text": "Народният представител от ПП ГЕРБ Владислав Николов ще проведе изнесен приемен ден в село Ясен в понеделник, 19 юни, от 10.00 часа, в местния клуб на партия ГЕРБ на ул. „Георги Димитров”. Това съобщиха от пресцентъра на ПП ГЕРБ.", "date": "2017-06-19", "title": "Плевен: Народният представител от ГЕРБ Владислав Николов ще проведе изнесена приемна в Ясен"}
{"url": "http://www.focus-news.net/news/2017/06/19/2406404/sdk-makedoniya-aleksandar-kiratsovski-zameni-oliver-spasovski-na-posta-generalen-sekretar-na-sdsm.html", "text": "Александър Кирацовски бе избран за нов генерален секретар на Социалдемократическия съюз на Македония (СДСМ), предава „Сакам да кажам“. Съответното решение бе взето в рамките на Централен съвет на партията, проведен в неделя. Кирацовски ще замени на поста Оливер Спасовски, който до този момент бе заместник-председател на СДСМ. \r\nНа Централния съвет, който се проведе след конгреса на 27 май, на който Зоран Заев бе преизбран за лидер, бяха избрани и шестима заместник-председатели – стъпка, която цели укрепването на партията, обясниха от СДСМ.Тереза Герова", "date": "2017-06-19", "title": "SDK (Македония): Александър Кирацовски замени Оливер Спасовски на поста генерален секретар на СДСМ"}
{"url": "http://www.focus-news.net/news/2017/06/19/2406393/vratsa-ogranicheno-e-dvizhenieto-po-pat-i-1-mezdra-botevgrad-pri-razklona-za-rebarkovo-poradi-patnotransportno-proizshestvie.html", "text": "Ограничено e движението по път I-1 Мездра - Ботевград  при разклона за Ребърково, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се пренасочва през Ребърково. Шофьорите да се движат с повишено внимание, спазвайки указанията на служителите на \"Пътна полиция\".", "date": "2017-06-19", "title": "Враца: Ограничено e движението по път I-1 Мездра - Ботевград  при разклона за Ребърково, поради пътнотранспортно произшествие"}
{"url": "http://www.focus-news.net/news/2017/06/19/2406409/plovdiv-okrazhniyat-sad-shte-zasedava-po-deloto-sreshtu-bivshiya-kmet-na-rayon-tsentralen-rayna-petrova.html", "text": "Окръжният съд ще заседава от от 09.30 часа по делото срещу бившия кмет на район „Централен“ в Пловдив Райна Петрова. Това съобщиха за Радио „Фокус“ – Пловдив от пресцентъра на съда. Срещу бившия кмет на район „Централен“ са повдигнати две обвинения – за злоупотреба с обществени поръчки за доставките на храни в детските градини, както и за оказването на влияние на длъжностно лице. Петрова е определила изпълнителя на договора за доставка на хранителни продукти. Спечелената обществена поръчка е била на стойност 380 000 лв. Последното заседание по делото се проведе в началото на месец март. Сред призованите досега за разпит има  директори на детски заведения, кметове и общински служители. Предстои разпитът на още свидетели. Защитник на Петрова е адвокат Красимир Елдъров. Тя беше отстранена от длъжност още през 2014-та година.\r\nТони МИХАЙЛОВ", "date": "2017-06-19", "title": "Пловдив: Окръжният съд ще заседава по делото срещу бившия кмет на район „Централен“ Райна Петрова"}
{"url": "http://www.focus-news.net/news/2017/06/19/2406406/gd-granichna-politsiya-6-km-e-opashkata-ot-tovarni-avtomobili-na-izhod-ot-gkpp-kapitan-andreevo-35-km-e-kolonata-na-izhod-ot-gkpp-lesovo.html", "text": "6 км е опашката от товарни автомобили на изход от ГКПП \"Капитан Андреево\", 3.5 км е колоната на изход от ГКПП \"Лесово\". Това съобщиха от пресцентъра на ГД \"Гранична полиция\". Информацията е към 06.00 часа. Нормален е трафикът на всички пунктове на границите с Румъния, Сърбия, Македония и Гърция.", "date": "2017-06-19", "title": "ГД \"Гранична полиция\": 6 км е опашката от товарни автомобили на изход от ГКПП \"Капитан Андреево\", 3.5 км е колоната на изход от ГКПП \"Лесово\""}
{"url": "http://www.focus-news.net/news/2017/06/19/2406405/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 19 юни. Това съобщиха от пресцентъра на дружеството.\r\nНа 19 юни 2017 г. (понеделник), във връзка с подмяна и монтаж на спирателни кранове на ул. „Тинтява“, НПЗ Дианабад, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nпо ул. „Тинтява“ от ул. „Жетварка“ до ул. „Никола Габровски“, ул. „132“;\r\nпо ул. „Русаля“ от ул. „Тинтява“ до ул. „Св. Пимен Зографски“, ул. „Ловен парк“, бул. „Симеоновско шосе“ №1 (Пицария „Виктория“),\r\nпо ул. „Никола Габровски“ от ул. „Буенос Айрес“ до ул. „Тинтява“;\r\nпо ул. „Апостол Карамитев“ от ул. „Никола Габровски“ до ул. „Буенос Айрес“;\r\nпо ул. „Св. Пимен Зографски“ от ул. „Никола Габровски“ до ул. „Русаля“; XV-то ДКЦ; 11-то ОУ; Спортен Комплекс \"Диана.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Габровски“ ъгъла с ул. „Апостол Карамитев“.\r\nНа 19 юни 2017 г. (понеделник), във връзка с подмяна на сградно водопроводно отклонение на ул. „Еделвайс“, кв. „Изгрев“ гр. Банкя, се налага спиране на водоподаването от 9:30 до 15:30 часа на клиентите на „Софийска вода”, живеещи в района на:\r\nул. „Еделвайс“ по ул. „Ангел Каралийчев“ от ул. „София“ до ул. „Морава“, ул. „Морава“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Еделвайс“ ъгъла с ул. „Ангел Каралийчев“.\r\nНа 19 юни 2017 г. (понеделник), във връзка с изграждане на сградно водопроводно отклонение на ул. „Полк. Стойно Бачийски“, кв. „Карпузица“, се налага спиране на водоподаването от 10:00  до 20:00 часа на клиентите на „Софийска вода”, живеещи в района на:\r\nпо ул. „Полк. Стойно Бачийски“ от ул. „Боженци“ до ул. „Люлински път“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боженци“ ъгъла с ул. „Полк. Стойно Бачийски“.\r\nНа 19 юни 2017 г. (понеделник), във връзка с изграждане на уличен водопровод на ул. „Обиколна“, кв. „Дружба“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nул. „Обиколна“ №29 и №35;\r\nбул. „Цариградско шосе“ №301 и №319.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обиколна“№35.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0700 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-06-19", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/06/19/2406410/stara-zagora-zatvaryat-za-sedmitsa-uchastak-ot-ul-angel-kanchev-v-stara-zagora.html", "text": "Заради ремонт за седмица ще бъде затворена за движение на всички видове моторни превозни средства ул. „Ангел Кънчев“, в участъка от ул. „Христо Ботев“ до бул. „Цар Симеон Велики“, в Стара Загора. Това съобщиха от пресцентъра на Община Стара Загора. Ремонтът на ул. „Ангел Кънчев“, в участъка от ул. „Христо Ботев“ до бул. „Цар Симеон Велики“, ще се извърши от днес до 25 юни 2017 г. За целта в този участък ще бъде спряно движението на МПС.\r\nОбходният маршрут за движещите се в посока север-юг е по ул. „Стефан Караджа“, а за движещите се в посока юг-север - по ул. „Подполковник Калитин“.\r\nДвижението на МПС ще се нормализира незабавно след приключване на мероприятието,  по преценка на служителите пряко ангажирани с охраната.", "date": "2017-06-19", "title": "Стара Загора: Затварят за седмица участък от ул. „Ангел Кънчев“ в Стара Загора"}
{"url": "http://www.focus-news.net/news/2017/06/19/2406407/montana-narodnite-predstaviteli-ot-gerb-dilyan-dimitrov-i-irena-dimova-organizirat-priemna-za-grazhdani-v-obshtina-medkovets.html", "text": "Народните представители от ГЕРБ в 12-и МИР – Монтана, Дилян Димитров и Ирена Димова организират приемна за граждани в община Медковец, съобщиха от пресцентъра на ПП ГЕРБ. Приемната в с. Расово ще се проведе от 11.00 до 12.30 часа в Клуба на пенсионера на ул. \"Георги Димитров № 55\". Срещата в с. Медковец ще се състои от 13.00 до 15.00 часа в сградата на общината на ул. \"Георги Димитров № 26\".", "date": "2017-06-19", "title": "Монтана: Народните представители от ГЕРБ Дилян Димитров и Ирена Димова организират приемна за граждани в община Медковец"}
{"url": "http://www.focus-news.net/news/2017/06/19/2406389/bbc-tereza-mey-svika-izvanredno-zasedanie-zaradi-intsidenta-pri-fisbari-park.html", "text": "По-късно тази сутрин британският министър-председател Тереза Мей ще проведе извънредно заседание във връзка с инцидента, при който превозно средство се вряза в група пешеходци край джамия в северната част на Лондон, предава BBC. \r\nМей подчерта, че полицията разглежда инцидента като „потенциална терористична атака“. Мария Динкова", "date": "2017-06-19", "title": "BBC: Тереза Мей свика извънредно заседание заради инцидента при Фисбъри Парк"}
{"url": "http://www.focus-news.net/news/2017/06/19/2406412/shumen-obshtinskite-savetnitsi-ot-pp-gerb-kaspichan-shte-provedat-sreshti-s-zhitelite-na-obshtinata.html", "text": "Общинските съветници от ПП ГЕРБ – Каспичан и общинския кмет Милена Недева ще се срещнат с жителите на  Каспичан. Това съобщиха от пресцентъра на ПП ГЕРБ. Срещата ще се проведе от 17.00 часа в Пенсионерския клуб в града.", "date": "2017-06-19", "title": "Шумен: Общинските съветници от ПП ГЕРБ – Каспичан ще проведат срещи с жителите на общината"}
{"url": "http://www.focus-news.net/news/2017/06/19/2406411/pazardzhik-mokri-sa-patishtata-v-oblastta-na-mesta-vidimostta-e-ogranichena-ot-magla.html", "text": "Интензивен е трафикът по пътищата в област Пазарджик, съобщи за Радио „Фокус“ – Пазарджик дежурният в Областно пътно управление. Пътните настилки са мокри, на места в планинската част на региона има мъгла. По моста в село Бошуля е забранено движението на товарни автомобили с тегло над 10 тона. Те използват обходен маршрут през село Звъничево – Септемврийски ханчета – град Септември – село Бошуля. Опасност от падащи камъни има в Родопската част на областта, по направленията Пещера-Батак-Широка поляна, Варвара-Гара Костандово и Белово-Юндола.\r\nВаня НИКОЛОВА", "date": "2017-06-19", "title": "Пазарджик: Мокри са пътищата в областта, на места видимостта е ограничена от мъгла"}
{"url": "http://www.focus-news.net/news/2017/06/19/2406400/sfsmvr-shte-obyavi-ofitsialnoto-si-stanovishte-po-izkazvaneto-na-ministara-na-vatreshnite-raboti-valentin-radev-napraveno-sled-zasedanie-na-saveta-za-sotsialno-partnyorstvo-v-mvr.html", "text": "Синдикалната федерация на служителите в Mинистерство на вътрешните работи (СФСМВР) ще обяви официалното си становище по изказването на министъра на вътрешните работи Валентин Радев, направено след заседание на Съвета за социално партньорство в МВР. Това съобщиха от СФСМВР. От СФСМВР обявиха, че посрещат с огромно недоумение изявленията на министър Радев и че федерацията ще предприеме всички законови действия, за защита на социалните права и интереси на служителите в МВР и започва подготовка за протестни действия.\r\n\"Оставаме отворени за предложения, кореспондиращи с духа на проведените консултации\", посочиха още от СФСМВР.", "date": "2017-06-19", "title": "СФСМВР ще обяви официалното си становище по изказването на министъра на вътрешните работи Валентин Радев, направено след заседание на Съвета за социално партньорство в МВР"}
{"url": "http://www.focus-news.net/news/2017/06/19/2406414/oon-rekordnite-656-mln-dushi-sa-napusnali-domovete-si-do-kraya-na-2016-g.html", "text": "Опустошителните конфликти, насилието и преследването в държави като Сирия и Южен Судан са принудили рекордните 65,6 млн. души да напуснат домовете си до края на 2016 г. Това съобщиха в понеделник от ООН, предава AFP.\r\n„В края на 2016 г. в света е имало 65,6 млн. души, които са били насилствено разселени\", се казва в изявление на Агенцията на ООН за бежанците, в което се подчертава, че данните са \"безпрецедентно високи\".Тереза Герова", "date": "2017-06-19", "title": "ООН: Рекордните 65,6 млн. души са напуснали домовете си до края на 2016 г."}
{"url": "http://www.focus-news.net/news/2017/06/19/2406415/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya-v-stolitsata.html", "text": "Акатист на св. Архангел Михаил ще бъде отслужен в митрополитската катедрала „Св. Неделя\" в столицата, предаде репортер на Агенция \"Фокус\". \r\nАкатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”. Началото на службата е в 10.00 часа. Вечернята е от 17.00 часа. \r\nНикола ПЕТКОВ", "date": "2017-06-19", "title": "Акатист на св. Архангел Михаил ще бъде отслужен в митрополитската катедрала „Св. Неделя\" в столицата"}
{"url": "http://www.focus-news.net/news/2017/06/19/2406416/sofiya-vavezhda-se-vremenna-organizatsiya-na-dvizhenieto-vav-vrazka-s-izgrazhdane-na-kanalizatsionen-klon-v-kv-benkovski.html", "text": "Въвежда се временна организация на движението във връзка с изграждане на канализационен клон в кв. „Бенковски“. Това съобщиха от пресцентъра на Столична община.До 24.00 часа на 13 юли 2017 г. се забранява влизането на пътни превозни средства по западната половина от пътното платно на бул. „Лазар Михайлов” между ул. „Руски войн” и ул. „Знаниео”. Движението ще се извършва в източната половина от пътното платно на булеварда, като същото се регулира с преносима светофарна уредба. \r\nОт 00.00 часа на 14 юли 2017 г. до 24.00 часа на 15 август 2017 г. се забранява влизането на пътни превозни средства по източната половина от пътното платно на бул. „Лазар Михайлов” между ул. „Знание” и ул. „Родна песен”. Движението ще се извършва в западната половина от пътното платно на булеварда, като същото се регулира с преносима светофарна уредба. \r\nОт 00.00 часа на 16 август 2017 г. до 24.00 часа на 13 септември 2017 г. се забранява влизането на пътни превозни средства по източната половина от пътното платно на бул. „Лазар Михайлов” между ул. „Руски войн” и ул. „Знание”. Движението ще се извършва в западната половина от пътното платно на булеварда, като същото се регулира с преносима светофарна уредба. \r\nИзместват се съществуващи автобусни спирки: \r\nдо 24.00 часа на 15 август 2017 г. както следва: \r\n- спирка с код 0039 „60-ТО ОУ” на бул. „Лазар Михайлов” в посока Околовръстен път се измества със100 м назад в посока Център; \r\n- спирка с код 0040 „60-ТО ОУ” на бул. „Лазар Михайлов” в посока Център се измества напред след ул. „Наука” в посока Център; \r\n- от 04.30 часа на 19.06.2017 г. до 24.00 часа на 13.07.2017 г. се измества спирка с код 0040 „60-ТО ОУ” на бул. „Лазар Михайлов” в посока център с100 м назад в посоко Околовръстен път; \r\nот 04.30 часа на 16 август 2017 г. до 24.00 часа на 14 септември 2017 г., както следва: \r\n-спирка с код 0040 „60-ТО ОУ” на бул. „Лазар Михайлов” в посока Център се измества назад със 100 м в посока Околовръстен път; \r\n- спирка с код 0039„60-ТО ОУ” на бул. „Лазар Михайлов” в посока Околовръстен път се измества напред с 50 м в посокоа Околовръстен път;", "date": "2017-06-19", "title": "София: Въвежда се временна организация на движението във връзка с изграждане на канализационен клон в кв. „Бенковски“"}
{"url": "http://www.focus-news.net/news/2017/06/19/2406408/afp-intsidentat-s-van-v-london-e-potentsialna-teroristichna-ataka-zayavi-tereza-mey.html", "text": "Министър-председателят на Обединеното кралство Тереза Мей описа инцидента, при който ван се вряза в група хора в близост до джамия в северната част на Лондон, като „потенциална терористична атака“, предава AFP.\r\n„Ще председателствам спешна среща по-късно тази сутрин. Всички мои мисли са с жертвите, техните семейства и службите за спешна помощ на място\", обясни Мей в изявление в понеделник.Тереза Герова", "date": "2017-06-19", "title": "AFP: Инцидентът с ван в Лондон е „потенциална терористична атака“, заяви Тереза Мей"}
{"url": "http://www.focus-news.net/news/2017/06/19/2406413/blagoevgrad-obshtina-bansko-chestva-295-godini-ot-rozhdenieto-na-paisiy-i-255-godini-ot-napisvaneto-na-istoriya-slavyanobalgarska.html", "text": "С богата програма Община Банско ще чества тържествено  295 години от рождението на Паисий и 255 години от написването на „История Славянобългарска”. Това съобщиха от пресцентъра на Община Банско. В програмата се предвижда да се включи председателя на 44-то Народно събрание Димитър Главчев, както и Негово Високопреосвещенство митрополит Серафим, който ще отслужи предвидената в програмата Божествена Света литургия.", "date": "2017-06-19", "title": "Благоевград: Община Банско чества 295 години от рождението на Паисий и 255 години от написването на „История Славянобългарска”"}
{"url": "http://www.focus-news.net/news/2017/06/19/2406419/ekathimerini-mladite-gartsi-sa-v-nevedenie-za-postizheniyata-na-es-pokazva-prouchvane.html", "text": "Мнозинство от 84 % от гърците на възраст между 16 г. и 25 г. заявяват, че мирът е най-важния резултат от членството на страната в Европейския съюз, според проучване, което също установи, че 24 % от анкетираните не са в състояние да назоват три или повече постижения на Общността, съобщава електронното издание Ekathimerini.\r\nОнлайн проучването, което ще бъде публикувано в сряда, бе проведено от проевропейския мозъчен тръст To Diktio („Мрежата“) сред  1 173 ученици от средни училища.\r\nНа въпрос дали смятат, че членството на Гърция в 28-членния блок подобрява ежедневието им, малко над 37 % са дали отрицателен отговор.\r\nДокато повечето от участниците в анкетата заявяват, че подкрепят по-тясната европейска интеграция, само малцинство от респондетите считат, че създаването на социална държава е значителен принос на европейския процес.\r\nМеждувременно 86 % се съгласиха, че е \"много важно\" да пътуват, да живеят, да учат или да работят свободно в ЕС, докато 72 % заявяват, че е положително да \"имаме обща валута, която прави сделките ни по-лесни\".\r\nИ накрая, 83 % твърдят, че ЕС може да играе ключова роля в \"защитата на основните права независимо от пол, раса, религия, инвалидност или възраст\".\r\nГърция се присъедини към ЕИО, предшественик на днешния ЕС, през 1981 г., припомнят от редакцията.Тереза Герова", "date": "2017-06-19", "title": "Ekathimerini: Младите гърци са в неведение за постиженията на ЕС, показва проучване"}
{"url": "http://www.focus-news.net/news/2017/06/19/2406417/stara-zagora-narodniyat-predstavitel-ot-pp-gerb-radostin-tanev-shte-provede-priemna-za-grazhdani.html", "text": "Народният представител от ПП ГЕРБ Радостин Танев ще проведе приемна за граждани. Това съобщиха от пресцентъра на ПП ГЕРБ. Срещата ще се състои от 09.00 до 11.00 часа в офиса на партията на бул. „Митрополит Методий Кусев” № 5.", "date": "2017-06-19", "title": "Стара Загора: Народният представител от ПП ГЕРБ Радостин Танев ще проведе приемна за граждани"}
{"url": "http://www.focus-news.net/news/2017/06/19/2406418/pazardzhik-oblastnata-komisiya-po-vodnospasitelna-deynost-izvarshi-proverki-na-yazoviri-i-mikroyazoviri-v-regiona.html", "text": "Областната комисия по водноспасителна дейност извърши проверки на водните площи – язовири и микроязовири. Това съобщи за Радио „Фокус” – Пазарджик Таня Чомакова от РЗИ - Пазарджик. Тя уточни, че проверките са извършени в периода до 17 юни. При контрола е проследено спазването на няколко основни изисквания, а именно сформирани ли са общински комисии по водно-спасителна дейност (със заповед на кмета на съответната община), извършени ли са проверки на състоянието на водните площи и  обезопасяването им и представени ли са протоколи с констатации от проверките; спазва ли се Наредбата за водоспасителна дейност и обезопасяване на водните площи, за наличие на обозначителни табели: указателни, забранителни и предупредителни. Тя допълни, че проверките са в изпълнение на заповедта на областния управител за намаляване на водните инциденти в област Пазарджик. През месец юли ще бъдат извършени проверки и на плувните басейни в региона.\r\nВаня НИКОЛОВА", "date": "2017-06-19", "title": "Пазарджик: Областната комисия по водноспасителна дейност извърши проверки на язовири и микроязовири в региона"}
{"url": "http://www.focus-news.net/news/2017/06/19/2406423/gabrovo-zabraneno-e-dvizhenieto-na-avtomobili-s-shirina-nad-330-m-na-patya-mezhdu-s-kormyansko-i-s-malak-varshets-poradi-stesnen-uchastak-pri-most-nad-reka-krapets.html", "text": "Шофьорите да се движат с повишено внимание по главния път при границата с областите Ловеч и Велико Търново. В участъка от км 90+000 до км 92+500 се извършва изсичане на храсти. Дейностите трябва да приключат до 20 юни. Това съобщиха за Радио „Фокус” – Велико Търново от пресцентъра на Областно пътно управление - Габрово. От там съветват водачите да карат внимателно при км 7+060, където една от лентите за движение е стеснена, поставена е необходимата сигнализация. Срокът за приключване на ремонта е до 30 юни. Условията за пътуване в Габровска област са нормални. Настилките са предимно мокри, времето облачно, като на места превалява дъжд. Забранено е движението на моторни превозни средства с ширина по–голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3,30 м по път III-401 Граница Ловеч – Кормянско - Малък Вършец – при км 46+800 по общински път до III-403 в с. Малък Вършец. Ремонти се извършват и по пътя между селата Дебел дял и Музга oт км 15+000 до км 18+000, както и между Чехлевци и Велчевци от км 11+770 до км 11+829.  Нека водачите се движат с повишено внимание по пътя между селата Димовци и Торбалъжите, както и между Донино и Велковци, където се извършва изсичане на храсти и косене на тревни площи. Дейностите трябва да приключват до края на деня. Пропаднал участък от асфалтовата настилка затруднява движението по пътя между Палаузово и Стомонеците.\r\nЛуиза ТРАНЧЕВА", "date": "2017-06-19", "title": "Габрово: Забранено е движението на автомобили с ширина над 3.30 м на пътя между с. Кормянско и с. Малък Вършец поради стеснен участък при мост над река Крапец"}
{"url": "http://www.focus-news.net/news/2017/06/19/2406420/burgas-politsiyata-izdirva-izvarshitelya-na-palezh-v-grada.html", "text": "На 17 юни т. г. около 01.50 ч. в Първо Районно управление - Бургас е получено съобщение от 34-годишен мъж от Бургас затова, че от автомобила си забелязал в района на бул. \"Демокрация\" № 8, непознат мъж да излива течност по дървена гаражна врата и да я пали. Гражданинът изгасил започналия пожар и започнал да гони извършителя, който успял да избяга с лек автомобил и се издирва по описание от служители на Първо Районно управление – Бургас. Това съобщиха от ОДМВР-Бургас. При извършения първоначален оглед на местопроизшествието е констатирано, че вследствие на палежа е опушена външната част на врата на гараж, собственост на 71 годишен мъж от града. Работата по случая продължава от служители на Първо Районно управление – Бургас.", "date": "2017-06-19", "title": "Бургас: Полицията издирва извършителя на палеж в града"}
{"url": "http://www.focus-news.net/news/2017/06/19/2406422/sofiya-vavedena-e-vremenna-organizatsiya-na-dvizhenieto-vav-vrazka-s-izgrazhdane-na-glaven-kanalizatsionen-klon-po-ullazar-mihaylov.html", "text": "Въведена е временна организация на движението във връзка с изграждане на главен канализационен клон по ул.„Лазар Михайлов“, съобщиха от пресцентъра на Столична община. До 24.00 часа на 17 юни се забранява влизането на пътни превозни средства по западната половина от пътното платно на бул. „Лазар Михайлов“  между ул. „Знание“ и ул. „Родна песен“ . Движението на автомобили ще се извършва в източната половина от пътното платно на булеварда.\r\nДо 24.00 часа на 13 юли се забранява влизането на пътни превозни средства  по западната половина от пътното платно на бул. „Лазар Михайлов“ между ул. „Руски войн“ и ул. „Знание“ Движението ще се извършва в източната  половина на пътното платно. \r\nОт 00.00 часа на 14 юли до 24.00 часа на 15 август се забранява влизането на пътни превозни средства  по източната половина  от пътното платно на бул. „Лазар Михайлов“  между ул. „Знание“ и „Родна песен“ . Движението ще се извършва в западната половина на пътното платно на булеварда. \r\nОт 00.00 часа на 16 август до 24.00 часа на 13 септември се забранява влизането на пътни превозни средства  по източната половина  от пътното платно на бул. „Лазар Михайлов“  между ул. „Руски войн“ и ул. „Знание“  движението на пътни превозни средства се извършва в западната половина от пътното платно на булеварда.  \r\nСъществуващите спирки в участъка ще бъдат изместени както следва :\r\nДо 24.00 часа на 17 юни и от 4.30 часа на 14 юли до 24.00 часа на 15 август\r\n-спирка с код 0039 „60 ОУ“ на бул. „Лазар Михайлов“ в посока Околовръстен път се измества със 100 метра назад към Центъра,\r\n- спирка с код 0040 „60 ОУ“  на бул. „Лазар Михайлов“  в посока център  се измества напред след ул. „Наука“ в посока Център, \r\nДо 24.00 часа на 13 юли се измества спирка с код 0040 „60 ОУ“ на бул. „Лазар Михайлов“  в посока център със 100 метра назад в посока Околовръстен път.\r\nОт 4.30 часа на 16 август до 24.00 часа на 14 септември  спирките се изместват както следва : \r\n-Спирка с код 0040 „ 60  ОУ“ на бул. „Лазар Михайлов“  в посока Център  се измества назад със 100 метра в посока Околовръстен път,\r\n-Спирка с код 0039 „60 ОУ“  на бул. „Лазар Михайлов“  в посока Околовръстен път се измества напред с 50 метра  в посока Околовръстен път.", "date": "2017-06-19", "title": "София: Въведена е временна организация на движението във връзка с изграждане на главен канализационен клон по ул.„Лазар Михайлов“"}
{"url": "http://www.focus-news.net/news/2017/06/19/2406424/plovdiv-v-grada-shte-se-provede-mezhdunarodna-konferentsiya-po-kombinatoren-analiz.html", "text": "18-та Международна конференция по комбинаторен анализ на изображения започва днес в Пловдив. Това съобщиха за Радио „Фокус” - Пловдив от Община Пловдив. Събитието ще се проведе в Стария град и ще продължи до 21 юни. Участници са водещи учени от 23 страни от Европа, Азия, Африка и Северна Америка. Конференцията се провежда за първи път през 1991 година в Париж, а следващите й издания са в Убе (Япония), Вашингтон (САЩ), Лион (Франция),  Хирошима (Япония), Мадрас (Индия), Кан (Франция), Филаделфия (САЩ), Палермо (Италия), Оукланд (Нова Зеландия), Берлин (Германия), Бъфало (САЩ), Плая дел Кармен (Мексико), Мадрид (Испания), Остин (САЩ), Бърно (Чехия) и Калкута (Индия). В продължение на повече от 25 години тази серия конференции предлага на учени от цял свят форум, на който да представят своите най-нови открития, да дискутират най-значимите постижения и предизвикателства в областта, както и да утвърдят и разширят сътрудничеството си с учени от други страни.\r\nКомбинаторният анализ на изображения е научна дисциплина основана на абстрактни математически теории и техники от “дискретната” математика (понякога наричана “езикът на компютрите”). Краен продукт на научните изследвания са математически модели и методи за решаване на проблеми от реалния живот, възникващи в различни, често “социално чувствителни” области на човешката дейност, като медицината, роботиката, отбраната и сигурността. Така например, технологии оборудвани с комбинаторни алгоритми за анализ на изобразения могат да разпознаят  нелегално паркиран или издирван автомобил, изоставен багаж, издирвано лице, непозволено или съмнително поведение и др. Чрез методите на дискретната томография могат да се визуализират вътрешни човешки органи без да се налага физически контакт с пациента.\r\nИдеята за провеждане на тазгодишната конференция по комбинаторен анализ на изображения (IWCIA) в Пловдив е на Валентин Бримков и Ренета Бърнева, професори в Университета на Щата Ню Йорк и водещи учени в тази област. В помощ е местен организационен комитет, включващ няколко учени от Пловдив и София, както и студенти и ученици от Пловдивската математическа гимназия. Организаторите високо оценяват партньорството и помощта от Пловдивската община и лично от заместник кмета на Пловдив Стефан Стоянов. Целта на организаторите е IWCIA 2017 в Пловдив да бъде научно събитие, достигащо най-високите световни стандарти. Процесът на рецензиране на постъпилите статии е бил твърде строг и прецизен, като всяка статия е рецензирана чрез двойно-сляп модел от трима независими члена на международния програмен комитет включващ водещи учени от 17 различни страни. Томът с трудовете на IWCIA е публикуван в световно-известната Lecture Notes in Computer Science серия на международното научно издателство Springer. Пленарните докладчици са световно признати учени – Алфред М. Брукстейн от Технион, Израел, Едуин Ханкок от Университета на Йорк, Великобритания и Доктор Хонорис Кауза в Университета на Аликанте, Марк ван Кревелд от Университета на Утрехт, Нидерландия, Кристиан Ронсе от Университета на Страсбург, Франция и Гюнтер Роте от Свободния Университет на Берлин, Германия. Социалната програма на конференцията включва запознаване на участниците с историческите и културни забележителности на Пловдив. Гостите ще посетят Асеновата крепост, Бачковския манастир и други забележителности в района, ще се насладят на природата на Родопите, както и на най-доброто от българската кухня. Организаторите вярват че IWCIA в Пловдив ще остави незабравими спомени сред всички гости.\r\nКристиян ГАРОВ", "date": "2017-06-19", "title": "Пловдив: В града ще се проведе Международна конференция по комбинаторен анализ"}
{"url": "http://www.focus-news.net/news/2017/06/19/2406427/d-r-desislava-katelieva-lipsva-reaktsiya-na-darzhavata-koyato-da-dovede-do-adekvatno-reshenie-za-spravyaneto-s-agresiyata-nad-lekarite.html", "text": "Липсва реакция на държавата, която да доведе до адекватно решение за справянето с агресията над лекарите у нас. Това каза в сутрешния блок „Добро утро, България“ на Радио „Фокус“ д-р Десислава Кателиева, председател на Националната асоциация на работещите в Спешната помощ по повод последното нападение над спешен медик в Роман. „Държавата трябваше да помисли за въвеждането на стандарта по Спешна медицина, с който щеше да се въведе някакъв ред в системата и ние щяхме да работим много по-спокойни, изпълнявайки времевите интервали, заложени по този стандарт. В него беше заложено да има и проценти на риск след приемането на спешни повиквания, имаше заложени изисквания за мерки за безопасност на екипите, паник бутоните, по-добра комуникация със службите за спешно реагиране и с полиция при случай на агресия. Това нещо държавата не го извърши през последните месеци“, коментира д-р Десислава Кателиева. \r\nТя уточни, че работата на лекарите без осигурени правила, ред и сигурност няма как да продължава.", "date": "2017-06-19", "title": "Д-р Десислава Кателиева: Липсва реакция на държавата, която да доведе до адекватно решение за справянето с агресията над лекарите"}
{"url": "http://www.focus-news.net/news/2017/06/19/2406429/pregled-na-osnovnite-temi-vav-velikotarnovskiya-pechat.html", "text": "„От Полски Тръмбеш ще контролират първия наш комуникационен сателит“ е заглавие от първа страница на областния всекидневник „Янтра Днес”. Първият български геостационарен комуникационен сателит BulgariaSat-1 ще бъде изстрелян в Космоса тази вечер в 21.00 часа българско време. Единият център за контрол на спътника ще бъде в Полски Тръмбеш, а другият в София. „Колко са богати народните представители от областта?“ е друго заглавие от днешното издание. Народните представители от областта декларираха имотите си пред Сметната палата. Заместник-председателят на ГЕРБ Цветан Цветанов не е декларирал, че притежава недвижими имоти. Отбелязал е, че през 2016 г. жена му си е купила „Мини Купър“ за 26 000 лв. „Министърът на образованието Красимир Вълчев: „С 330 млн. лв. ще се увеличат средствата за образование в бюджета за 2018 година“, пише още вестникът. Нова формула за разпределяне на средствата по делегираните бюджети разработват от просветното министерство. Новият разходен стандарт ще бъде подготвен до началото на есента и ще се прилага от началото на бюджетната 2018г. „Дават на съд трима непълнолетни за кражба на автомобил и пари“ е новина от криминалната хроника. На страниците на вестника ще откриете и статия, разказваща за международна киноложка изложба, която се проведе във Велико Търново. \r\n„Кмет си купи 30 имота за една година, милионер управлява община, депутат къта 11 депозита“ е заглавие от другия областен ежедневник „Борба“. Кмет си купи 30 имота, негов колега пък се оказа милионер – едър рентиер и оперира с над 50 обекта, депутат къта 11 депозита в най-популярни валути. Това само част от прелюбопитните факти, които изплуват от собственоръчно попълнените имотни декларации на властимащите. „Бабаити пуснаха клип с попръжки срещу полицията, съдът ги глоби с по 150 лв.“ е друга тема от всекидневника. Триминутен клип в интернет скандализира полицията в Свищов заради обиди и попръжни срещу конкретни служители и цялото МВР. Записът е направен около 18.00 часа пред кръчма на площад „Хан Бъчва“, в крайдунавския град. „Туристи търсиха девет скрити ключа на Царевец и решаваха мистериозни загадки“, пише още ежедневника. По следите на мистериозен крадец, скрил девет ключа някъде из историческия хълм Царевец, тръгнаха в събота Марта и нейната осемгодишна дъщеря Дара. На страниците на днешното издание е поместен и материал за новото спонсорство, което Община Велико Търново предоставя за „Етър Велико Търново“.", "date": "2017-06-19", "title": "Преглед на основните теми във великотърновския печат"}
{"url": "http://www.focus-news.net/news/2017/06/19/2406431/kyustendil-remontni-deynosti-se-izvarshvat-v-uchastatsi-ot-patishtata-kosovo-treklyano-i-treklyano-dragovishtitsa.html", "text": "Ремонтни дейности се извършват в участъци от пътищата Косово – Трекляно и Трекляно Драговищица. Това съобщи за Радио „Фокус” – Кюстендил дежурният в Областно пътно управление – Кюстендил. Ремонтните дейности, които ще продължат до 21 юни, включват почистване на окопи и профилиране и подравняване на банкети, изграждане на скален насип и полагане на плътна асфалтова смес. Поради ремонтните дейности има стесняване на една от лентите за движение. Водачите на моторни превозни средства трябва да шофират с повишено внимание. Забранено е движението на товарни автомобили в участъци от пътя между селата Смоличано и Пелатиково. Въведеното ограничение за товарните моторни превозни средства е заради пропадане на част от пътното платно. Участъкът е сигнализиран с пътни знаци, временната организация е със срок до края на месец юли. Пропадане на част от пътното платно е причина за въведена временна организация на движението след Рилски манастир. Движението се извършва само в една лента. В участъка скоростта на движение е ограничена до 30 км/час, мястото е сигнализирано с необходимите пътни знаци. Срокът за действие на временната организация на движение е до 31 юли. Въведена е временна организация на движението в участък от пътя Бобов дол – Жедна. Временната организация на движението е в района на 14 километър от пътя, поради свлачище. Срокът на действие е до 31 юли 2017 година. С нормална интензивност е движението по автомагистрала „Струма” и път Е-79. Слаб е трафикът в посока ГКПП – Гюешево.\r\nВенцеслав ИЛЧЕВ", "date": "2017-06-19", "title": "Кюстендил: Ремонтни дейности се извършват в участъци от пътищата Косово – Трекляно и Трекляно Драговищица"}
{"url": "http://www.focus-news.net/news/2017/06/19/2406432/narodniyat-predstavitel-ot-pp-gerb-krasen-krastev-shte-provede-iznesen-priemen-den-v-dolni-vadin.html", "text": "Народният представител от ПП ГЕРБ Красен Кръстев ще проведе изнесена приемна ден в с. Долни Вадин, съобщиха от пресцентъра на партията. Всички желаещи да се срещнат с народния представител могат да го направят от 14:00 ч. в сградата на НЧ ,,Съзнание\" 1927, кметство Долни Вадин.", "date": "2017-06-19", "title": "Народният представител от ПП ГЕРБ Красен Кръстев ще проведе изнесен приемен ден в Долни Вадин"}
{"url": "http://www.focus-news.net/news/2017/06/19/2406428/vratsa-mazh-e-zaginal-pri-katastrofa-mezhdu-tir-i-bus-na-patya-mezdra-botevgrad-pri-razklona-za-rebarkovo.html", "text": "Мъж е загинал при пътен инцидент, станал тази сутрин на пътя Мездра-Ботевград, при разклона за Ребърково. Сигналът е подаден малко след 06.00 часа. Това съобщиха от пресцентъра на МВР. По първоначални данни са се ударили ТИР и микробус. Водачът на буса е загинал на място. Работата по установяване на причините за инцидента продължават.\r\nДвижението на моторни превозни средства в района временно е ограничено и се пренасочва през Ребърково. На място има пътни полицаи, които регулират движението.", "date": "2017-06-19", "title": "Враца: Мъж е загинал при катастрофа между ТИР и бус на пътя Мездра-Ботевград, при разклона за Ребърково"}
{"url": "http://www.focus-news.net/news/2017/06/19/2406425/faz-sled-fatalniya-intsident-v-london-razsledvaneto-e-povereno-na-spetsialisti-za-borba-s-terorizma.html", "text": "Разследването на кървавия инцидент в лондонския Финсбъри Парк е поверено на британската полиция за борба с тероризма, съобщава германският национален ежедневник Die Frankfurter Allgemeine Zeitung.\r\nВ нощта срещу понеделник миниван се вряза в група хора в близост до джамия. Мъжът, управлявал превозното средство, е задържан – най-напред от очевидци, а след това и от полицейските служители. Мотивите за престъплението му все още са неизвестни. \r\nПо данни на правоохранителните органи към момента няма свидетелства за други замесени в инцидента, който премиерът Тереза Мей описа като „потенциална терористична атака“. В резултат на нападението загина един човек, а 10 други пострадаха.Тереза Герова", "date": "2017-06-19", "title": "FAZ: След фаталния инцидент в Лондон – разследването е поверено на специалисти за борба с тероризма"}
{"url": "http://www.focus-news.net/news/2017/06/19/2406426/39-godishnata-zhena-transportirana-v-pirogov-sled-katastrofata-v-rayona-na-kresnenskoto-defile-e-nastanena-v-reanimatsiya.html", "text": "39-годишната жена, транспортирана в УМБАЛСМ „Н. И. Пирогов” вчера след катастрофата в района на Кресненското дефиле, е настанена в Централна реанимация на болницата. Това съобщиха от пресцентъра на лечебното заведение. Пациентката има политравма. Екипът прилага най-съвременен протокол при лечението й. \r\nЕкип на Детската травматология е оперира 14-годишно момче, пострадало при инцидент на пешеходна пътека на бул. „Владимир Вазов” в София през миналата седмица. По време на неколкочасовата операция, лекарите са коригирали многофрагментно счупване, засягащо лакътната става. На пациента са поставени 2 плаки, които стабилизираха счупването. Така не се налага продължително носене на гипсова имобилизация. Интервенцията е преминала успешно и ръката на пациента се възстановява нормално. Той е настанен в реанимация, контактен и адекватен. \r\n1900 души са потърсили помощ в Спешното на университетската болница за последните 3 дни. От тях 200 се е наложило да останат за лечение. 90 от преминалите са здравнонеосигурени.", "date": "2017-06-19", "title": "39-годишната жена, транспортирана в „Пирогов” след катастрофата в района на Кресненското дефиле, е настанена в реанимация"}
{"url": "http://www.focus-news.net/news/2017/06/19/2406434/pregled-na-osnovnite-temi-v-shumenskiya-pechat.html", "text": "„Шумен заблестя ярко на рок картата на България“, е водещото заглавие във вестник „Шуменска заря“. Два дни рок под небето бе събитието, което събра на Шуменското плато феновете на бунтарската музика от страната. Община Шумен организира в петък и събота вечерта на Илчов баир първото издание на “Шумен Рок Фест”. За откриването на феста шуменци бяха решили да се придвижват не само с автомобили и автобуси, но и пеша и с велосипеди. Да станат част от събитието бяха дошли млади хора от чужбина и столицата, върнали се за ваканция в родния си град. „Шуменските депутати и управници декларираха имуществото си“ е акцент от стр.2 в броя. Сметната палата публикува новите имотни декларации на депутати, областни управители и кметове. Те са длъжни да ги подават съгласно Закона за публичност на имуществото на лица, заемащи висши държавни и други длъжности. „Недоволни искат оставката на кмета на село Мадара“, съобщава ежедневникът. Над 200 души от село Мадара са се подписали досега под подписка срещу кмета Кирил Кирилов. Хората са недоволни от управлението му. “Селото е занемарено. До старата гара е пълно с отпадъци. Тревата към Мадарския конник не е окосена, а сме туристическо селище“, каза Валентин Вълчев, един от организаторите на подписката. „Единственият кандидат спечели конкурса за директор на новото ОП ”Чистота”, информира изданието. Евгений Цанков Цанков е новият директор на Общинското предприе „Чистота“ в Шумен, съобщиха от общинския пресцентър. Той има висше образование с магистърска степен „Икономика и управление на бизнеса“. Завършил е Шуменския университет „Еп. Константин Преславски“. Евгений Цанков е на 32 години. „Кметът на Шумен разпореди мерки за опазване на реколтата преди жътва“, пише всекидневникът. Забранява се паленето на огън и паркирането на моторни превозни средства в площите с посеви. За да не възникнат пожари в житните култури, трябва да се изградят защитни ивици и да се осигурят средства, необходими за провеждане на ефективни гасителни действия, ако се налага. Собствениците и ползвателите на земеделски земи трябва да осигурят денонощно наблюдение на земеделските посеви, а кметовете и кметските наместници да организират денонощно дежурство на телефонен пост в кметствата, се казва в съобщение на пресцентъра на Община Шумен. В броя е публикувано интервюта с Нида Ахмедов, кмет на Каолиново и с гл. ас. д-р Бисерка Йовчева, ръководител на Школа А&Б. „Нужни са още 90 000 лв. за пълното излекуване на Ники“, е заглавие от стр.5 в броя. 830 лв. бяха събрани в подкрепа на Николай Траянов на благотворителния футболен турнир, който се проведе в неделя на игрищата накомплекс “Атлетик Арена” в Шумен. 17-годишният младеж се лекува в болница в Истанбул от злокачествено туморно образувание. Събраната сума е само от таксите за участие на отборите. Кутията за дарения все още не е отворена, съобщиха организаторите на турнира. „Започнаха летните занимания в детския комплекс“, пише вестникът. В шуменския Център за подкрепа за личностно развитие – Общински детски комплекс започнаха ежегодните летни занимания с ученици. Те се провеждат всеки работен ден от 9 до 13 ч. и ще продължат до края на месец юли. В  момента децата се занимават в клубовете „Компютърен свят“ и „Млад археолог“. От 23 до 30 юни ще работят клубовете „Математика“ и „Веселяче“.", "date": "2017-06-19", "title": "Преглед на основните теми в шуменския печат"}
{"url": "http://www.focus-news.net/news/2017/06/19/2406421/balgarskiyat-poslanik-vav-velikobritaniya-konstantin-dimitrov-napadenieto-kray-dzhamiyata-pri-finsbari-park-v-london-se-opredelya-kato-potentsialna-teroristichna-ataka.html", "text": "Нападението край джамията при Финсбъри Парк в Лондон се определя като потенциална терористична атака. Това каза Агенция „Фокус“ посланикът на България във Великобритания и Северна Ирландия Константин Димитров. „Досега няма пострадали българи. Разследването на атаката е в своя начален етап. Наблюдаваме ситуацията“, допълни Димитров. Той добави, че веднага след атаката е задействано съответното разследване, а районът е отцепен от сили на полицията.\"Фокус\" припомня:  Един човек е загинал, а други осем са настанени в болница, след като ван се вряза в група пешеходци край джамия в северната част на Лондон. Към момента британските антитерористични части разследват инцидента, съобщиха в понеделник от полицията. 48-годишният шофьор на превозното средство е бил „задържан от гражданите на място на инцидента и след това е бил арестуван от полицията“, допълниха британските власти.\r\nСтефан ПЕТРОВ", "date": "2017-06-19", "title": "Българският посланик във Великобритания Константин Димитров: Нападението край джамията при Финсбъри Парк в Лондон се определя като потенциална терористична атака"}
{"url": "http://www.focus-news.net/news/2017/06/19/2406435/veliko-tarnovo-v-obshtinata-shte-se-sastoi-preskonferentsiya-vav-vrazka-s-predstoyashtoto-otkrivane-na-traditsionniya-petropavlovski-sabor.html", "text": "Днес, 19 юни /понеделник/ в 11.00 ч. в Зала 302 на Община Велико Търново ще се състои пресконференция във връзка с предстоящото откриване на традиционния Петропавловски събор. Това съобщиха от пресцентъра на Община Велико Търново. Ще бъдат представени трите общини - съорганизатори, велико Търново, Горна Оряховица и Лясковец.", "date": "2017-06-19", "title": "Велико Търново: В Общината ще се състои пресконференция във връзка с предстоящото откриване на традиционния Петропавловски събор"}
{"url": "http://www.focus-news.net/news/2017/06/19/2406436/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Навсякъде времето в мъгливо, вали дъжд, духа силен вятър. Температурите са в порядъка на 7-8 градуса. Лифтовите съоръжения никъде не работят. \r\nОт ПСС не препоръчват излизане в планината, разходки или излети. Те призовават туристите да си останат днес вкъщи. През изминалото денонощие няма регистрирани инциденти. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-06-19", "title": "ПСС: Лоши са условията за туризъм в планините"}
{"url": "http://www.focus-news.net/news/2017/06/19/2406433/mvr-edin-chovek-e-zaginal-a-27-sa-ranenite-pri-katastrofi-v-stranata-prez-izminaloto-denonoshtie.html", "text": "Един човек е загинал, а 27 са ранените при 19 тежки катастрофи в страната през изминалото денонощие. Това съобщиха от пресцентъра на МВР", "date": "2017-06-19", "title": "МВР: Един човек е загинал, а 27 са ранените при катастрофи в страната през изминалото денонощие"}
{"url": "http://www.focus-news.net/news/2017/06/19/2406437/nzz-dve-treti-ot-siriytsite-sa-nasilstveno-razseleni-zaradi-grazhdanskiya-konflikt-v-rodinata-im.html", "text": "Броят на насилствено разселените лица се е удвоил през последните 20 г.: от 33,9 млн. души през 1997 г. до 65,6 млн. души в края на 2016 г. Най-сериозно е положението в Сирия, където две трети от гражданите са били принудени да напуснат домовете си заради кървавия граждански конфликт. Това  показва годишният статистически доклад на Върховния комисариат на ООН за бежанците (ВКБООН), пише швейцарският вестник Die Neue Zuercher Zetung. Броят на разселените лица е най-високия, регистриран някога, става ясно от доклада, публикуван в понеделник.\r\nВ сравнение с 2015 г., броят на принудително разселените лица се е увеличил само с 300 хил. души. Филипо Гранди, върховен комисар на ООН за бежанците, предупреди по време на пресконференция, че в действителност „стабилните данни крият една много нестабилна ситуация“, която доказва, че причините, които принуждават хората да бягат, не са преодолени. \r\nВКБООН обръща специално внимание на ситуацията в две държави, в които има дългогодишни конфликти - Сирия и Южен Судан. В близкоизточната арабска република, където краят на гражданската война не се вижда, има най-голям брой разселени лица. При това през настоящата година са събрани едва 23 % от обещаните средства за подпомагане на бедстващото й население. „Сирия е на път да се превърне в забравена криза“, предупреди Гранди в рамките на пресконференция, изказвайки надежда, че страните ще изпълнят финансовите си ангажименти.Тереза Герова", "date": "2017-06-19", "title": "NZZ: Две трети от сирийците са насилствено разселени заради гражданския конфликт в родината им"}
{"url": "http://www.focus-news.net/news/2017/06/19/2406439/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” ще говорим за развитието на занаятите в Кюстендил и проблемите, стоящи на дневен ред пред занаятчиите. Наши събеседници по темата ще бъдат зам.-кметът на Община Кюстендил Надя Каратова и председателят на Регионалната занаятчийска камара Даниела Стоянова. Ще ви разкажем как родолюбивото сдружение „Роден край” в Кюстендил се ангажира със запазване и популяризиране на старите занаяти. Ще ви срещнем и с номинираната за живо човешко съкровище – Елена Славова, майстор на народни занаяти от Кюстендил. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017-06-19", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/06/19/2406440/the-local-shvedskite-sluzhbi-shte-izprashtat-sms-preduprezhdeniya-za-grazhdanite-namirashti-se-v-opasni-zoni.html", "text": "Шведският авариен контролен център ще изпраща под формата на кратки текстови съобщение предупреждения към гражданите, които се намират в потенциално опасни зони, пише вестник The Local.\r\nСъобщенията ще бъдат изпращани като форма на предупреждение за различни инциденти като пожар, изтичане на газ или терористични атентати. За целта службите работят съвместно с мобилните оператори, за да създадат специалната SMS-предупредителна система, уточняват медиите в скандинавското кралство.\r\nВ страната вече има разработена подобна система, известна като VMAs, но предупрежденията, изпращани чрез нея, достигнат само до потребители на конкретни абонаменти, припомнят от редакцията. В бъдеще всеки, който носи със себе си мобилен телефон, ще получава предупредителните известия.Тереза Герова", "date": "2017-06-19", "title": "The Local: Шведските служби ще изпращат SMS-предупреждения за гражданите, намиращи се в опасни зони"}
{"url": "http://www.focus-news.net/news/2017/06/19/2406442/n-v-tsar-simeon-ii-shte-bade-spetsialen-gost-na-diskusiya-i-predstavyane-na-rezultati-ot-sotsiologichesko-prouchvane-na-tema-polovi-stereotipi-spryamo-uchastieto-na-zheni-v-politikata.html", "text": "Н. В. цар Симеон II ще бъде специален гост на дискусия и представяне на резултати от социологическо проучване на тема “Полови стереотипи спрямо участието на жени в политиката” от Либералният институт за политически анализи. Това съобщиха от пресофиса на Н. В. цар Симеон II. Събитието ще се проведе на 21 юни 2017 г. /сряда/, от 11 ч. в двореца “Врана”. Проектът се осъществява под патронажа на ЮНЕСКО, съвместно с изследователски център “Тренд”. В дискусията след представянето ще вземат участие представители на неправителствени организации, политици, общественици, \r\n.", "date": "2017-06-19", "title": "Н. В. цар Симеон II ще бъде специален гост на дискусия и представяне на резултати от социологическо проучване на тема “Полови стереотипи спрямо участието на жени в политиката”"}
{"url": "http://www.focus-news.net/news/2017/06/19/2406441/burgas-nay-golyamo-kolichestvo-valezhi-v-oblastta-e-otcheteno-v-selo-kosti-14-lkv-m.html", "text": "Най-голямо количество валежи в областта е отчетено в царевското село Кости - 14 л/кв. м, съобщиха за Радио „Фокус“ от Метеорологичната станция в Бургас. Данните са за изминалото денонощие. Средното количество паднал дъжд е между 5 и 8 л/кв. м. За Бургас не са отчетени валежи през последните 24 часа.\r\nМария РУСЕВА", "date": "2017-06-19", "title": "Бургас: Най-голямо количество валежи в областта е отчетено в село Кости - 14 л/кв. м"}
{"url": "http://www.focus-news.net/news/2017/06/19/2406443/pregled-na-osnovnite-temi-v-blagoevgradskiya-pechat.html", "text": "„Спешният кабинет в болницата в Дупница пред затваряне, лекари отказват да работят срещу 60 лв. на дежурство“ е водещото заглавие на вестник „Струма“. В дописката пише още, че управителят доц. Д. Недин е принуден лично да се включи в графика. „Над 30 000 зрители събра 2-дневната мега музикална фиеста в Благоевград“ е заглавие от първа страница. Подробности и снимки от грандиозното събитие са публикувани на страница 3. На челото на вестника четем и за вчерашната трагедия на ГП Е-79: „Дете загина, родителите му тежко ранени на път за почивка в Гърция“. В дописката пише още, че още 6 души са ранени тежко в зрелищна катастрофа, станала вчера на главен път Е-79. При челни сблъсък между два леки автомобила е загинал 14-годишният Милуш от Сърбия, момчето пътувало с родителите си за почива в Гърция. От първа страница четем още, че „Над 100 миряни на протест срещу уволнението на свещеник Г. Марков гневно псуваха и крещяха, синът му обвини Г. Паликарски, че е искал 1 000 лева от баща му да го направи свещеник“. От челото на вестника още научаваме, че младеж от кв. Струмско“ открит в кома със спукан череп до новия парк, гост от Петричко нападна пред дискотека.\r\n„250 души протестираха в зашита на уволнения отец Марков в Сапарева баня, със сина му Влади коментираха: Поп Паликарски катастрофирал в нетрезво състояние, отец Д. Фелибетов вместо 3 000 лева за поправения джип получил църковен пост, архиерейският: След празничен обяд бизнесменът Йордан Гольов пусна полицаи с дрегер след мен“ е водещото заглавие от първа страница на вестник „Вяра“. На първа страница на ежедневника четем още „Над 50 ромки от Самоков хвърлиха метлите: Взимаме 40 лв. за 14 дни, храним по 4 деца, някои от нас са с язви“. В дописката пише още десетки роми, назначени за 14 дни да метат улиците на града, се събраха пред общината на бунт заради ниско заплащане. „13-годишно момче загина при кървава катастрофа край Санданско, майка му е откарана в „Пирогов“ със счупени шийни прешлени“ е друго заглавие от страниците на вестника.", "date": "2017-06-19", "title": "Преглед на основните теми в благоевградския печат"}
{"url": "http://www.focus-news.net/news/2017/06/19/2406430/svetla-baryakova-muzeen-kompleks-bansko-obshtina-bansko-shte-otdade-pochit-kam-deloto-na-prepodobni-paisiy-hilendarski-s-bogata-praznichna-programa.html", "text": "Община Банско ще отдаде почит към делото на Преподобни Паисий Хилендарски с богата празнична програма. Това каза за Радио „Фокус“ – Пирин Светла Барякова, директор на Музеен комплекс-Банско. По думите ѝ тази година се навършват 295 години от рождението на един от колосите в българската история и 255 години от написване на епохалния му труд „История славянобългарска”. „За отбелязването на тези значими годишнини. С Божествена Света литургия ще започнат тържествата, посветени на народния будител, канонизиран за светец преди 55 години\"посочи Барякова. \r\nЦърковната служба е водена от Негово Високопреосвещенство Серафим, митрополит на Неврокопска епархия. Очаква се на честването да присъства също архимандрит Амвросий – игумена на българската светиня, манастира „Св. Георги Зограф” в Атон. За всички, които искат да научат повече за делото на българския светец, в салона на Посетителския информационен център ще бъде прожектиран документалния филм „Паисий – първият и всевечният”“, каза още Барякова. Мероприятията ще продължат в Духовно-историческия център „Паисий Хилендарски”, където от 17:00 часа ще бъде представено изданието на Втора Харитонова преправка на „История славянобългарская”. \r\n„Късният следобед е отреден за открит урок по родолюбие на тема „Отец Паисий обикаля още”, добави Барякова. Тържествата ще завършат в 19:00 часа пред мемориала на Патриарха на Българското възраждане, където Национален фолклорен състав „Българе” ще изнесе историческия танцов спектакъл „България през вековете”.\r\nЛивия НИНОВА", "date": "2017-06-19", "title": "Светла Барякова, Музеен комплекс-Банско: Община Банско ще отдаде почит към делото на Преподобни Паисий Хилендарски с богата празнична програма"}
{"url": "http://www.focus-news.net/news/2017/06/19/2406444/kyustendil-dni-na-otvorenite-vrati-za-borba-s-tuberkulozata-shte-se-provedat-v-grada.html", "text": "„Дни на отворените врати” за борба с туберкулозата ще се проведат в Кюстендил. Това съобщи за Радио „Фокус” – Кюстендил д-р Сашка Павлова, началник на отделението по пневмология и фтизиатрия към кюстендилската многопрофилна болница. Инициативата е на национално ниво и кюстендилската болница се включва в нея. Тя ще продължи до 23 юни. По време на дните на отворените врати на всеки желаещ се предлага скрининг за риска от туберкулоза чрез анкета и консултация с лекар. На съмнителните за туберкулоза лица се извършват прегледи и допълнителни медицински изследвания. „През годините инициативата е доказала своята ефективност както за повишаване на обществената информираност по отношение на заболяването, така и за популяризиране на здравословния начин на живот”, каза д-р Сашка Павлова.\r\nВенцеслав ИЛЧЕВ", "date": "2017-06-19", "title": "Кюстендил: „Дни на отворените врати” за борба с туберкулозата ще се проведат в града"}
{"url": "http://www.focus-news.net/news/2017/06/19/2406446/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Разследването на кървавия инцидент в лондонския Финсбъри Парк е поверено на британската полиция за борба с тероризма, съобщава германският национален ежедневник Die Frankfurter Allgemeine Zeitung.\r\nВ нощта срещу понеделник миниван се вряза в група хора в близост до джамия. Мъжът, управлявал превозното средство, е задържан – най-напред от очевидци, а след това и от полицейските служители. Мотивите за престъплението му все още са неизвестни. \r\nПо данни на правоохранителните органи към момента няма свидетелства за други замесени в инцидента, който премиерът Тереза Мей описа като „потенциална терористична атака“. В резултат на нападението загина един човек, а 10 други пострадаха.\r\n*** Шведският авариен контролен център ще изпраща под формата на кратки текстови съобщение предупреждения към гражданите, които се намират в потенциално опасни зони, пише вестник The Local.\r\nСъобщенията ще бъдат изпращани като форма на предупреждение за различни инциденти като пожар, изтичане на газ или терористични атентати. За целта службите работят съвместно с мобилните оператори, за да създадат специалната SMS-предупредителна система, уточняват медиите в скандинавското кралство.\r\nВ страната вече има разработена подобна система, известна като VMAs, но предупрежденията, изпращани чрез нея, достигнат само до потребители на конкретни абонаменти, припомнят от редакцията. В бъдеще всеки, който носи със себе си мобилен телефон, ще получава предупредителните известия.\r\n*** Броят на насилствено разселените лица се е удвоил през последните 20 г.: от 33,9 млн. души през 1997 г. до 65,6 млн. души в края на 2016 г. Най-сериозно е положението в Сирия, където две трети от гражданите са били принудени да напуснат домовете си заради кървавия граждански конфликт. Това  показва годишният статистически доклад на Върховния комисариат на ООН за бежанците (ВКБООН), пише швейцарският вестник Die Neue Zuercher Zetung. Броят на разселените лица е най-високия, регистриран някога, става ясно от доклада, публикуван в понеделник.\r\nВ сравнение с 2015 г., броят на принудително разселените лица се е увеличил само с 300 хил. души. Филипо Гранди, върховен комисар на ООН за бежанците, предупреди по време на пресконференция, че в действителност „стабилните данни крият една много нестабилна ситуация“, която доказва, че причините, които принуждават хората да бягат, не са преодолени. \r\nВКБООН обръща специално внимание на ситуацията в две държави, в които има дългогодишни конфликти - Сирия и Южен Судан. В близкоизточната арабска република, където краят на гражданската война не се вижда, има най-голям брой разселени лица. При това през настоящата година са събрани едва 23 % от обещаните средства за подпомагане на бедстващото й население. „Сирия е на път да се превърне в забравена криза“, предупреди Гранди в рамките на пресконференция, изказвайки надежда, че страните ще изпълнят финансовите си ангажименти.\r\n*** Мнозинство от 84 % от гърците на възраст между 16 г. и 25 г. заявяват, че мирът е най-важния резултат от членството на страната в Европейския съюз, според проучване, което също установи, че 24 % от анкетираните не са в състояние да назоват три или повече постижения на Общността, съобщава електронното издание Ekathimerini.\r\nОнлайн проучването, което ще бъде публикувано в сряда, бе проведено от проевропейския мозъчен тръст To Diktio („Мрежата“) сред  1 173 ученици от средни училища.\r\nНа въпрос дали смятат, че членството на Гърция в 28-членния блок подобрява ежедневието им, малко над 37 % са дали отрицателен отговор.\r\nДокато повечето от участниците в анкетата заявяват, че подкрепят по-тясната европейска интеграция, само малцинство от респондетите считат, че създаването на социална държава е значителен принос на европейския процес.\r\nМеждувременно 86 % се съгласиха, че е \"много важно\" да пътуват, да живеят, да учат или да работят свободно в ЕС, докато 72 % заявяват, че е положително да \"имаме обща валута, която прави сделките ни по-лесни\".\r\nИ накрая, 83 % твърдят, че ЕС може да играе ключова роля в \"защитата на основните права независимо от пол, раса, религия, инвалидност или възраст\".\r\nГърция се присъедини към ЕИО, предшественик на днешния ЕС, през 1981 г., припомнят от редакцията.\r\n*** Хелмут Кол, под чието ръководство се осъществи повторното обединение на Германия, почина в навечерието на преговорите за излизането на Великобритания от Европейския съюз. Изглежда, че в това съвпадение има нещо символично, пише The Guardian. Бившият германски канцлер се възползва по най-добрия начин от необичайните обстоятелства и общественото настроени след падането на комунизма и отварянето на Източна Европа. \r\nЗа разлика от тогава днес европейските лидери са изправени пред редица сложни обстоятелства: Доналд Тръмп, Владимир Путин, Реджеп Тайип Ердоган, тероризмът, безпрецедентния приток на мигранти, безработицата, популизмът и не на последно място Брекзит. Но точно както Кол и неговият френски колега Франсоа Митерат дадоха нов тласък на европейския проект в началото на 90-те години, Ангела Меркел и Еманюел Макрон подготвят своите амбиции и визии за континента, докато Великобритания напуска блока. \r\nТук залогът е ролята на Европа в защитата на либералните демократични ценности и на международния ред, основан на върховенство на закона. Това се случва в момент, когато, както се беше изразил един служител от администрацията на бившия американски президент Барак Обама, САЩ при Тръмп са „изгубени и Обединеното кралство е изчезнало в небитието“. Тези думи може да са крайни, но те показват основната слабост на Великобритания. Тя  се дължи на само на трудната ситуация във вътрешната й политика, но и на опасното пренебрегване на целите, които си поставят нейните европейски съседи. \r\nФренско-германският двигател не е фокусиран върху Брекзит, а по-скоро върху консолидирането на 60-годишния европейски проект чрез интеграция и сътрудничество. В центъра на този процес застават отношенията между Меркел и Макрон. На 15 май лидерите на Франция и Германия се срещнаха и обсъдиха новата „пътна карта“ за ЕС. Планът е следният: пред следващите две или три години, докато Франция извършва структурни икономически реформи, Германия ще се погрижи за засилването на така необходимата европейска финансова солидарност и на инвестиционните механизми. Освен това се очаква Берлин да приеме своята нова роля в областта на външната политика, сигурността и отбраната.\r\n***", "date": "2017-06-19", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/06/19/2406448/pazardzhik-muzeyat-v-grada-otkriva-programata-si-za-zanimaniya-s-detsa-lyato-s-muzeya.html", "text": "За шеста поредна година Регионален исторически музей – Пазарджик открива програмата си за занимания с деца „Лято с музея”, съобщи за Радио „Фокус“ – Пазарджик Борис Хаджийкси, директор на музея. В периода от 21 юни до 20 юли специалисти от музея ще учат децата как се изработват магнити от гипс, пана от жива вълна и от хартия, как се правят свещи и моливник. Заедно ще изработват играчки от чорапи, цветя от креп хартия и кукли от дървени лъжици и плат. Ще бъде отбелязан и Еньовден чрез запознаване с билките и приложението им в народната медицина, както и с изработването на китки и венци за празника. Ще има занимания по моделиране с глина и с домашен пластилин, декупаж върху стъкло, разучаване на детските игри от миналото – „Кральо-портальо“ и „Дама“. Наемна дружина „Барадж“ ще направи възстановка „Средновековни бойни умения“ в парк-остров „Свобода“ и ще учат децата на фехтовка, мятане на копие и стрелба с лък. Заниманията ще се провеждат във всеки делничен ден от посочения период. РИМ - Пазарджик осигурява всички необходими материали.\r\nВаня НИКОЛОВА", "date": "2017-06-19", "title": "Пазарджик: Музеят в града открива програмата си за занимания с деца „Лято с музея”"}
{"url": "http://www.focus-news.net/news/2017/06/19/2406445/der-spiegel-haos-v-dvizhenieto-na-vlakovete-v-germaniya-eksperti-podozirat-sabotazh-sreshtu-doyche-ban-na-natsionalno-nivo.html", "text": "Мащабна вълна на вандализъм създаде истински хаос в движението на влаковете в редица региони в Германия, включително във федералната столица Берлин, в Лайпциг, Хамбург и провинция Северен Рейн-Вестфалия, съобщава изданието Der Spiegel. \r\nПричината за затрудненията навсякъде е една и съща – изгаряне на кабели. Това даде основания на редица експерти да заговорят за координирана акция на национално ниво, чрез която да бъдат създадени затруднения в движението на железопътния транспорт в Германия.\r\nМедиите вече предвкусват възможен протест срещу предстоящата през юли в Хамбург среща на Г-20. Техните подозрения се подхранват от редица експерти по сигурността, според които необичайната ситуация е плод на „контролирани действия“.Тереза Герова", "date": "2017-06-19", "title": "Der Spiegel: Хаос в движението на влаковете в Германия, експерти подозират саботаж срещу „Дойче Бан“ на национално ниво"}
{"url": "http://www.focus-news.net/news/2017/06/19/2406449/razgrad-dvama-polski-grazhdani-sa-zadarzhani-za-poboy-nad-36-godishen-mazh-ot-grad-tsar-kaloyan.html", "text": "Двама полски граждани са задържани в Районно управление на МВР-Разград след побой. Сигнал за инцидента е получен около 12.00 часа на 18 юни на тел. 112. Това съобщиха от ОДМВР-Разград. Полски автобус спрял на бензиностанция в град Цар Калоян. Двама от пътниците – К. В. на 25 години и М. З. на 17 години, употребили алкохол, влезли в разправия с 36-годишния А. И. от Цар Калоян и му нанесли побой. Пострадалият е откаран в МБАЛ-Разград с фрактура на носа и охлузни рани по лицето. След оказаната медицинска помощ е освободен за домашно лечение. Образувано е бързо производство.", "date": "2017-06-19", "title": "Разград: Двама полски граждани са задържани за побой над 36-годишен мъж от град Цар Калоян"}
{"url": "http://www.focus-news.net/news/2017/06/19/2406451/shumen-nay-golyamo-kolichestvo-valezhi-v-oblastta-e-izmereno-v-novi-pazar-12-lkv-m.html", "text": "Най-голямо количество валежи в област Шумен през изминалото денонощие е измерено в Нови пазар - 12 л/кв. м. Това съобщи за Радио „Фокус“ - Шумен дежурният в Хидрометеорологичната обсерватория. Във Венец са паднали 11 л/кв. м, в Тодор Икономово - 10 л/кв. м дъжд, в Хърсово - 7 л/кв. м. Във Върбица и Велики Преслав са отчетени по 2 л/кв. м дъжд, в Смядово- 3 л/кв. м, в Риш - 4 л/кв. м. За района на Шумен са измерени 0.7 л/кв. м. В момента времето е облачно, без валежи, със слаб северозападен вятър.\r\nИвелина ИВАНОВА", "date": "2017-06-19", "title": "Шумен: Най-голямо количество валежи в областта е измерено в Нови пазар - 12 л/кв. м"}
{"url": "http://www.focus-news.net/news/2017/06/19/2406450/reuters-chetirima-chuzhdentsi-sred-koito-i-balgarin-sa-izbyagali-ot-zatvor-v-bali.html", "text": "Четирима чужденци са избягали от затвор в индонезийския курортен остров Бали, използвайки тунел, съобщи в понеделник ръководителят на институцията, предавa Reuters. Сред бегълците има български гражданин – Димитър Николов. \r\nОстаналите трима са 33-годишният Шон Едуард Дейвидсън от Австралия, 31-годишният Сайед Мохамед Саид от Индия и 50-годишният малайзиец Ти Кок Кинг.\r\n„Тунелът е дълъг около 12 метра и предполагаме, че изграждането му е отнело повече от седмица“, уточниха от затвора в Керобокан. \r\nВластите са убедени, че бегълците все още се намират в близост до затвора и не са напуснали пределите на острова. Задействана е операция за издирването им.Тереза Герова", "date": "2017-06-19", "title": "Reuters: Четирима чужденци, сред които и българин, са избягали от затвор в Бали"}
{"url": "http://www.focus-news.net/news/2017/06/19/2406455/pregled-na-osnovnite-temi-v-pazardzhishkiya-pechat.html", "text": "На първата си страница вестник „Знаме” коментира резултатите от матурите под заглавието „Двама зрелостници с пет шестици”. Изданието уточнява, че това са Спасимир Шишиньов и Диана Кръстева от езиковата гимназия в Пазарджик. Друга тема от челната страница на вестника са обявените концесии в региона. „Предлагат паркове за концесия, спрягат и „Клептуза”, пише „Знаме” и коментира, че предложението е на туристическия бранш. На втора страница основна е темата за гражданско недоволство срещу определение решения на местната и централната власт. Коментирани са подписката в защита на дърветата на булевард „Александър Стамболийски” в Пазарджик и подготвяния протест във Велинград срещу разрешаването на добива на волфрам в района на Велинград. На трета страница е отделено място за криминални теми като основната е свързана с нелегалното производство на сирене – „Автосервиз прави сирене, иззеха 420 кг продукция”. На следващата страница е продължена образователната тема и са посочени сроковете за прием на документи и класиране при седмокласниците.На последната си страница изданието отделя място за интересни културни теми, придружени от много цветни снимки.\r\nВодеща тема за вестник „Пазарджишка Марица” е разкритата незаконна мандра в село Дюлево. „Кметица върти незаконна мандра” пише изданието и коментира, че според нея млякото е за собствени нужди, тъй като родът им е голям. На втора страница се коментира начина на осигуряване на завършващите училище. „Абитуриентите сами си плащат здравните осигуровки”, пише вестникът и допълва, че студентите-задочници също трябва да дават по 18.40 лв. на месец. На трета страница се коментират декларираните от депутатите от региона доходи под заглавието „Десислава Тодорова с депозити за 168 000 лв., Гушева за 80 000”. На следващата страница водещо е заглавието „Деси от Септември търси изгубената си сестра”. Коментирани са и криминални теми – „16 години затвор за младеж с 26 присъди”. Отделено е и място за потребителски теми, свързани с роуминга, а също и за спортни и културни теми.", "date": "2017-06-19", "title": "Преглед на основните теми в пазарджишкия печат"}
{"url": "http://www.focus-news.net/news/2017/06/19/2406454/sliven-obshtinskite-savetnitsi-ot-gerb-organizirat-priemni-za-grazhdani.html", "text": "Съветници от ПП ГЕРБ – Сливен продължават срещите си с граждани и през месец юни, съобщиха от пресцентъра на ПП ГЕРБ. Приемните на представителите на местния парламент преминават при голям интерес. Гражданите на Сливен се обръщат към тях с питания по различни лични и социални теми, както и с въпроси касаещи инфраструктурата на града и населените места в община Сливен. \r\nГрафикът на общинските съветници от ПП ГЕРБ – Сливен за месец юни и началото на юли предвижда следните приемни:\r\n- До 16.30 часа днес – Галина Вучкова и Керанка Стамова;\r\n- 26 юни от 9.30 до 16.30 часа - Живко Минчев и Димитър Павлов;\r\n- 3 юли от 9.30 до 16.30 часа – Георги Николаев и Здравко Костадинов.\r\nПредварително записване става на тел. 044/63 32 23.", "date": "2017-06-19", "title": "Сливен: Общинските съветници от ГЕРБ организират приемни за граждани"}
{"url": "http://www.focus-news.net/news/2017/06/19/2406452/insp-botyo-girginov-kat-patna-politsiya-plovdiv-rabotim-tselogodishno-za-povishavane-na-obshtata-kultura-na-detsata-za-dvizhenie-po-patishtata.html", "text": "КАТ „Пътна полиция” в Пловдив работи целогодишно за повишаване на общата култура на децата за движение по пътищата. Това съобщи за Радио „Фокус” - Пловдив инспектор Ботьо Гиргинов, от КАТ „Пътна полиция“ – Пловдив. „Усилията ни са насочени най-вече към учениците от 11 и 12 клас, някои от които са вече шофьори”, каза Гиргинов. Статистиката сочи, че поради липса на опит и стаж зад волана и липса на адекватна реакция и самооценка, именно те рискуват живота си. Затова КАТ, съвместно с Регионално управление на образованието, както и с неправителствени организации и граждански комитети, провеждат беседи и други форми за запознаване със Закона за движение по пътищата, като целта е да се стигне по-близо до подрастващите.\r\nПо време на акция „Ваканция” и най-вече в края и месец септември, съвместно с общините, ще бъдат извършени и огледи на инфраструктурата в близост до учебни и детски заведения. „Там, където има липсваща пътна маркировка, вертикална сигнализация и парапети, трябва да се сигнализира и да се контролира отстраняването на неизправностите”, каза Гиргинов.\r\nЦветана ТОНЧЕВА", "date": "2017-06-19", "title": "Инсп. Ботьо Гиргинов, КАТ „Пътна полиция“ – Пловдив: Работим целогодишно за повишаване на общата култура на децата за движение по пътищата"}
{"url": "http://www.focus-news.net/news/2017/06/19/2406457/blagoevgrad-pochistvane-i-dezinfektsiya-na-rezervoarite-i-vodoprovodnata-mrezha-na-naseleni-mesta-v-oblastta-shte-se-izvarshva-do-21-yuli.html", "text": "Почистване и дезинфекция на резервоарите и водопроводната мрежа на населените места, експлоатирани от ВиК – Благоевград, ще се извърши в периода 19 юни – 21 юли. Това съобщи за Радио „Фокус“ - Пирин Зоя Драгова, технически секретар във водоснабдителното дружество в Благоевград. Почистването ще се извършва по предварителен график, като ще се започне от селските участъци на Благоевград – Селище, Зелен Дол, Падеш, Долно Лешко, Долно и Горно Българчево, Горно Церово, Мощанец. След което профилактики и дезинфекция ще се извършват в Община Симитли – град Симитли и селата Градево, Брежани, Полето, Крупник, Полена и Черниче; Община Гоце Делчев – град Гоце Делчев и селата Корница, Брезница, Лъжница, Борово, квартал Средна – Гоце Делчев, село Мусомища, село Господинци, село Буково, село Делчево и село Баничан; Община – Гърмен – селата Гърмен, Дебрен, Дъбница, Хвостяне, Крушево, Огняново и Марчево, Балдево, Ковачевица, Скребетно, Осиково и  Рибново; Община – Хаджидимово,  селата Тешово, Лъки, Парил, Гайтаново, НоваЛовча, Блатска, Илинден, Копривлен, Нови Ляски, Садово, Петрелик, Абланица, Теплен и  Бестлен, както и в град Хаджидимово; Община Сатовча – селата Сатовча, Крибул, сДолен, Осина, Кочан, Ваклиново, Жижево, Фъргово, Вълкосел, Слащен и Плетена; Община Разлог – град Разлог и селата Добърско, Горно Драглище, ДолноДраглище, Баня, Бачево,  Елешница,  местност  „Бетеловото“; Община – Банско – град Банско и селата Места, Кремен и Обидим; Община Якоруда – град Якоруда и село Юруково. В посочения период, горецитираните населени места ще бъдат с нарушено водоподаване. Дангова подчерта, че водата няма да бъде годна за питейни нужди.\r\nЛивия НИНОВА", "date": "2017-06-19", "title": "Благоевград: Почистване и дезинфекция на резервоарите и водопроводната мрежа на населени места в областта ще се извършва до 21 юли"}
{"url": "http://www.focus-news.net/news/2017/06/19/2406456/sport-grigor-dimitrov-se-izkachi-s-edna-pozitsiya-v-svetovnata-ranglista.html", "text": "Въпреки ранното си отпадане от турнира \"Мерцедес Къп\" в Щутгарт, първата ракета на България Григор Дмитров се изкачи с една позиция в световната ранглиста и през новата седмица е поставен под номер 11. Това стана възможно, след като германецът Александър Зверев отстъпи с две места до 12-та позиция. \r\nНа десето място в ранглистата е Жо-Вилфрид Цонга от Франция, който има 3040 точки – или само 60 повече от Григор Димитров. Тази седмица българинът ще участва в турнира „Куинс клъб“. Миналия сезон българинът отпадна още в първия кръг, което означава че няма много точки за защитаване и може само да спечели от участието си в турнира.", "date": "2017-06-19", "title": "Спорт: Григор Димитров се изкачи с една позиция в световната ранглиста"}
{"url": "http://www.focus-news.net/news/2017/06/19/2406453/die-welt-smartta-na-helmut-kol-v-germaniya-ne-e-planirana-ofitsialna-darzhavna-tseremoniya-za-otdavane-na-posledna-pochit-kam-stariya-kantsler.html", "text": "В Германия не е планирана официална държавна церемония за отдаване на последна почит към „стария канцлер“ Хелмут Кол, който издъхна в петък, 16 юни, на 87-годишна възраст, съобщава националният ежедневник Die Frankfurter Allgemeine Zeitung. Легендарният канцлер на ФРГ ще бъде изпратен с официална церемония в Страсбург, съобщава медии, според които това е било изричното желание на покойния Кол. \r\nПредседателят на Европейската комисия Жан-Клод Юнкер е ангажиран лично с организирането на паметното събитие. „Още приживе Хелмут Кол бе отличен като почетен гражданин на Европа за изключителните му постижения. Ето защо той заслужава европейска церемония, за която ще отговарям лично аз“, заяви люксембургският политик. \r\nЦеремонията ще бъде организирана в Страсбург и ще бъде първата по рода си. Юнкер подчерта заслугите на бившия канцлер за Европа. \"Хелмут Кол бе германски европеец и европейски германец. Той промени съдбата и историята на този континент, като обедини в едно хората от Изтока и Запада. Това бе една изключителна мисия“, подчерта председателят на ЕК. \r\nНа официалната церемония по отдаване на последна почит към „стария канцлер“ ще присъстват високопоставени европейски политици и приближени на Кол.Тереза Герова", "date": "2017-06-19", "title": "Die Welt: Смъртта на Хелмут Кол: В Германия не е планирана официална държавна церемония за отдаване на последна почит към „стария канцлер“"}
{"url": "http://www.focus-news.net/news/2017/06/19/2406458/dobri-praktiki-za-proizvodstvo-na-biomasa-sas-zemedelska-i-gorska-surovina-obsadiha-eksperti-ot-kataloniya-finlandiya-italiya-sloveniya-rumaniya-latviya-irlandiya-i-balgariya.html", "text": "Горски експерти от Каталония, Финландия, Италия, Словения, Румъния, Латвия, Ирландия и България споделиха своя опит и добри практики, свързани с усвояването на горски и земеделски отпадъчни продукти за производство на биомаса на работна среща в Латвия. Това съобщиха от пресцентъра на Изпълнителната агенция по горите. Форумът се проведе в рамките на проект „Регионални политики за устойчива биоенергия – BIO4ECO“ по програма INTERREG EUROPE на ЕС. \r\n„Най-голямо предизвикателство за България е да се постигне ефективно използване на дървесната биомаса за енергийни цели. В настоящия момент голяма част от суровината се използва в нискоефективни печки с отделяне на големи количества въглероден диоксид. В България усилията трябва да се концентрират в малките населени места, които разполагат с достатъчно суровина и където съвременните инсталации ще повишат енергийната ефективност и ще намалят отделяните твърди частици“, подчерта д-р инж. Деница Пандева, директор на дирекция „Проекти и международни дейности“ в Изпълнителна агенция по горите в презентация на горския сектор на България. \r\nЕксперти от Държавния горски институт на Латвия представиха експериментални площи от смърч, в които за наторяване се използват различни концентрации от дървесна пепел, произведена чрез специална технология от остатъчна дървесина. \r\nУчастниците в събитието посетиха един от най-големите национални паркове в Латвия, както и лаборатория за експериментални изследвания към Държавния горски институт на страната.", "date": "2017-06-19", "title": "Добри практики за производство на биомаса със земеделска и горска суровина, обсъдиха експерти от Каталония, Финландия, Италия, Словения, Румъния, Латвия, Ирландия и България"}
{"url": "http://www.focus-news.net/news/2017/06/19/2406461/sliven-mladezhki-lager-se-provezhda-za-parvi-pat-na-krepost-tuida.html", "text": "Младежки лагер се провежда за първи път на крепост „Туида“ в Сливен, съобщи за Радио „Фокус“ – Сливен Таня Павлова, секретар на Общинския съвет за наркотични вещества. Общинският съвет по наркотични вещества и Превантивно-информационният център организират младежки лагер „Туида 2017“. В него ще участват 232 деца от 7 до 11 клас от 9 училища. „Това е инициатива, която е първа по рода си и се прави с цел превенция употребата на наркотици и усвояване на здравословни модели на поведение“, коментира Павлова. Тя допълни, че на децата ще бъдат предоставяни различни дейности, в които те да изявяват себе си и да получат нови умения и информация. Лагерът ще се състои от 19 до 23 юни.", "date": "2017-06-19", "title": "Сливен: Младежки лагер се провежда за първи път на крепост „Туида“"}
{"url": "http://www.focus-news.net/news/2017/06/19/2406460/sofiya-vavezhda-se-vremenna-organizatsiya-na-dvizhenieto-za-zasnemane-na-igralen-film.html", "text": "Въвежда се временна организация на движението за заснемане на игрален филм, съобщиха от пресцентъра на Столична община. \r\nЗабранява се влизането на пътни превозни средства, с изключение на колите на масов градски транспорт, за максимум от 3 минути за заснемане на кадър /сумарно не по-вече от 1 час на ден/ по ул. „Кумата” между ул. „Детски мир” и централния вход на киноцентър „Бояна” както следва:\r\n- от 16.00 часа днес до 04.00 часа на 20 юни;\r\n- от 16.00 часа на 20 юни до 04.00 часа на 21 юни;\r\n- от 15.00 часа на 21 юни до 03.00 часа на 22 юни;\r\n- от 21.00 часа на 23 юни до 06.00 часа на 24 юни;\r\n- от 21.00 часа на 24 юни до 06.00 часа на 25 юни.", "date": "2017-06-19", "title": "София: Въвежда се временна организация на движението за заснемане на игрален филм"}
{"url": "http://www.focus-news.net/news/2017/06/19/2406459/burgas-nad-600-metra-brakonierski-mrezhi-sa-ustanoveni-v-yazovir-mandra-i-ezero-vaya.html", "text": "Над 600 метра бракониерски мрежи са установени в язовир „Мандра“ и езеро Вая. Инспектори на РК - Бургас, с патрулна лодка ИАРА 23 извършиха проверка на язовир „Мандра“ и езеро Вая, в района на „Капчето“ и „Пясъчника“. Това съобщават от Изпълнителната агенция за рибарство и аквакултури. В язовир „Мандра“ бяха открити и извадени от водата 380 метра хрилни мрежи в работно положение с улов от 26 кг риба, от вида „сребриста каракуда“. Рибата беше върната в акваторията на язовира.\r\nОт водите на езеро Вая бяха извадени 235 метра хрилни мрежи в работно положение с уловена в тях риба – „сребриста каракуда“ – 18 кг. Рибата беше върната обратно във водата.\r\nИнспектори на РК - Бургас извършиха две съвместни проверки със служители на ГД \"Гранична полиция\". С патрулни катери на ИАРА и ГД \"Гранична полиция\" беше проверен района на Ахтополски залив, където бяха намерени хрилни мрежи с приблизителна дължина 500 м. в работно положение за улов на „Калкан“, като същите бяха извадени от водата, а уловът – 3 бр. „Калкан“ върнат обратно в акваторията на залива. При проверката в района на плаж Силистар бяха открити и извадени от водата мрежи в работно положение с дължина 1100 м.", "date": "2017-06-19", "title": "Бургас: Над 600 метра бракониерски мрежи са установени в язовир „Мандра“ и езеро Вая"}
{"url": "http://www.focus-news.net/news/2017/06/19/2406462/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Мащабна вълна на вандализъм създаде истински хаос в движението на влаковете в редица региони в Германия, включително във федералната столица Берлин, в Лайпциг, Хамбург и провинция Северен Рейн-Вестфалия, съобщава изданието Der Spiegel. \r\nПричината за затрудненията навсякъде е една и съща – изгаряне на кабели. Това даде основания на редица експерти да заговорят за координирана акция на национално ниво, чрез която да бъдат създадени затруднения в движението на железопътния транспорт в Германия.\r\nМедиите вече предвкусват възможен протест срещу предстоящата през юли в Хамбург среща на Г-20. Техните подозрения се подхранват от редица експерти по сигурността, според които необичайната ситуация е плод на „контролирани действия“.\r\n*** Разследването на кървавия инцидент в лондонския Финсбъри Парк е поверено на британската полиция за борба с тероризма, съобщава германският национален ежедневник Die Frankfurter Allgemeine Zeitung.\r\nВ нощта срещу понеделник миниван се вряза в група хора в близост до джамия. Мъжът, управлявал превозното средство, е задържан – най-напред от очевидци, а след това и от полицейските служители. Мотивите за престъплението му все още са неизвестни. \r\nПо данни на правоохранителните органи към момента няма свидетелства за други замесени в инцидента, който премиерът Тереза Мей описа като „потенциална терористична атака“. В резултат на нападението загина един човек, а 10 други пострадаха.\r\n*** В Германия не е планирана официална държавна церемония за отдаване на последна почит към „стария канцлер“ Хелмут Кол, който издъхна в петък, 16 юни, на 87-годишна възраст, съобщава националният ежедневник Die Frankfurter Allgemeine Zeitung. Легендарният канцлер на ФРГ ще бъде изпратен с официална церемония в Страсбург, съобщава медии, според които това е било изричното желание на покойния Кол. \r\nПредседателят на Европейската комисия Жан-Клод Юнкер е ангажиран лично с организирането на паметното събитие. „Още приживе Хелмут Кол бе отличен като почетен гражданин на Европа за изключителните му постижения. Ето защо той заслужава европейска церемония, за която ще отговарям лично аз“, заяви люксембургският политик. \r\nЦеремонията ще бъде организирана в Страсбург и ще бъде първата по рода си. Юнкер подчерта заслугите на бившия канцлер за Европа. \"Хелмут Кол бе германски европеец и европейски германец. Той промени съдбата и историята на този континент, като обедини в едно хората от Изтока и Запада. Това бе една изключителна мисия“, подчерта председателят на ЕК. \r\nНа официалната церемония по отдаване на последна почит към „стария канцлер“ ще присъстват високопоставени европейски политици и приближени на Кол.\r\n***", "date": "2017-06-19", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/06/19/2406438/upravitelniyat-savet-na-sfsmvr-shte-obsadi-na-svoe-zasedanie-na-24-i-25-yuni-aktivni-protestni-deystviya-sreshtu-niskite-trudovi-vaznagrazhdeniya.html", "text": "Управителният съвет (УС) на Синдикалната федерация на служителите в Mинистерство на вътрешните работи (СФСМВР) намира не само за изненадваща, но и за неприемлива позицията на министъра на вътрешните работи, изразена във връзка с решенията, взети на заседание на Съвета за социално партньорство в МВР, провело се на 15 юни 2017 г. Това съобщават от СФСМВР. На свое заседание на 24 и 25 юни УС на СФСМВР ще обсъди и вземе решения за местата, формите и началната дата на активни протестни действия – в столицата и страната – срещу ниските трудови възнаграждения в системата на МВР. Федерацията започва и разговори с други синдикални организации – както в системата на МВР, така и извън нея – за участие и подкрепа на тези протестни действия.\r\nОт федерацията посочват още:\r\n\"Реакцията на министър Радев към Съвета за социално партньорство в МВР буди най-малкото недоумение, тъй като съгласно Закона за Министерството ва вътрешните работи „Съветът осъществява социалния диалог, като разрешава въпросите, свързани с трудовите и служебните отношения и със социално-икономическите права и интереси на служителите, в дух на сътрудничество, взаимни отстъпки и зачитане интересите на всяка от страните“.  \r\nСъс своето изказване министърът на вътрешните работи показва, че или не е запознат с функциите на Съвета за социално партньорство, или не смята да се съобрази с основни принципи на демократичната държава – като този за равнопоставеността на партньорите в социалния диалог. Очевидно министър Радев приема Съвета за социално партньорство като експертна работна група, с чиито решения и позиции той не се чувства обвързан по никакъв начин. Нещо повече, министърът с лека ръка задраска постигнатия в Съвета консенсус по три изключително важни за служителите въпроса – увеличението на заплатите и обвързването им със социално измерим показател, решаването на проблема с компенсиране на служителите, неполучавали с години униформено облекло и необходимостта от нов закон за МВР. Аргументите на Федерацията по тези въпроси са внесени писмено в Съвета за социално партньорство и ако министърът не е запознат с тях, проблемът очевидно не е у СФСМВР.\r\nГлавният извод, който УС на СФСМВР прави от изложените факти е, че Съветът за социално партньорство очевидно не е подходящият формат за провеждане на преговори за увеличаване на основните заплати на служителите в МВР. Представителите на Федерацията ще продължат да участват в работата на Съвета, но УС на СФСМВР отправя покана към министъра за започване на преговори с личото му участие. Всеки опит подобни преговори да се възложат на някой с по-нисък ранг Федерацията ще приеме единствено като опит за отлагане и протакане.\r\n(Длъжни сме да добавим, че с писмо от 12 юни УС на СФСМВР поиска среща с министъра, на която да му бъдат изложени така липсващите му аргументи. Това писмо все още е без отговор и ако министърът не е запознат и с него, проблемът отново трябва да се търси в сградата на ул. „6-и септември“.)\".", "date": "2017-06-19", "title": "Управителният съвет на СФСМВР ще обсъди на свое заседание на 24 и 25 юни активни протестни действия срещу ниските трудови възнаграждения"}
{"url": "http://www.focus-news.net/news/2017/06/19/2406466/sliven-sadat-ostavi-v-aresta-32godishen-mazh-izvarshil-grabezh-sled-koeto-se-ukril-v-ispaniya.html", "text": "По искане на Окръжна прокуратура – Сливен съдът задържа 32–годишен мъж на име Юлиян, извършил грабеж през 2016 г., след което се укрил в Испания, съобщиха от Окръжен съд – Сливен. След извършването на престъплението Юлиян се е укрил с цел да осуети наказателно преследване срещу него. Напуснал е България и се е установил в Кралство Испания, където е задържан и на база издадена от Прокуратурата Европейска заповед за арест, е доведен в България на 13 юни. Съдът прие мотивите на прокурора и остави в ареста обвиняемия. Определението на Окръжен съд – Сливен подлежи на обжалване пред Апелативен съд – Бургас.", "date": "2017-06-19", "title": "Сливен: Съдът остави в ареста 32–годишен мъж, извършил грабеж, след което се укрил в Испания"}
{"url": "http://www.focus-news.net/news/2017/06/19/2406465/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-20-yuni.html", "text": "„Софийска вода” временно ще прекъсне водоснабдяването в някои части на столицата на 20 юни 2017 г. (вторник). Това съобщиха от пресцентъра на Водоснабдителното дружество.\r\nВъв връзка с подмяна на спирателен кран на ул. „Ген. Тотлебен“ Център се налага спиране на водоподаването от 9.00  до 18:00 часа на клиентите а „Софийска вода”, живеещи в района на:\r\n- по ул. „Йоаким Кърчовски“ от бул. „Ген. Тотлебен“ до ул.“ Добруджански край“;\r\n- по бул. „Ген. Тотлебен“ от ул. „Йоаким Кърчовски“  до пл. „Руски паметник“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Ген. Тотлебен“ ъгъла с ул. „Йоаким Кърчовски“.\r\nВъв връзка с подмяна на сградно водопроводно отклонение на бул. „Княз Александър Дондуков“ Център се налага спиране на водоподаването от 9.00  до 18:30 часа на клиентите а „Софийска вода”, живеещи в района на:\r\n- по бул. „Княз Александър Дондуков “ от ул. „Злетово“ до бул. „Васил Левски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  бул. „Княз Александър Дондуков №113.\r\nВъв връзка с подмяна на сградно водопроводно отклонение на ул. „Драговица“ кв. „Подуене“ се налага спиране на водоподаването от 9.00  до 19:00 часа на клиентите а „Софийска вода”, живеещи в района на:\r\n- Бл. 21.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Богдан“ ъгъла с ул. „Русалка“.\r\nВъв връзка с изграждане на сградно водопроводно отклонение на ул. „Проф. Димитър Михалчев“кв. „Суходол“ се налага спиране на водоподаването от 8.00  до 17:00 часа на клиентите на „Софийска вода”, живеещи в района на:\r\n- ул. „Проф. Димитър Михалчев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Проф. Димитър Михалчев“ ъгъла с ул. „Пенчо Райков“.\r\nВъв връзка с подмяна на сградно водопроводно отклонение на ул. „Есен“ вилна зона „Малинова долина“ се налага спиране на водоподаването от 10.00  до 22:00 часа на клиентите а „Софийска вода”, живеещи в района на:\r\n- ул. „Полски бряст“, ул. „Трилистник“, ул. „Клен“, ул. „Бяла река“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Полски бряст“ ъгъла с ул. „Клен“.\r\nВъв връзка с подмяна на сградно водопроводно отклонение на ул. „Княжевса“ кв. „Карпузица“ се налага спиране на водоподаването от 10.00  до 18:00 часа на клиентите а „Софийска вода”, живеещи в района на:\r\n- по ул. „Княжевска“ от ул. „Кореняците“ до ул. „Войводина могила“;\r\n- по ул. „Кореняците“ от ул. „Княжевска“ до ул. „Боженци“,  пл. „Сред село“;\r\n- по ул. „Звездица“ от ул. „Боженци“ до ул. „Войводина могила“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  площад „Сред село“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-06-19", "title": "„Софийска вода” временно ще прекъсне водоснабдяването в някои части на столицата на 20 юни"}
{"url": "http://www.focus-news.net/news/2017/06/19/2406467/kardzhali-posrednik-v-telefonna-izmama-e-zadarzhan-ot-politsiyata-v-grada.html", "text": "Задържан е посредник в телефонна измама от криминалисти на Районно управление на МВР-Кърджали. 65-годишен гастрольор от село Покрован прибрал пари и златни накити от 78-годишна от Кърджали. Това съобщиха от ОДМВР-Кърджали. Възрастната жена била заблудена по телефона, че се провежда операция за залавянето на телефонни измамници. За да се включи в акцията, тя трябвало да даде пари и злато. Кърджалийката събрала 485 лв. и златни бижута и ги оставила на оградата на жилището си. Посредникът прибрал найлоновата торбичка и отнесъл парите до Русе, където ги оставил на посочено от телефонния измамник място. По случая е образувано досъдебно производство и работата продължава разследващ полицай. Полицията отново напомня на гражданите да не влизат в контакт с непознати и да не предават по никакъв повод пари.", "date": "2017-06-19", "title": "Кърджали: Посредник в телефонна измама е задържан от полицията в града"}
{"url": "http://www.focus-news.net/news/2017/06/19/2406468/veliko-tarnovo-remont-na-patya-zatrudnyava-dvizhenieto-na-vhoda-na-grada-v-posoka-prohoda-na-republikata.html", "text": "Ремонт на пътя затруднява движението на входа на Велико Търново, в посока Прохода на Републиката. На мястото има и образувало се задръстване от десетки автомобили, предаде репортер на Радио „Фокус“ – Велико Търново. Служители на Областно пътно управление преафалтират отсечка с дължина около 150 метра. \r\nУсловията за пътуване на територията на област Велико Търново са добри. Настилките са частично мокри, а времето е облачно. Проходът на Републиката е отворен за движение на всички МПС, но там остава в сила предупреждението за опасност от падащи камъни. В региона няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на Велико Търново.\r\nЛуиза ТРАНЧЕВА", "date": "2017-06-19", "title": "Велико Търново: Ремонт на пътя затруднява движението на входа на града, в посока Прохода на Републиката"}
{"url": "http://www.focus-news.net/news/2017/06/19/2406471/burgas-varhovniyat-sad-ostavi-v-sila-prisadata-za-lishavane-ot-svoboda-na-dvama-podsadimi-za-ukriti-danatsi-v-razmer-na-164-80612-lv.html", "text": "ВКС остави в сила решение на Апелативен съд – Бургас по делото срещу Диляна Бъчварова и Тихомир Тихолов от Сливен, признати за виновни за това, че са укрили данъчни задължения в особено големи размери. Това съобщават от пресцентъра на Апелативен съд - Бургас. В продължение на три години от 2007 г. до 2011 г. при условията на продължавано престъпление Бъчварова и Тихолов, в качеството на управител и помощник-управител на „Ротира груп“ ООД – Сливен, като извършител и помагач са избегнали установяването и плащането на данъчни задължения – общо в размер на 164 806.12 лв. Двойката издавала само приходен касов ордер, а не фактури при направени от 15 свидетели парични вноски по сключени договори за строителство на апартаменти.\r\nНа подсъдимия е наложено наказание лишаване от свобода в размер на 5 г. и 6 м., което да търпи при първоначален строг режим в затворническо общежитие от закрит тип, както и наказание конфискация на част от имуществото. Съдът е привел в изпълнение по отношение на Тихолов определеното общо наказание от влезли в сила съдебни актове по две дела на РС – София, а именно най-тежкото от тях – лишаване от свобода за срок от 2 г. и 6 м, което да бъде изтърпяно отделно от настоящата присъда. На Диляна Бъчварова е наложено наказание лишаване от свобода в размер на 3 години, което е отложено за изпитателен срок от 5 години.\r\nНедоволни от решението на Апелативен съд – Бургас подсъдимите са го обжалвали пред Върховния касационен съд. В съдебният акт на най-висшата инстанция се посочва, че укриването не на всички авансови плащания по договорите за строителство, а само на част от тях, но които са напълно достатъчни за покриване на критерия особено големи размери, се явява най-красноречивото доказателство относно наличието на пряк умисъл у подсъдимите. Върховните магистрати са намерили жалбите на подсъдимите и оплакванията в тях за процесуални нарушения и липса на доказателства са неоснователни, а решението на Апелативен съд – Бургас правилно и законосъобразно.", "date": "2017-06-19", "title": "Бургас: Върховният съд остави в сила присъдата за лишаване от свобода на двама подсъдими за укрити данъци в размер на 164 806.12 лв."}
{"url": "http://www.focus-news.net/news/2017/06/19/2406469/sofiya-do-19-yuli-pri-241-vi-km-na-pat-i-1-dolni-bogrov-gorni-bogrov-shte-se-izgrazhda-lokalno-platno-za-osiguryavane-na-dostap-do-kraypaten-obekt.html", "text": "До 19 юли при 241-ви км на път I-1 Долни Богров – Горни Богров ще се изгражда локално платно за осигуряване на достъп до крайпътен обект. Това съобщиха от пресцентъра на Агенция \"Пътна инфраструктура\". По време на строителните дейности скоростта на движение е ограничена до 50 км/ч.\r\nНеобходимо е шофьорите да карат внимателно, със съобразена скорост и да спазват пътната сигнализация.", "date": "2017-06-19", "title": "София: До 19 юли при 241-ви км на път I-1 Долни Богров – Горни Богров ще се изгражда локално платно за осигуряване на достъп до крайпътен обект"}
{"url": "http://www.focus-news.net/news/2017/06/19/2406463/blagoevgrad-tezhko-e-sastoyanieto-na-edin-ot-postradalite-mazhe-pri-katastrofata-mezhdu-strumyani-i-gradeshnitsa-veroyatno-shte-bade-transportiran-v-umbalsm-pirogov.html", "text": "Тежко е състоянието на един от пострадалите мъже при вчерашната катастрофа между Струмяни и Градешница, вероятно ще бъде транспортиран към УМБАЛСМ „Н. И. Пирогов“. Това съобщи за Радио „Фокус“ – Пирин д-р Огнян Митев, директор на Многопрофилна болница за активно лечение – Благоевград. Той уточни, че в благоевградската болница към момента са настанени трима възрастни и две деца. Д-р Митев заяви, че състоянието на децата е добро, но един от възрастните е с тежки травми, става дума за мъж, който се очаква да бъде транспортиран към болница „Пирогов“.„Фокус“ припомня, че 13-годишно момче от Сърбия загина, други 2 деца и 4-ма възрастни бяха ранени при тежката катастрофа на главен път Е-79, между Струмяни и Градешница. Инцидентът между два леки автомобила възникна около 11.45 часа вчера. Веднага на място са изпратени екипи на полицията и Спешен център, които са откарали пострадалите в Многопрофилна болница за активно лечение – Благоевград, където е починало едно от децата. Първоначално бе съобщено, че загиналият е мъж на 20 години, но в последствие бе уточнено, че всъщност е починало едно от пострадалите деца, което е било на 13 години. По-късно през деня 39-годишната жена, която пострада при пътнотранспортното произшествие в района на Кресненското дефиле бе транспортирана в УМБАЛСМ „Пирогов“. Жената е преминала през Противошикова зала на спешната болница, където интрадисциплинарен екип я е прегледал и изследвал подробно, включително са ѝ били направени високоспецизирани изследвания. Рано тази сутрин пострадалата е настанена в Централна реанимация на болницата. Пациентката има политравма. Екипът прилага най-съвременен протокол при лечението ѝ.\r\nЛивия НИНОВА", "date": "2017-06-19", "title": "Благоевград: Тежко е състоянието на един от пострадалите мъже при катастрофата между Струмяни и Градешница, вероятно ще бъде транспортиран в УМБАЛСМ „Пирогов“"}
{"url": "http://www.focus-news.net/news/2017/06/19/2406475/politica-sarbiya-sarbiya-otvarya-dve-novi-glavi-ot-pregovorite-za-chlenstvo-v-es.html", "text": "В рамките на Междуправителствената конференция в Брюксел във вторник Сърбия би трябвало да отвори две нови глави от преговорите за членство в Европейския съюз – седма, отнасяща се до правата на интелектуалната собственост, и 29-та – за митническия съюз, пише изданието Politica.\r\nСръбската делегация за преговорите в Брюксел ще оглави министърът без портфейл, отговарящ за европейската интеграция Ядранка Йоксимович, която заяви, че главата за авторските права и интелектуалната собственост, както и тази за митата, са особено важни теми за Белград. Йоксимович водеше сръбската делегация на срещата през февруари, когато също бяха отворени две глави от преговорите за присъединяване на страната към организацията. \r\nОсвен сръбската делегация, в конференцията ще участват още представители на Европейската комисия и всички 28 страни-членки на Общността. \r\nСлед приключването на конференцията в Брюксел, броят на отворените глави от преговорния процес на Сърбия ще бъде 10 от общо 35. Две от тях вече са временно затворени, припомнят от редакцията.Тереза Герова", "date": "2017-06-19", "title": "Politica (Сърбия): Сърбия отваря две нови глави от преговорите за членство в ЕС"}
{"url": "http://www.focus-news.net/news/2017/06/19/2406474/targovishte-29-godishna-zhena-i-dve-detsa-na-8-i-3-godini-sa-v-bolnitsa-sled-katastrofa-mezhdu-lek-avtomobil-i-vlekach-na-pat-i-4-sofiya-varna-v-mestnostta-boaza.html", "text": "На 17 юни 2017 г. около 12,05 ч в община Търговище – на път I-4 /София-Варна/, в местността “Боаза”, правоспособният водач В. Д., на 22 год., от гр. Велико Търново, управлявайки собствения си лек автомобил „БМВ 520И” с великотърновска регистрация с посока на движение София-Варна, и движейки се с несъобразена с пътните и метеорологични условия/мокра пътна настилка/ скорост, на десен завой е изгубил контрол над управлението на автомобила. Това съобщиха от ОДМВР-Търговище. Колата се е завъртяла, навлязла е в лентата за насрещно движение и се е ударила в правомерно движещ се в посока София влекач „ДАФ” с прикачено полуремарке с търговищка регистрация. В резултат на удара в МБАЛ-Търговище са настанени за лечение трима пътници от лекия автомобил – 29-годишна жена, която е с черепно-мозъчна травма и перфорация на бял дроб, и две деца: момче на 8 год. - с открита рана на главата, и момиче на 3 години - с фрактура на ключица и лява бедрена кост, без опасност за живота им. По случая е образувано досъдебно производство по описа на РУ-Търговище.", "date": "2017-06-19", "title": "Търговище: 29-годишна жена и две деца на 8 и 3 години са в болница след катастрофа между лек автомобил и влекач на път I-4 София-Варна, в местността “Боаза”"}
{"url": "http://www.focus-news.net/news/2017/06/19/2406470/afp-vsichki-zhertvi-na-potentsialnata-teroristichna-ataka-v-london-sa-myusyulmani.html", "text": "Всички жертви на „потенциалната терористична атака“ в близост до джамия в Лондон са мюсюлмани, а загиналият на мястото на инцидента е получил медицинска помощ преди нападението, предава AFP, като се позовава на данни от британската полиция.\r\n„Всички жертви са от мюсюлманската общност“, заяви пред репортери координаторът на антитерористичната полиция Нийл Басу, допълвайки, че на мъжа, починал на мястото на инцидента, е оказана първа помощ преди нападението, което премиерът Тереза Мей описа като „потенциалната терористична атака“.Тереза Герова", "date": "2017-06-19", "title": "AFP: Всички жертви на „потенциалната терористична атака“ в Лондон са мюсюлмани"}
{"url": "http://www.focus-news.net/news/2017/06/19/2406447/prof-vladimir-chukov-arabist-atakata-v-london-tazi-nosht-mozhe-da-e-reaktsiya-na-napadenieto-ot-london-bridzh.html", "text": "Атаката в Лондон от тази нощ може да е реакция на нападението от „Лондон бридж“. Това коментира в сутрешния блок „Добро утро, България“ на Радио „Фокус“ арабистът проф. Владимир Чуков. Според него случилото се снощи е част от вълната на насилие във Великобритания, но с обратен знак. Проф. Чуков подчерта, че най-вероятно не става въпрос за ислямски тероризъм. \r\n„Прави впечатление, че наистина преди две седмици имаше много сходни компоненти. Отново има нает ван и отново нападателите са трима. Отново шофьорът е носил нож. Това, което ми направи впечатление, е, че в един от репортажите, базирани върху свидетелски показания, става ясно, че шофьорът е бил бял мъж и, забележете - гладко избръснат. Това подсказва, че за разлика от нападателите преди две седмици, които имаха брада, очевидно става въпрос за атака, сходна като външен вид, но с по-различно съдържание. Според мен по-скоро става въпрос за реакция на определени кръгове в британското общество, които не са съгласни с атаките, на които ние станахме свидетели“, обясни проф. Чуков. \r\nТой обърна внимание на факта, че залавянето на извършителя подсказва, че нападението не е било добре подготвено. Според проф. Владимир Чуков до края на деня ще стане ясно кои точно за нападателите.", "date": "2017-06-19", "title": "Проф. Владимир Чуков, арабист: Атаката в Лондон тази нощ може да е реакция на нападението от „Лондон бридж“"}
{"url": "http://www.focus-news.net/news/2017/06/19/2406479/vidin-v-dve-naseleni-mesta-ot-oblastta-shte-bade-spryano-vodopodavaneto-zaradi-avarii.html", "text": "В две населени места на Видинска област ще бъде спряно водоподаването заради аварии, сочи справка на електронната страница на водоснабдителното дружество във Видин. В квартал „Акджамия“ във Видин водоподаването ще бъде спряно до 14.00 часа заради отстраняване на авария на уличен водопровод по ул. “Бонония“. Жителите на село Иново до 13.00 часа няма да имат вода отново заради авария в уличен водопровод.", "date": "2017-06-19", "title": "Видин: В две населени места от областта ще бъде спряно водоподаването заради аварии"}
{"url": "http://www.focus-news.net/news/2017/06/19/2406464/boris-dzhonsan-startirashtite-pregovori-za-brekzit-shte-dovedat-do-shtastliva-razvrazka-i-za-dvete-strani.html", "text": "Разговорите на Брекзит, които започват в понеделник, ще доведат до положителен резултат както за Великобритания, така и за Европейския съюз. Това заяви британският външен министър Борис Джонсън, предава AFP.\r\n„Мисля, че целият процес ще доведе до щастлива развръзка, която може да бъде направена с чест и полза и за двете страни\", подчерта Джонсън при срещата си с външните министри на ЕС в Люксембург.Тереза Герова", "date": "2017-06-19", "title": "Борис Джонсън: Стартиращите преговори за Брекзит ще доведат до щастлива развръзка и за двете страни"}
{"url": "http://www.focus-news.net/news/2017/06/19/2406472/dimitar-ganev-izsledovatelski-tsentar-trend-borisov-i-erdogan-sa-na-mnogo-visoka-tochka-na-vzaimootnosheniya.html", "text": "Борисов и Ердоган са на много висока точка на взаимоотношения. Това каза Димитър Ганев от Изследователски център „Тренд“, в разговор с Илиана Беновска в предаването “Беновска пита” по Радио К2 и Канал 3, в коментар по актуални политически теми, съобщиха от екипа на предаването\r\nРазменените подаръци с госта:\r\nВодещата подари на своя гост здрава българска ябълка с думите: „Да Ви пожелая аз да бъдете една здрава, българска, млада ябълка в социологията и политологията, ще оправдаете ли тези очаквания?“. Димитър Ганев отговори, че ще направи всичко възможно и на свой ред подари на водещата книгата на Иван Хаджийски „Оптимистична теория за нашия народ“. Той изрази мнение, че имаме нужда от оптимизъм, а Иван Хаджийски без съмнение е най-големият български народопсихолог. \r\nВодещата подари на Димитър Ганев и клубната тениска и го попита има ли въпрос със „защо?“, който си задава. Той отговори, че на такъв тип въпроси отиват някакви екзистенциални мисли, самият той влиза в по-тежки размисли, когато се замисля върху такива неща и не стига до кой знае какви заключения. Илиана Беновска подари на своя гост и книгата, съдържаща интервюто с Ахмед Доган, направено от нея преди 26 години.\r\nВ разговора бе включен анализ на срещата на Бойко Борисов с Ердоган и Йълдъръм в Турция и бе коментиран въпросът може ли България да бъде посредник между Европа и Турция. „Е ли България мостът между Турция и Европа? Какъв е анализът Ви на поредната визита и среща на Бойко Борисов с президента и министър-председателя на Турция Ердоган и Йълдъръм? Вие сте и от друго поколение, нещата, които ние с г-н Колев сме учили по един начин Вие не сте ги учили по същия начин, така че гледната точка към Турция е може би с малко по-различна бленда. Кажете, смятате ли, че втората среща на Борисов в кратък срок, от август месец миналата година досега, която се разигра през август по следната схема – първо Борисов при Йълдъръм и Ердоган, после веднага при Меркел. Сега обратното – Борисов при Макрон и Меркел и след ден-два при Йълдъръм и Ердоган. Какво е важното да се отбележи тук в този коридор?“, попита водещата Илиана Беновска. Димитър Ганев отговори, че би се върнал дори малко по-назад и обясни, че това, което виждаме сега, е следствие от една политика на българския министър-председател вече в продължение на 3 години. „Това, което се опитваше и до голяма степен успя да постигне Борисов е да изгради с Ердоган лични отношения на изключително високо ниво!“, заяви социологът. „Да Ви напомня, че те ги имаха още от времето, когато Ердоган беше кмет, те ритаха заедно топка!“, вметна водещата Илиана Беновска. Събеседникът й се съгласи и продължи, че говори за времето, когато между ЕС и Турция са започнали да прехвърчат искри. Ганев припомни, че Борисов се е застъпил силно за искането на Ердоган за създаването на зона за сигурност в Северна Сирия. С други думи Борисов е бил този, който най-силно е защитавал интересите на Анкара в Брюксел. „Причината е проста – Борисов искаше да изгради максимално висока точка на отношения с Ердоган по една проста причина. Ердоган, ако си спомняте, през лятото на 2015 г. наводни Европа с един милион мигранти и се стигна до криза, която постави въобще съществуването на ЕС под въпрос тогава! Въпросът беше откъде ще минат всички тези мигранти!“, обясни Димитър Ганев. Водещата го допълни, че пътят им ще мине през „Капитан Андреево“. Димитър Ганев продължи, че целта на Борисов е била тези хора да не минат през България по няколко причини. На първо място минаването на огромен бежански поток би нанесло много голяма дестабилизация на страната. На второ място – ако всички тези хора бяха тръгнали, то Унгария и Австрия щяха да кажат „до тук“ и страната ни автоматически щеше да се превърне в буферна зона. „В този смисъл трябва да поставим въпроса възможен ли е Борисов като посредник между ЕС и Турция? И отговорът тук е – да, възможен е, защото все по-малко европейски лидери искат да си говорят с Ердоган и все по-малко лидери могат да си говорят с Ердоган, докато Борисов успя в рамките на последните 2 години да запази много висока точка на отношения с него!“, категоричен бе Димитър Ганев.\r\n„Веднага да въведа, г-н Ганев, две оси в тази координатна система. Едната е, че Турция чака от 1964 година да бъде присъединена, ще се изразя най-общо, към Европа и ЕС. Давате си сметка, че това е цял един живот – 53 години, човек малко по-късно се пенсионира, ако това е човек. Второ, споменахте Унгария и Австрия, аз ще разширя още кръга, Вишеградската четворка начело със своя лидер Орбан не е смекчила позицията си по отношение на Турция, даже напротив – заякчава я, заздравява я и става все по-твърда. Пред кого Борисов ще бъде посланик за уреждане на цивилизовано отношение между Турция и Европа?“, попита водещата Илиана Беновска. Димитър Ганев отговори, че реално погледнато въпросът за членството на Турция в ЕС не стои от доста време. Самият Ердоган е използвал преговорите за членството на Турция в ЕС като легитимационен механизъм. Социологът обясни, че Ердоган е имал в последното десетилетие съвсем различни амбиции – Турция да стане регионална сила, която да бъде лидер и на арабския свят, на Близкия изток и на Северна Африка. Това е абсолютно несъвместимо с членството на Турция в ЕС. „Защо казвам „легитимационен механизъм“? защото много по-трудно, когато една държава кандидатства за член на ЕС, могат европейските лидери да се обърнат към нея и да кажат – този е диктатор, този източен диктатор, който ние не го признаваме за легитимен лидер!“, обясни Димитър Ганев.\r\n„Но нека да добавим, че Турция е южният фланг, както се изрази премиерът Борисов, на НАТО в Европа. Така че това е още една ос в координатната система, непреодолимо условие Турция да бъде упреквана пряко!“, отбеляза водещата Илиана Беновска. Събеседникът й се съгласи. Той обясни, че местоположението на Турция предполага, че тя е много стратегическа част в общата конфигурация на НАТО, тъй като това е граничната държава с най-конфликтните точки.\r\n„Г-н Колев каза, че България трябва да намери своята ниша в този конгломерат от държави от Европа и Турция отсреща. Да не попаднем обаче ние в някаква дупка?”, попита водещата Илиана Беновска. Димитър Ганев отговори, че засега не вижда такава опасност. Той продължи, че ако България трябва да бъде в ролята на посредник между големите европейски държави и Турция, това е голям политически капитал. \r\n„Казахте „ако успеем”, какво би ни дало възможност да бъдем посредник и какво би ни попречило? Колко сме големи и колко сме малки?”, попита водещата Илиана Беновска. Събеседникът й отговори, че според него Ердоган добре си дава сметка, че трябва да започне да затопля отношенията си с Европа. Според Димитър Ганев в един момент Турция се е оказала едновременно в ситуация да сваля самолети на Русия, да бъде в ужасни отношения с Европа и в много обтегнати отношения с Обама. В същото време Турция не е велика сила от мащабите на Русия, Китай или САЩ.\r\n„Извинете, че Ви прекъсвам, но ще използвам един турцизъм, как баш Ердоган ще затопли отношенията между Турция и Европа? Чрез „Турски поток” ли, чрез въздържане на бежанците от своя страна ли? Чрез какви отстъпки, които се искат от него по отношение на политиката му вътре в самата Турция и упреците, че той я връща назад светлинни години, извън традициите на Кемалистка Турция?”, продължи водещата. Димитър Ганев отговори, че ЕС е направил много компромиси със своите ценности, когато става въпрос за Ердоган, например със свободата на словото. Социологът обясни, че докато Ангела Меркел е на посещение в Турция, в същия момент десетки хиляди журналисти се арестуват, а вестници се атакуват и буквално за един ден се превръщат от опозиционни в органи на Партията на справедливостта и развитието.\r\n„Какво лошо намирате в това, как го доказвате, че е лошо? Вие привърженик ли сте на Сорос?”, попита водещата Илиана Беновска. Димитър Ганев отговори, че по никакъв начин не е и няма никакво отношение към този човек. Водещата тогава обясни: „Много модерно е всички ние да се правим, както г-н Колев подчерта преди малко, на хуманно настроени. Както и Вие казахте – това са бежанци, ще ги приемем, стоплим, нахраним, ще им дадем пари, ще им дадем условия. Свободата на словото докъде спира? Не защитавам Ердоган, но се питам, защото виждам свободата или свободията, словоблудството вече или блудството с новините и с информацията в България! Къде е границата на нарушените права на едните и отнетите права на другите? Задавам въпроса къде е равновесието?”. Димитър Ганев отговори, че не можем да прави сравнение между положението на журналистите в България и техните колеги в Турция.\r\nБяха дискутирани и следните теми: отхвърлянето от Народното събрание на предложението за мажоритарен вот; ще влезе ли Слави Трифонов в политиката и ще има ли предсрочни избори. Димитър Ганев заяви, че за него резултатът от вота е напълно очакван. Той продължи, че ДПС никога не биха могли да подкрепят подобно нещо, защото това е все едно да си направиш публично харакири. Причината за това не е, че ДПС ще намалят депутатите си, напротив, те биха имали приблизително същия брой депутати. Причината се корени в това, че мажоритарната система произвежда еднопартийни мнозинства. „В случая ДПС, като роля, която тя изпълнява вече десетилетия – а именно да бъде партньор на по-голяма партия и съответно по този начин да бъде част от изпълнителната власт, няма как да я практикува!”, обясни Димитър Ганев.\r\n„Слави Трифонов изпрати едно много знаково писмо в което накрая казва така – „и понеже наистина всичко зависи от българския народ, все казвам, че той е суверенът по Конституция, а то наистина е така, не защото аз го казвам, а защото е така, в крайна сметка такава е демокрацията. А историята е показала, че българският народ е мъдър. Затова ще завърша с две поговорки – „каквото повикало – такова се обадило” и „на зла круша – зъл прът”. Концертът му онзи ден в „Арена армеец” беше поредно доказателство каква мобилизираща и консолидираща сила имат Слави Трифонов и неговите хора. Анализирайте това закана ли е, обещание за по-добър живот ли е, за по-добра политика или закана да се срути това политическо статукво?”, попита водещата Илиана Беновска. Димитър Ганев отговори, че има един много ясен феномен, който се наблюдава, когато се отчитат статистическите данни. „Когато стоиш отстрани в политиката и не си в това политическо блато ти си един човек. Когато заявиш позиция и искаш да влезеш в политическия живот на страната, това вече е съвсем различна позиция!”, обясни социологът. Той поясни, че няма предвид, че Слави Трифонов няма потенциал, а че това, което виждаме в момента, с пълненето на залите, не е политическата роля на Слави Трифонов. „Той набра много сериозен политически капитал покрай референдума, защото направи много ясно и точно позициониране!”, заяви Димитър Ганев. Той добави, че освен всичко друго не бива да забравяме и факта, че Слави Трифонов има 2 часа ефирно време всеки ден. Водещата отвърна, че никой не му го е подарил това ефирно време. Ганев на свой ред отговори, че ако влезе в политическа роля, тогава няма да го има. \r\n„Финал с едно изречение – какво ще се случи, ще направи ли Слави Трифонов партия и ще предприеме ли политически действия, моля за ясна прогноза?”, попита водещата Илиана Беновска. Димитър Ганев отговори, че опитът за даване на отговор би бил врачуване. Той все пак допусна, че Слави Трифонов би се въздържал и може би това е по-правилната позиция. „Няма да има Борисов проблем с парламентарното мнозинство. Със сигурност в следващата година и половина няма да има предсрочни избори!”, завърши Димитър Ганев разговора си с Илиана Беновска в седмичното обзорно политическо предаване „Беновска пита” по „Канал 3“ и „Радио К2.", "date": "2017-06-19", "title": "Димитър Ганев, Изследователски център „Тренд“: Борисов и Ердоган са на много висока точка на взаимоотношения"}
{"url": "http://www.focus-news.net/news/2017/06/19/2406481/targovishte-84-godishna-zhena-e-stanala-zhertva-na-telefonna-izmama-s-1750-leva-v-omurtag.html", "text": "На 17 юни 2017 г. около 18,45 ч в Районно управление на МВР-Омуртаг е получен сигнал за това, че на същия ден за времето от 15.00 до 16.45 ч. в гр. Омуртаг 84-годишна жена, след проведен разговор на стационарния й телефон, е въведена в заблуждение от неизвестен извършител и под предлог за необходимост да окаже съдействие на полицейски служители, провеждащи операция по задържането на извършители на телефонни измами, й е отнета сумата от 1750 лв. Това съобщиха от ОДМВР-Търговище. По случая е образувано досъдебно производство.", "date": "2017-06-19", "title": "Търговище 84-годишна жена е станала жертва на телефонна измама с 1750 лева, в Омуртаг"}
{"url": "http://www.focus-news.net/news/2017/06/19/2406477/glavniyat-prokuror-sotir-tsatsarov-dobrite-chuvstva-mezhdu-balgarskiya-i-ruskiya-narod-sa-fakt-no-tova-ne-mozhe-da-promeni-istoriyata-imenno-balgariya-dava-azbukata-na-slavyanskite-narodi.html", "text": "Добрите чувства между българския и руския народ са факт, но това не може да промени историята, че именно България дава азбуката на славянските народи. Това каза главният прокурор Сотир Цацаров пред журналисти по време на шахматна среща със следователи и членове на ВСС, в която взе участие световният шампион по шахмат Анатолий Карпов, предаде репортер на Агенция \"Фокус\". Коментарът на Цацаров бе в отговор на въпрос дали с Анатолий Карпов са говорили по темата за произхода на българската азбука, след като по-рано днес шахматистът заяви в телевизионно интервю, че в Русия знаят, че кирилицата идва от Византия. Главният прокурор отрече двамата да са обсъждали този въпрос. \"Обсъдихме една негова инициатива, която ще се опитаме да намери почва у нас, а именно създаването на шах клубове в местата за лишаване от свобода. Ако трябва да го кажа по друг начин шах-матът е шах-мат. Добрите отношения, добрите чувства на руския към български, българския към руския народ са факт, но това не може да промени историята - че именно България е дала азбуката на славянските народи. Независимо от това кой какво казва. Независимо от това този, който го казва каква длъжност заема. Повтарям шах-матът е шах-мат. Добрите отношения са добри отношения. Историята не може да бъде променена\", каза главният прокурор Сотир Цацаров.Агенция \"Фокус\" припомня:  На 24 май руският държавен глава Владимир Путин заяви, че 24 май е празничен ден в Русия, заради Деня на славянската писменост, която е дошла в страната „от македонската земя“. Президентът каза това в рамките на срещата си с македонския му колега Георги Иванов в Москва. Изказването на руския президент предизвика вълна от остри реакции у нас.\r\nЛюба АЛЕСКИЕВА", "date": "2017-06-19", "title": "Главният прокурор Сотир Цацаров: Добрите чувства между българския и руския народ са факт, но това не може да промени историята - именно България дава азбуката на славянските народи"}
{"url": "http://www.focus-news.net/news/2017/06/19/2406473/gen-brigo-asparuhov-krayno-vreme-e-svetat-da-osaznae-che-borbata-s-terorizma-iziskva-razum-sredstva-i-obedinenie.html", "text": "Крайно време е светът да осъзнае, че голямата опасност иска разум, обединение на усилията, на специалните служби и преди всичко на правителствата на Русия, САШ, арабските и европейските държави. Това каза за Агенция „Фокус“ ген. Бриго Аспарухов, бивш директор на Националната разузнавателна служба (НРС), по повод поредното терористично нападение в Лондон. Той не изключите възможността за вълна на крайнодесен екстремизъм на антимюсюлманска основа, като реакция на ислямисткия тероризъм. По думите му тероризмът е отвратително явление, което явно ще продължава дълго време. \"Виждаме, че терористите постигат целта си – английското общество живее в страх и ужас всеки ден, независимо от заявленията – „ние ще преборим тероризма, няма да се предадем“, отбеляза ген. Бриго Аспарухов. „От седмица на седмица коментираме такива ужасни събития. Крайно време е светът да осъзнае, че голямата опасност иска разум, обединение на усилията, на специалните служби и преди всичко на правителствата на Русия, САШ, арабските и европейските държави. Това е ужасно и трябва да спре. Знам колко е трудно, знам, че почти е невъзможно и всички правителства на всички държави трябва да разберат, че струва огромни средства, но си заслужава те да бъдат вложени, за да се спре тази убийствена война в мирно време“, коментира още той. Според ген. Аспарухов справянето с тероризма изисква огромни усилия – сътрудничество, обемна информация и концентрация на усилия и най-вече на средства. „Смятам, че координацията между европейските служби не е достатъчно добра“, посочи още той, като изтъкна, че основният проблем е свързан именно с финансирането им. По думите на ген. Аспарухов в същото време терористите разполагат с огромно финансиране, което трябва да бъде спряно. „Всички политици трябва да разберат, че това е най-голямата опасност в днешно време, защото тя удря в сърцето на обществото - там, където най-боли. Загиват всякакви хора – деца, възрастни, невинни, а това възбужда ужаса на хората – представата за несигурност. Потенциални заплахи има за целия свят. Никой не може да разчита на „снишаване“, допълни още той. \r\nСтефан ПЕТРОВ", "date": "2017-06-19", "title": "Ген. Бриго Аспарухов: Крайно време е светът да осъзнае, че борбата с тероризма изисква разум, средства и обединение"}
{"url": "http://www.focus-news.net/news/2017/06/19/2406485/kopiya-na-ikoni-na-balgarskite-prosvetiteli-sv-sv-kiril-i-metodiy-ot-makedoniya-shte-badat-vklyucheni-v-srednovekovnata-ekspozitsiya-na-natsionalniya-istoricheski-muzey.html", "text": "Копия на икони от Македония ще бъдат включени в средновековната експозиция на Националния исторически музей (НИМ). Във връзка с някои пропуски в образованието на важни чуждестранни държавни дейци по повод произхода на кирилицата, кръщението на Русия, кой какви книги е разнасял по света, Националният исторически музей организира експедиция до град Охрид в „македонската земя”, за да заснеме две старинни икони. Това съобщиха от НИМ. Съобразно световната музейна практика, директорът на НИМ проф. Божидар Димитров е поръчал копия на иконите, които ще бъдат поставени на съответното място в средновековната експозиция на НИМ.\r\nИконите са от епохата на Възраждането. Едната е на „Св. Св. Кирил и Методий”. Над образите им пише „Просветители български”. И за да не стане някоя грешка, иконописецът е добавил „Тия и се написаха буквите български. Празника им е на 11 май”.\r\nВтората икона е на „Св. Седмочисленици”. Всъщност на тази икона светците са девет. Към св. Седмичисленици (св. Климент, Наум, Ангеларий, Сава, Горазд, Кирил и Методий) са прибавени Св. Еразио (местен светец) и Св. Иван Владимир, зет на цар Самуил.\r\nНад образите на светиите пише „Св.Седмочисленици Просветители болгарски”.\r\n\"Та това може да дойде от „македонската земя” в края на Х век. Български просветители и български букви. По признание на самите местни зографи, рисували иконите\", посочва проф. Божидар Димитров.", "date": "2017-06-19", "title": "Копия на икони на българските просветители св. св. Кирил и Методий от Македония ще бъдат включени в средновековната експозиция на Националния исторически музей"}
{"url": "http://www.focus-news.net/news/2017/06/19/2406484/sport-tsvetana-pironkova-padna-s-oshte-25-pozitsii-v-svetovnata-ranglista.html", "text": "Първата ракета на България при жените Цветана Пиронкова загуби още 25 позиции в световната ранглиста, падайки но номер 151. \r\nЕлица Костова запазва 152-ро място в класацията, докато всички останали български тенисистки бележат спад: Виктория Томова губи 40 позиции и е 182-ра, а Изабелла Шиникова отстъпва с 11 места до номер 204.\r\nВ челната тройка няма промени. Германката Анджелик Кербер остава на върха, следвана от Серина Уилямс от САЩ и чехкинята Каролина Плишкова.", "date": "2017-06-19", "title": "Спорт: Цветана Пиронкова падна с още 25 позиции в световната ранглиста"}
{"url": "http://www.focus-news.net/news/2017/06/19/2406483/pregled-na-osnovnite-temi-v-smolyanskiya-pechat.html", "text": "„Смолянчани плашат с протести заради опасен пътен участък”, е водещото заглавие на днешния брой на вестник „Отзвук”. Стартира подписка с искане за „легнали полицаи” и ограничаване на скоростта на входа на Устово. Живеещи на улиците „Тракия” и „Атанас Шапарданов” в Устово настояват за вземане на спешни мерки за обезопасяване на трасето на входа на смолянския квартал. Хората заплашват с протести, гражданско неподчинение и блокиране на квартала, ако не бъдат чути. Материалът продължава на страница трета. „ВАС осъди кмета Мелемов за отказан достъп до информация за „Титан” е друг акцент от страница първа. Петима шефове на фирми с обвинения за далавери с обществени поръчки” е водещо заглавие на материал на страница втора. Осем са обвинените за далавери в община Неделино, информира изданието. Други заглавия от страници 2-ра и трета са: „Кметът на Чепеларе Славка Чакърова напусна партията на Кунева”, „В Баните приеха отчета за бюджета без обществено обсъждане”, „2000 лева глоба за пожар в гората”, „Кметове на пет села настояват за освежаване на пътна маркировка”, „Театърът на армията ще разлае кучетата в Смолян”, „С 3.5 млн. лв. е задлъжняла Община Смолян през 2016 г.”. „Смолянска област е в челото по брой болнични легла на жител в страната”, е заглавие на материал, публикуван на страница четвърта. Смолянска област е на първо място по болнична осигуреност на населението, твърдят от НСИ. „Жител на Проглед забъркан в източване на половин милион евро от банкомати”, четем още във вестника. Над 500 000 евро са източени от международна банда, за която има данни, че участва и 36-годишният Александър Бошнаков от чепеларското село Проглед.  Заглавията от последната страница на изданието са: „Спасиха 13-годишно момиче, изпаднало в алкохолен колапс” и „Пипнаха нашмъркан с кокаин шофьор”.", "date": "2017-06-19", "title": "Преглед на основните теми в смолянския печат"}
{"url": "http://www.focus-news.net/news/2017/06/19/2406482/veliko-tarnovo-speshen-remont-zapochva-na-patya-mezhdu-s-polikraishte-s-parvomaytsi-i-grad-gorna-oryahovitsa.html", "text": "Започва спешен ремонт на пътя между Поликраище, Първомайци и Горна Оряховица. За това е уверил кметът на Община Горна Оряховица инж. Добромир Добрев, съобщиха за Радио „Фокус“ – Велико Търново от пресцентъра на Общината. До края на юни дупките по натовареното трасе ще бъдат изкърпени. От Агенция „Пътна инфраструктура” вече са маркирали участъците по трасето, които ще бъдат фрезовани и частично преасфалтирани.\r\nРемонтът е иницииран след подаване на многократни сигнали към Община Горна Оряховица от кмета на село Първомайци Ясен Янков и инициативен комитет от селото, представляван от Валя Григорова и Милчо Милев. За проблема е алармирала и инж. Клавдия Григорова – Ганчева, народен представител от ГЕРБ. Ангажимент за неотложните дейности пое лично министърът на регионалното развитие Николай Нанков, който проведе конферентен разговор с кмета на областния град Велико Търново Даниел Панов, както и с колегата му от Горна Оряховица Добромир Добрев.\r\nЗа пътя Поликраище – Първомайци – Горна Оряховица е изготвен проект за цялостна рехабилитация, включително и на моста между Първомайци и Горна Оряховица. Финансирането ще се търси чрез оперативна програма „Трансгранично сътрудничество България – Румъния” 2014 - 2020.\r\nНаличието на европейски проект е причина настоящият ремонт да бъде само частичен, от типа „текущ”. Въпреки това строителните дейности ще са достатъчни, за да подобрят състоянието на пътя и условията за безопасност до започването на цялостната му рехабилитация.\r\nЛуиза ТРАНЧЕВА", "date": "2017-06-19", "title": "Велико Търново: Спешен ремонт започва на пътя между с. Поликраище, с. Първомайци и град Горна Оряховица"}
{"url": "http://www.focus-news.net/news/2017/06/19/2406487/hurriyet-binali-yaldaram-pristiga-na-poseshtenie-v-gartsiya-osnovna-tema-na-pregovorite-v-atina-e-ekstraditsiyata-na-izbyagalite-sled-prevrata-turski-voynitsi.html", "text": "Министър-председателят на Турция Бинали Йълдъръм пристига на посещение в Атина, където ще проведе среща с гръцкия си колега Алексис Ципрас, основна тема на която ще бъде екстрадирането на войниците, избягали в Гърция след неуспешния опит за преврат от 15 юли 2016 г., пише вестник Hurriyet.\r\nВ опит да убеди гръцките власти да екстрадират военнослужещите на Анкара, Йълдъръм се очаква да представи на Ципрас нови доказателства за участието на осемте войници в неуспешния пуч от миналото лято.\r\nОтношенията между Анкара и Атина остават напрегнати, след като Върховният съд на Гърция реши да не екстрадира нито един от осемте военнослужещи в Турция поради опасения, че родината им няма да бъде организиран справедлив съдебен процес. .Тереза Герова", "date": "2017-06-19", "title": "Hurriyet: Бинали Йълдъръм пристига на посещение в Гърция, основна тема на преговорите в Атина е екстрадицията на избягалите след преврата турски войници"}
{"url": "http://www.focus-news.net/news/2017/06/19/2406489/shumen-kmetat-lyubomir-hristov-vrachi-svidetelstvo-za-darenie-na-gevorg-kesoyan-za-pametnika-na-priznatelnostta-na-armentsite-kam-balgarskiya-narod.html", "text": "Кметът на Шумен Любомир Христов връчи свидетелство за дарение на Геворг Кесоян за Паметника на признателността на арменците към българския народ, предаде репортер на Радио „Фокус“ - Шумен. Любомир Христов изрази благодарност от името на шуменската общественост за щедростта и благотворителната дейност на Геворг Арутюнович Кесоян. Това е пети проект, който той осъществява в Шумен, сред които изграждане на паметник на ген.-лейтенант Мадатов и дарение на две икони. Идеята за паметник, символ на приятелството и признателността на шуменските арменци към България, е възникнала преди две години, а самата композиция бе открита тържествено на 3 юни. Геворг Кесоян изказа благодарност както на скулптора на паметника за творческия подход и решение, така и на шуменската общественост. Паметникът на признателността на арменците към българския народ е разположен на пешеходната алея на бул. „Славянски“ в Шумен. Той е висок 3 метра, излят е от 600 кг бронз и представлява подвижен параклис, в основата на който са колела от волска каруца, в средата е разположен кръст, а на върха е поставена птица - феникс.\r\nИвелина ИВАНОВА", "date": "2017-06-19", "title": "Шумен: Кметът Любомир Христов връчи свидетелство за дарение на Геворг Кесоян за Паметника на признателността на арменците към българския народ"}
{"url": "http://www.focus-news.net/news/2017/06/19/2406486/vezhdi-rashidov-mediite-i-darzhavata-da-promenim-zaedno-mediynite-zakoni-koito-sa-ostareli-i-neefektivni.html", "text": "Вежди Рашидов, председател на парламентарната комисия по култура и медии, в разговор с Илиана Беновска в предаването „Беновска пита“ по Радио К2 и Канал 3 коментира актуалните политически теми, съобщиха от екипа на предаването.\r\n„Как ще спрете фалшивите новини, езика на омразата, хейтенето в социалните мрежи?“, попита Беновска. \r\n“Това е много хубав въпрос и това е работа на закона. Когато се съберем всички хора, които се занимавате с медии, когато направите едни хубави обсъждания и експертни съвети и самите вие разберете, че законите за медии са остарели и имат нужда да бъдат осъвремени. Законите ще властват върху всичко. Всички заедно ще променим законите. Тази среща трябва да се инициира от хората, които са притеснени за самите медии и бъдещето им. Държавата ше бъде арбитър, отговори Вежди Рашидов. \r\nВежди Рашидов сподели, че неговото семейство, деца и внуци са напуснали България, защото не могат да понесат фалшивия и негативен образ, който медиите и главно „Шоуто на Слави“ и медиите на кръга „Капитал“, които изграждат на Вежди Рашидов. \r\nКой трябва да се грижи за паметника Бузлуджа – държавата или БСП?\r\nБузлуджа е един паметник, посветен на Българската комунистическа партия. Понеже прекалено много се злоупотребява с Бузлуджа още в първия мандат на Бойко Борисов правителството е било готово да предостави паметника на БСП да си го обгрижват. БСП ако токова го желаят, хубаво е да има стопанин този паметник. Собственикът трябва да се грижи и да финансира собствения си дом. Щом БСП го искат, нека го взимат, коментира Вежди Рашидов.\r\nМажоритарната избирателна система и референдума на Шоуто на Слави\r\n„Аз бил мажоритарно избран депутат. Мажоритарният вот не е шоупрограма. Аз не съм гласувал за референдума, но гласувах в парламента, защото когато два милиона българи искат това на референдум, ги подкрепих. Аман от мераклии за власт. Който иска да дойде да промени нещо, ако е мъжкар“, отговори Вежди Рашидов.", "date": "2017-06-19", "title": "Вежди Рашидов: Медиите и държавата да променим заедно медийните закони, които са остарели и неефективни"}
{"url": "http://www.focus-news.net/news/2017/06/19/2406488/darzhavnata-agentsiya-za-metrologichen-i-tehnicheski-nadzor-zapochva-masirani-proverki-na-slanchevi-ochila.html", "text": "Държавната агенция за метрологичен и технически надзор (ДАМТН) Започва масирана национална проверка на слънчевите очила, които се предлагат в търговската мрежа в големите градове и морските курорти. Това съобщиха от пресцентъра на ДАМТН. Слънчевите очила попадат в групата на едни от най-използваните лични предпазни средства. Те са предназначени да защитават очите на от влиянието на UV лъчите и се използват от деца и от възрастни. През пролетно летния сезон, слънчевите очила са изключително атрактивни продукти за потребителите. Те са широко разпространени на пазара в разнообразни марки и модели и специфичното за тази група продукти е, че моделите им се обновяват всеки сезон, тъй като са тясно свързано и с новите модни тенденции.\r\nПотребителите могат да се запознаят по-подробно и с полезните съвети за тези продукти, които са публикувани на сайта на Държавната агенция за метрологичен и технически надзор (www.damtn.government.bg). \r\nЦелта на проверките е превенция и постигане на по-добра информираност сред потребителите при избор на слънчеви очила и са продължение на цялостния контрол, който агенцията упражнява. През 2016 г. са били проверени общо 909 различни марки и модели слънчеви очила в 434 търговски обекти на територията на цялата страна, като за 259 от тях е установено, че не отговарят на изискванията. В резултат на всички нарушители са съставени Актове за установяване на административни нарушения на обща стойност 51 000 лв. Установено е още, че 71 модела очила се предлагат на пазара без маркировка за съответствие и те са спрени от разпространение на пазара със заповеди. Засиленият контрол на слънчеви очила продължава и през 2017 г., като до момента от съвместни действия с митническите власти е спрян вноса на 69 модела очила, общо количество 7660 бр., защото са били без нанесена СЕ маркировка. \r\nСред най-честите нарушения, които инспекторите на ДАМТН установяват при проверките, са липса на СЕ маркировка, която показва, че продуктът е произведен съгласно утвърдените европейски стандарти; липса на инструкции на български език; липса на информация за марка, модел, производител, което е важно, за да се проследи произхода на продукта.\r\nОт ДАМТН отправят следните съвети към потребителите, при избор на слънчеви очила:\r\n- Тази категория продукти са лични предпазни средства (ЛПС) от I категория и са предназначени за ползване от деца и от възрастни.\r\n- Върху очилата производителят трябва да е нанесъл трайно маркировка за съответствие - СЕ. Това показва, че те са произведени по европейските изисквания за безопасност.\r\n- Много важно е продуктът да се придружава от инструкция за употреба, съставена от производителя и нейния пълен превод на български език. \r\n-От инструкцията за употреба потребителят може да се информира за класа на филтъра на очилата, който трябва да бъде обозначен с цифра от 0 до 4. \r\n- Потребителят трябва да има предвид, че с повишаване на това число, защитните свойства на слънчевите филтри от UV лъчите са по-високи. \r\n- Когато слънчевите очила са с филтри от клас 4, те не трябва да се използват при шофиране, тъй като това би довело до риск за потребителя от намаляване на видимостта при използването им.", "date": "2017-06-19", "title": "Държавната агенция за метрологичен и технически надзор започва масирани проверки на слънчеви очила"}
{"url": "http://www.focus-news.net/news/2017/06/19/2406480/telegraf-makedoniya-koalitsiyata-na-akleksandar-vuchich-nyama-mnozinstvo-za-izbiraneto-na-ana-barnabich-za-premier-ne-se-izklyuchat-novi-izbori-v-sarbiya.html", "text": "Президентът на Сърбия Александър Вучич не изключи възможността за провеждането на нови парламентарни избори през есента, ако не бъде осигурено мнозинство при гласуването за утвърждаване на Ана Бърнабич на премиерски пост, пише македонското електронно издание „Телеграф“.\r\nНаследникът на Александър Вучич на поста министър-председател е изправена пред редица проблеми. Бърнабич може да върне мандата, тъй като изборът на Вучич се оказа непопулярен сред депутатите, включително в редиците на управляващата коалиция. \r\nЗа да бъде избрана за следващ министър-председател на Сърбия, Бърнабич трябва да получи подкрепата на 102-ма народни представители в парламента. На избирането й се противопоставят около половината депутати от Социалистическата партия на Ивица Дачич, както и Драган Маркович, председателят на „Единствена Сърбия“, който увери, че партията му ще гласува против Бърнабич. Агенция „Фокус“ припомня, че през 2016 г. 41-годишната Ана Бърнабич стана първият министър с хомосексуална ориентация на Балканите, поемайки Министерството на публичната администрация и регионалното управление в западната ни съседка. Тя не принадлежи към нито една политическа сила в Сърбия, но получава силна подкрепа в социалните медии.Тереза Герова", "date": "2017-06-19", "title": "„Телеграф“ (Македония): Коалицията на Аклександър Вучич няма мнозинство за избирането на Ана Бърнабич за премиер, не се изключат нови избори в Сърбия"}
{"url": "http://www.focus-news.net/news/2017/06/19/2406491/pregled-na-osnovnite-temi-vav-vrachanskiya-pechat.html", "text": "Водещо заглавие на вестник „Конкурент” е „ Шофьор без книжка уби себе си и спътник на Е-79”, като материалът продължава на 6 страница на вестника. Шофьор без книжка e предизвикал катастрофата между Враца и Мездра, при която в събота вечерта загинаха двама души. Тогава водач на „Дачия“ заби румънското возило под ТИР край пешеходния надлез край село Руска Бела на пътя между Враца и Мездра. ”Искат улица във Враца да носи името на Георги Митев” е заглавие от 2-ра страница на вестника. В петък, в деловодството на община Враца, бе внесена подписка за преименуване на улица в града на името на Георги Митев. „Депутатите от Враца без много имоти, коли и пари” е заглавие от страница 3. Депутатите от Враца не са от най-богатите членове на 44-тото Народно събрание, личи от декларациите, подадени от тях пред Сметната палата. „Математици са в челната десетка” е друго заглавие от страниците на вестника. Общо 53-ма седмокласници от профилираната природо-математическа гимназия във Враца получиха свидетелствата си за завършено средно образование. „Хлапетата в яслите стават все по-малко” е заглавие от 5 страница. Малчуганите, които се отглеждат в яслите на детските заведения от област Враца са намалели с 2.6% в сравнение с предходната година, отчетоха от Териториално статистическо бюро – Северозапад. „Симеон доведе благородници от Европа в Черепишкия манастир” е заглавие от страниците на вестника. Кметът на Мездра Генади Събков посрещна важните гости, като подари на юбиляра реплика на златен ауреус на Север Александър от ІІІ век, сечен в римската империя.", "date": "2017-06-19", "title": "Преглед на основните теми във врачанския печат"}
{"url": "http://www.focus-news.net/news/2017/06/19/2406490/glavniyat-prokuror-sotir-tsatsarov-poveche-pravo-i-po-malko-politika-i-sadebnata-reforma-toku-vizh-se-sluchila.html", "text": "Повече право и по-малко политика и съдебната реформа току-виж се случила. Това коментира пред журналисти главният прокурор Сотир Цацаров по време на шахматна среща със следователи и членове на ВСС, в която взе участие световният шампион по шахмат Анатолий Карпов, предаде репортер на Агенция \"Фокус\". \"Всеки има право да протестира и да изразява мнение. На първо място хората, които водят този мач (бел. ред. за Съдебната реформа) трябва да кажат в какво според тях се изразява тази съдебна реформа. Ако са в състояние да обяснят това, може би ще мога и аз да ви отговоря. Ако чуя ясни идеи, ще мога да ги коментирам\", коментира Цацаров. По думите му с повечко мислене, повече право и по-малко политика и всичко ще си дойде на мястото. \r\nГлавният прокурор коментира и избора на следващия състав на Висшия съдебен съвет. По думите му смисленият отговор за съдебната реформа е, че за първи път имаме ВСС, който ще е избран чрез пряк избор от всички прокурори по отношение на прокурорската квота,и пряк избор от всички съдии от съдийската квота. \"Аз мисля, че това ще бъде добре работещ ВСС. Предстои да видим изборът на парламентарната квота така че прекия избор всъщност е израз на съдебната реформа. Законопроектът за промени в НПК е вече в парламента и също е израз на съдебната реформа. Ще го кажа още веднъж. Ако намалим с две дози политиката, не казвам с една, а с две, защото тя е много, съдебната реформа току-виж се случила\", каза още Сотир Цацаров.\r\nТой добави, че оценява изключително положително избора на съдийската колегия за квотата на съдиите в следващия ВСС. \"Избрани бяха колеги, които според мен първо, заслужават уважение. Второ, това е изборът на съдиите. Такъв беше изборът и на прокурорите. Този избор може да бъде коментиран само по един единствен начин - изборът на колегите заслужава уважение\", заяви главният прокурор. \r\nНа въпрос дали прокурорите са се справили по-добре при гласуването, защото при избора им за членове в новия ВСС не е имало листчета с имена на кандидати, които трябва да получат подкрепа, какъвто скандал имаше при избора на съдиите Цацаров отговори.\"На вас кой ви е казал, че при съдиите имаше листчета? Аз не мога да коментирам какво са заговорили не съдии, а членове на ВСС или съдии. Ако някой го докаже с факти, да го доказва. Но не може да ми кажете по-добре ли се случиха при вас. И в двете колегии и в двете професионални общности изборите се случиха по еднакво добър начин. Това е гласът на хората, той просто трябва а бъде уважен. Този съвет трябва да работи нормално. Това е\". \r\nГлавният прокурор не пожела да коментира ситуацията около поисканата от представляващия ВСС Димитър Узунов оставка на председателя на ВКС Лозан Панов. \"Ако имам какво да кажа по този въпрос, ще го кажа. Отношението си към г-н Панов, както лично така и професионално, мисля че съм изразил. Имам предвид лично и професионално от гледна точка на изразяваните от него тези. Повече от това нямам какво да кажа. Нямам никакво намерение да задълбочавам институционалния дебат. Разбира се, няма да мълча, ако той продължава да го прави. Но нямам никакво намерение да го превръщам в личн. Това не е нормално\", каза Сотир Цацаров.\r\nЛюба АЛЕКСИЕВА", "date": "2017-06-19", "title": "Главният прокурор Сотир Цацаров: Повече право и по-малко политика и съдебната реформа току-виж се случила"}
{"url": "http://www.focus-news.net/news/2017/06/19/2406493/pazardzhik-prodalzhavat-proyavite-ot-initsiativata-lyato-v-bibliotekata-na-regionalnata-biblioteka.html", "text": "Продължават проявите от програмата „Лято в библиотеката” на Регионалната библиотека в Пазарджик. Това каза за Радио „Фокус” – Пазарджик директорът на библиотеката Лъчезар Риков. Днешното занятия е „В света на хартията със сръчни ръце – Да си направим книжка оригами”. То ще започне в 14.00 часа във филиал детски отдел в центъра на Пазарджик. „До края на програмата предстоят още разнообразни занимания, сред които такива на здравни теми, двигателни игри, творческа лаборатория с интерактивни задачи и други. Последното занятие ще бъде на 26 юли. Партньори на библиотеката са Регионалната здравна инспекция, Екоинспекцията и Центърът за кариерно ориентирани в Пазарджик. Тази година изискваме предварително записване, за да няма струпване на много деца и да си направим необходимата организация”, допълни Риков.\r\nТеодора ДИМИТРОВА", "date": "2017-06-19", "title": "Пазарджик: Продължават проявите от инициативата „Лято в библиотеката” на Регионалната библиотека"}
{"url": "http://www.focus-news.net/news/2017/06/19/2406495/blagoevgrad-zapochva-lyatnata-prevantivna-programa-za-uchenitsi-v-grad-gotse-delchev.html", "text": "Започна лятната ваканция и в община Гоце Делчев отново е време за Лятната превантивна програма, която се организира от Общинската комисия за борба с противообществените прояви на малолетните и непълнолетните. Това съобщиха от пресцентъра на Община Гоце Делчев. Мотото на програмата е „Аз избирам доброто!”. С всяка изминала година интересът към нея нараства. Записването на децата за участие в програмата е до края на месец юни. Тази година клубовете са с 1 повече и децата вече могат да избират измежду 10 различни дейности, които да съчетаят според своите интереси и таланти. Целта на програмата е да създава интерактивно, творческо и градивно пространство за децата, чрез което те да се включат в полезни и интересни за тях дейности, да развиват уменията си, да прекарват повече време навън сред природата, да бъдат по-активни и по-добри, да си помагат и да се уважават. Записването може да се осъществи на посочените телефони в обявата, както и на имейла на Общинската комисия за БППМН – okbppmn@abv.bg. Всички занимания са безплатни за децата, като условието е родителите да попълнят декларация за съгласие, а децата да спазват правилата за добро поведение в клубовете. Родителите могат да попълнят декларация по образец в Информационния център на Община Гоце Делчев, или да я изтеглят от сайта на Община Гоце Делчев – в отдел „СЪОБЩЕНИЯ”. Повече информация за лятната програма е публикувана на официалната интернет страница на Община Гоце Делчев", "date": "2017-06-19", "title": "Благоевград: Започва Лятната превантивна програма за ученици в град Гоце Делчев"}
{"url": "http://www.focus-news.net/news/2017/06/19/2406494/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Президентът на Сърбия Александър Вучич не изключи възможността за провеждането на нови парламентарни избори през есента, ако не бъде осигурено мнозинство при гласуването за утвърждаване на Ана Бърнабич на премиерски пост, пише македонското електронно издание „Телеграф“.\r\nНаследникът на Александър Вучич на поста министър-председател е изправена пред редица проблеми. Бърнабич може да върне мандата, тъй като изборът на Вучич се оказа непопулярен сред депутатите, включително в редиците на управляващата коалиция. \r\nЗа да бъде избрана за следващ министър-председател на Сърбия, Бърнабич трябва да получи подкрепата на 102-ма народни представители в парламента. На избирането й се противопоставят около половината депутати от Социалистическата партия на Ивица Дачич, както и Драган Маркович, председателят на „Единствена Сърбия“, който увери, че партията му ще гласува против Бърнабич. Агенция „Фокус“ припомня, че през 2016 г. 41-годишната Ана Бърнабич стана първият министър с хомосексуална ориентация на Балканите, поемайки Министерството на публичната администрация и регионалното управление в западната ни съседка. Тя не принадлежи към нито една политическа сила в Сърбия, но получава силна подкрепа в социалните медии.\r\n*** В рамките на Междуправителствената конференция в Брюксел във вторник Сърбия би трябвало да отвори две нови глави от преговорите за членство в Европейския съюз – седма, отнасяща се до правата на интелектуалната собственост, и 29-та – за митническия съюз, пише изданието Politica.\r\nСръбската делегация за преговорите в Брюксел ще оглави министърът без портфейл, отговарящ за европейската интеграция Ядранка Йоксимович, която заяви, че главата за авторските права и интелектуалната собственост, както и тази за митата, са особено важни теми за Белград. Йоксимович водеше сръбската делегация на срещата през февруари, когато също бяха отворени две глави от преговорите за присъединяване на страната към организацията. \r\nОсвен сръбската делегация, в конференцията ще участват още представители на Европейската комисия и всички 28 страни-членки на Общността. \r\nСлед приключването на конференцията в Брюксел, броят на отворените глави от преговорния процес на Сърбия ще бъде 10 от общо 35. Две от тях вече са временно затворени, припомнят от редакцията.\r\n*** Мнозинство от 84 % от гърците на възраст между 16 г. и 25 г. заявяват, че мирът е най-важния резултат от членството на страната в Европейския съюз, според проучване, което също установи, че 24 % от анкетираните не са в състояние да назоват три или повече постижения на Общността, съобщава електронното издание Ekathimerini.\r\nОнлайн проучването, което ще бъде публикувано в сряда, бе проведено от проевропейския мозъчен тръст To Diktio („Мрежата“) сред  1 173 ученици от средни училища.\r\nНа въпрос дали смятат, че членството на Гърция в 28-членния блок подобрява ежедневието им, малко над 37 % са дали отрицателен отговор.\r\nДокато повечето от участниците в анкетата заявяват, че подкрепят по-тясната европейска интеграция, само малцинство от респондетите считат, че създаването на социална държава е значителен принос на европейския процес.\r\nМеждувременно 86 % се съгласиха, че е \"много важно\" да пътуват, да живеят, да учат или да работят свободно в ЕС, докато 72 % заявяват, че е положително да \"имаме обща валута, която прави сделките ни по-лесни\".\r\nИ накрая, 83 % твърдят, че ЕС може да играе ключова роля в \"защитата на основните права независимо от пол, раса, религия, инвалидност или възраст\".\r\nГърция се присъедини към ЕИО, предшественик на днешния ЕС, през 1981 г., припомнят от редакцията.\r\n*** Министър-председателят на Турция Бинали Йълдъръм пристига на посещение в Атина, където ще проведе среща с гръцкия си колега Алексис Ципрас, основна тема на която ще бъде екстрадирането на войниците, избягали в Гърция след неуспешния опит за преврат от 15 юли 2016 г., пише вестник Hurriyet.\r\nВ опит да убеди гръцките власти да екстрадират военнослужещите на Анкара, Йълдъръм се очаква да представи на Ципрас нови доказателства за участието на осемте войници в неуспешния пуч от миналото лято.\r\nОтношенията между Анкара и Атина остават напрегнати, след като Върховният съд на Гърция реши да не екстрадира нито един от осемте военнослужещи в Турция поради опасения, че родината им няма да бъде организиран справедлив съдебен процес.\r\n***", "date": "2017-06-19", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/06/19/2406492/vezhdi-rashidov-predsedatel-na-parlamentarnata-komisiya-po-kultura-i-medii-borisov-e-svetoven-darzhavnik-i-znae-che-patyat-za-evropa-ne-minava-prez-bosfora-a-prez-balgariya.html", "text": "Борисов е световен държавник и знае, че пътят за Европа не минава през Босфора, а през България. Това каза Вежди Рашидов, председател на парламентарната комисия по култура и медии, в разговор с Илиана Беновска в предаването „Беновска пита“ по Радио К2 и Канал 3, съобщиха от екипа на предаването.\r\nСред коментираните актуални политически теми бе визитата на Бойко  Борисов в Турция Вежди Рашидов уточни, че е присъствал на всички разговори, които Бойко Борисов и президента Росен Плевнелиев са провели с турската страна. Но настоящата среща на Бойко Борисов с Ердоган е била особено интересна, защото турския президент Ердоган и Европа са узрели, че трябва да се намали малко температурата на огъня, докато света е толкова взривоопасен. За първи път се възлага роля на Бойко Борисов да бъде медиатор между Европа и другите големи страни извън Европа. \r\n„Е ли България мост между Турция и Европа?“, попита Беновска. \r\nБългария като държава е един от най-добрите дипломати в момента и то не само между Турция и Европа, а играе важна роля между Русия, Турция, САЩ. България има шанс да е фактор. Ние сме външна граница на Европа. Ограничаването на достъпа на мигранти е ограничаване на техния достъп към Европа. България в нищо не е отстъпила от националните си интереси. Разговорите с Турция са трудни. Това коментира Вежди Рашидов пред Беновска. \r\n„Премиерът Борисов се държа като изключително симпатичен дипломат на Европа. Стиснаха ги ръцете за добри нещо с Ердоган, който вече е по-мек и знае, че няма нужда от толкова силен тон към европа вече. Борисов няма да изпусне шанса за България“, отговори Вежди Рашидов. \r\nИлиана Беновска, която беше специален пратеник на Радио К2 в Турция излъчи брифингът на Бойко Борисов след срещата с премиерът на Турция Бинали Йълдъръм. Ето подробности:\r\nМедия: Среща с турския президент Ердоган, продължила повече от 3 часа, новините?\r\nБойко Борисов: По много теми разговаряхме. Първо имаше натрупани много напрежения по време на изборите, по време на референдума. Бяха изпуснати нервите от много страни. И сега вече като минаха изборите, референдумите и всичко останало е хубаво да се нормализира обстановката. Затова трябваше по-дълго да се говори. А защо е толкова важно за България? Важно е на първо място, че без тях няма охрана на границата. В смисъл огромното време, което прекарахме заедно беше да продължи и ако ЕС се забави с подписването на реадмисията то ние, само двете страни, да си я подпишем. Защото всъщност сегя я изпълняваме, както и те своите ангажименти и на практика имаме нулев натиск. Искаме това да го облечем в споразумение. Дай Боже целия ЕС да го подпише заедно с Турция, но ако не, ние ще си работим само България по тази писта, защото то е жизнено важно. Виждате инфриджмънт или наказателни процедури вече върху Унгария, Полша и други държави, за това, че не приемат обратно мигранти и затова пък аз проявявам голям натиск върху и колегите в Европа, в случая с президента Ердоган да продължи тази практика и ако, повтарям, се забавят ние да подпишем.\r\nИлиана Беновска: А с какво е важна България за Турция, какво установихте?\r\nБойко Борисов: За всички е ясно с какво е важна България. Ние сме входа от Азия за Европа. Съответно европейското ни семейство се състои от 27 члена, ние сме един от тях, но съседът ни Турция е най-големият съсед, който ЕС има на практика. И ние трябва да направим така, че да имаме нормални отношения. Повтарям, над 3 милиона знаете стоят тук в Турция, война се води на тяхната граница. Виждате колко е деликатна темата с референдума за независим Кюрдистан, 50 милиона души са това. Всъщност исках да чуя малко повече от кухнята, от това, което ние реално научаваме от вашите новини и репортажи, от основните действащи лица, какво се прави в Сирия. Те водят война, кой какъв герой е в тази война, какви са им интересите. Всъщност основните газови коридори, на практика вече Европа става зависима от Турция. Всички газови коридори минават оттам. За толкова прокламирания от нас азерски газ, всъщност той минава през цялата територия на Турция. И ние сме длъжни да се върнем в тази игра, да наложим правила и да участваме активно в нея. Защото повтарям, в България има много философи, но ако някой ми каже как азерският газ ще прескочи Турция и ще дойде в България като алтернатива, няма как да стане. В същото време втечненият газ е много по-скъп. \r\nМедия: Пое ли се някакъв ангажимент за това интерконекторът да стане по-бързичко?\r\nБойко Борисов: Ние имаме интерконектор, един строим, а всъщност в момента минават 16,7 милиарда кубически метра газ от Украйна през Румъния, през България за Турция. В момента в който сработи „Турски поток” тази газ Турция си я взима директно от нейната тръба. И тогава ние ще останем на сухо с тръбите. И затова полагаме тези усилия, грижи. Затова и по-миналата събота Теменужка Петкова подписа пътната карта в Санкт Петербург, която гарантира от руска страна 15,4 милиарда кубически метра газ. Сега тази седмица със Сърбия ще подпишем, че те са готови да вземат от България 14 милиарда кубически метра газ, така че много воля, усилия, такт, дипломация и да се надявам, че ще ни се получи. \r\nМедия: Дали турците повдигнаха въпроса за денонсираната от служебния кабинет на Герджиков спогодба, заради което мюсюлманските духовници в момента не получават заплати в България?\r\nБойко Борисов: Знаете ли, единствено се коментира, защото сигурно ние имаме много какво да се оплачем един от друг. И ние за намесата във вътрешните ни работи, за парадирането с много неща. Сигурно и те имат. Но единственото, което се опитах да извиня г-н Симеонов за дърпането на жената на границата. И мисля, че се прие, вие чухме и премиерът Йълдъръм каза, че след като имат сигурност в нас, ще остане в миналото и това. Така че се опитахме да се концентрираме с президента върху това, което бихме могли да изградим заедно, да опитаме. Така че теми, които биха ни влошили настроението, се стараехме и двамата да не ги слагаме в дневния ред. Защото има действително по-важни неща, които да успеем да направим.\r\nМедия: Все пак коментирахте ли тази тема именно преди предсрочните избори – коментарите, участията на държавни фигури от правителството на Ердоган?\r\nБойко Борисов: Да, изразих също своето, както в единия случай те от нашето поведение на границата, така аз от поведението на турския посланик и парадирането. И понеже Ви ценя като журналист, били сте много пъти с нас, забелязали ли сте, че винаги посланикът, който обслужва дадената страна, е в състава на делегацията?\r\nИлиана Беновска: А Гьокче защо го нямаше днес?\r\nБойко Борисов: Оставям на Вас да си отговорите!\r\nИлиана Беновска: А Вие питахте ли защо го няма?\r\nБойко Борисов: Благодаря!\r\nИлиана Беновска: Е, г-н Борисов! \r\nКакъв знак е отсъствието на посланик Гьокче в Турция? \r\nТурският посланик е гражданин на турската държава и отговор на този въпрос може да даде единствено Турция, посочи Вежди Рашидов.  България никога не се е бъркала във вътрешните дела на Турция , както и България не би искала никой да се бърка в нейните вътрешни работи. Ако са нарушени правата на турския етнос в България, нормално е Турция да вземе отношение, както и обратното. Посланик Гьокче, партия ДОСТ, патриотите преиграха. Всичко това се неглижира в името на по-големите цели: стокообмен, енергетика, икономика, култура. Големите и велики държави не се определят по тяхната численост, а по величието си, затова трябва да спрем с чувството за малоценност. Светът е взривоопасен. Не бива да  бъдем крайни съдници. Има държави, които да в сложна ситуация, войни, преврати, бежанци. \r\n„Ролята на медиатор на Бойко Борисов е важна не само за Европа, но и за света. Ако той изпълни добре тази си мисия, неговото място в историята ще бъде запазено. Границата е спокойна. Борисов защитава енергийните интереси в Турция, за да не мине газта през Македония.  Да спрем да се „праскаме“ публично, защото всичко, което говорим в България, стига и до другите страни. Малък народ сме и трябва да сме умни, гъвкави и дипломатични. Борисов е този, който иска нещата да са спокойни и нормални. Пътят към Европа минава не през Босфора, а през България. Борисов след трети мандат като министър-председател е изключително зрял“, каза Вежди Рашидов. \r\n„Борисов ли е гълъбът на мира между Европа и Турция?“, попита Беновска. \r\n„Талант е да си добър дипломат.  Бойко Борисов се държа като световен държавник. Малка страна сме и имаме нужда от спокойствие, в което да растат децата ни. Телената ограда ще ни се види като брюкселска дантелена, ако Турция 80-милиона държава ни е сърдита и тръгнат бежанците към България. Бойко Борисов пази българските интереси, въпреки че някои критици трудно го приемат“, допълни Рашидов. \r\nБеновска пусна част от пресконференцията на Борисов и Йълдъръм. Ето подробности:\r\nБорисов и Йълдъръм пред Беновска: ЕС и Турция са длъжни да намерят нормалния тон и да укрепват отношенията си\r\nИлиана Беновска: Въпросът ми е и към двамата министър-председатели, кое е най-неотменимото и устойчиво в политиката между България и Турция? И с какво България може да помогне на Турция да влезе в ЕС и какво пък очаква Турция от България като помощ, за да се интегрира в Европа? Благодаря!\r\nБинали Йълдъръм: Самият български премиер в европейското семейство много пъти е обяснявал и защитавал реалната позиция на Турция в Европа!\r\nБойко Борисов: Вижте, ние не си поставяме такива амбициозни цели и не би могло да кажем – България ще съдейства или ще окаже решаваща роля в процеса на присъединяване на Турция в ЕС. Ако трябва да бъдем реалисти в момента отношенията между Турция и ЕС се намират в най-ниската точка, в която са били. По време на референдума и по време на изборите в Холандия, Франция и на много места се изговориха неща, които в нормална обстановка не биха се изговорили. Направиха се декларативни от много лидери оценки и бяха споделени решения, само че много от държавите са далече от границата. Ние си поставяме по-малка цел – с дипломация, с такт, с убеждение да се опитаме да възобновим отношенията, които бяха, когато само преди две години беше турските лидери идваха в Брюксел, подписахме споразумението и реално Турция пое огромния удар на бежанската вълна и ги задържа тук. Щеше да помете тази вълна Европа. Аз съм участвал на тези Съвети и това е истината! И най-доброто, което направихме тогава, е споразумението, което се подписа между Европа и Турция. И ние него го слагаме на масата, че то трябва да продължи да работи. Защото никой не е в състояние с няколко милиона чужденци, никоя граница да се справи. И аз затова им благодарих за съвместната ни дейност на границата, за това, че помагат и т.н. Не искам да излизат заглавия – „България се ангажира, че Турция ще влезе в ЕС“, защото сме малки и това не можем да го направим. Но можем да участваме в преговорите и да настояваме за добър тон между нашето семейство и нашия съсед. Това е целта, която сме си поставили и тя е нормална. Защото тя касае смесените от едната страна на границата и от другата хора, с български корени, с турски корени, български мюсюлмани, турски граждани, търговията, инфраструктурните проекти, за които говорих. Ние трябва да сме в нормални отношения, ние трябва да си имаме доверие с Турция. Ако можем да го пренесем дори само в част от европейските страни и колеги, това само ще е успех. Ние сме тук, за да защитим нашата граница, нашите инвестиции, нашата търговия, нашите инфраструктурни проекти и ако нещо можем да допринесем – да, ще го направим. Това искам да се знае, ни най-малко не си поставям такава амбициозна цел и всичко си зависи и от Турция. Аз съм оптимист, защото сега близо два часа чух много оптимистични неща в тази посока!\r\nБинали Йълдъръм: ЕС разбира се в периода на нашия референдум не се представи добре на изпита, който всъщност положи. Същото може да се каже и по отношение на опита за преврат в Турция, който беше. Не всички европейски страни реагираха адекватно и трябва Европа да преразгледа своята визия за Турция и да вземе решение. Аз искам да кажа, че Турция иска да продължи преговорния процес за пълноправно членство в Съюза. В нас има тази воля, това желание. На последната среща на НАТО нашият президент, също в срещите си показа и демонстрира тази воля и желание, които имаме. От тази точка натам, както и българският министър-председател посочи, ще извършваме стъпки напред, които да развиват и укрепват отношенията. България и Турция да бъдат страните, които да са стабилни, които в настоящето изпитват влиянието на процесите в региона, които протичат, включително негативни процеси. Благодаря за изразената позиция и подкрепа на българското правителство.\r\nБойко Борисов: Последно само да уточня, понеже през цялото време говорихме за плановете ни за ЕС и за отношенията в ЕС. Не искам да се забравя нито за миг, че Турция е нашият партньор на южния фланг на НАТО. Някак си това се забравя. Много сме силни в изказванията си и отрицанията, а в същото време трябва да си дадем ясна сметка как би изглеждал южният фланг на НАТО без Турция, защото само на няколко десетки километра надолу се водят военни действия в този регион. Така че аз съм оптимист – да, отношенията в момента са много зле, но когато съберем южния фланг на НАТО с взаимната изгода, с митническите споразумения, с дипломацията и това, което очаквам от външните министри, аз съм убеден, че ще се придвижим напред. Говоря от името на България, но съм убеден, че и много колеги в Европа мислят по този начин. Много са свързани нашите икономики на Европа с Турция и сме длъжни да намерим нормалния тон за работа!", "date": "2017-06-19", "title": "Вежди Рашидов, председател на парламентарната комисия по култура и медии: Борисов е световен държавник и знае, че пътят за Европа не минава през Босфора, а през България"}
{"url": "http://www.focus-news.net/news/2017/06/19/2406497/kyustendil-v-ramkite-na-chetiri-dni-dupnitsa-shte-bade-domakin-na-kulinarno-muzikalniya-festival-tabiet.html", "text": "В рамките на четири дни Дупница ще бъде домакин на кулинарно-музикалния фестивал „Табиет“. Това съобщи за Радио „Фокус” – Кюстендил Станимир Бакалов, част от организаторите на проявата. По думите му фестивалът е бил насрочен за месец май, но заради лошото време е отложен. „Фестивалът ще започне от 22 юни. Той е изключително успешен в досегашните си издания в другите градове, като на вкусните ястия от балканската кухня ще могат да се насладят дупничани и гостите на града. Ще бъдат поставени десетки шатри, монтирана сцена и осигурено всичко необходимо за приятното прекарване на всички”, каза Бакалов. По думите му вечерите са тематични по музика, за да има за всеки вкус. „Надяваме се, че фестивалът ще се превърне в традиционен. Освен гости-изпълнители, концерти ще имат и местните групи и самодейни състави. Подготвени са състезания с надяждания, зони за семейства, детски атракциони, турнири по белот, табла и още множество игри с над 1000 награди. Всяка вечер ще има гост-изпълнител”, каза Бакалов.\r\nЛора КАЛЧЕВА", "date": "2017-06-19", "title": "Кюстендил: В рамките на четири дни Дупница ще бъде домакин на кулинарно-музикалния фестивал „Табиет“"}
{"url": "http://www.focus-news.net/news/2017/06/19/2406476/stara-zagora-kmetat-zhivko-todorov-predsedatelyat-na-obshtinskiya-savet-tanyo-braykov-obshtinski-savetnitsi-i-deputati-ot-gerb-shte-dadat-preskonferentsiya-vav-vrazka-s-kazusa-bedechka.html", "text": "От 15,30 ч., в общинската зала 2, кметът на Стара Загора Живко Тодоров, председателят на Общинския съвет Таньо Брайков, общински съветници и народни представители от ПП \"ГЕРБ\", ще дадат пресконференция във връзка с казуса \"Бедечка\". Това съобщиха от пресцентъра на Община Стара Загора.", "date": "2017-06-19", "title": "Стара Загора: Кметът Живко Тодоров, председателят на Общинския съвет Таньо Брайков, общински съветници и депутати от ГЕРБ ще дадат пресконференция във връзка с казуса \"Бедечка\""}
{"url": "http://www.focus-news.net/news/2017/06/19/2406498/veliko-tarnovo-obshtinata-shte-bade-domakin-na-14-toto-izdanie-na-natsionalniya-petropavlovski-sabor-za-narodno-tvorchestvo.html", "text": "Община Велико Търново ще бъде домакин на 14-тото издание на Националния Петропавловски събор за народно творчество. Събитието протича под патронажа на кметовете на общините Велико Търново, Лясковец и Горна Оряховица и се провежда край Петропавловския манастир. Това каза пред журналисти във Велико Търново Нелина Църова, директор Дирекция „Култура и туризъм“ в Община Велико Търново, предаде репортер на Радио \"Фокус\" - Велико Търново\". Тя заяви, че Събора се провежда от 1993 година насам и от тогава интересът към него расте. Той се организира през година, а домакинството се определя на ротационен принцип. „Съборът е известен като Малката Копривщица, вероятно защото се провежда в по-малък срок, а не защото е по-малко стойностен, дори напротив – той е изключително високо оценен. Уникалното в него е, че се провежда под егидата на тримата кметове. Организацията е на принципна равнопоставеност и има изключително широк отворен статут, който дава форма за изява на всички фолклорни форми – певчески, инструментален, словесен, танцов, обработен и автентичен“, каза още Нелина Църова и подчерта, че в събитието се включват както състави така и индивидуални участници. Съборът има конкурсен характер. Председател на журито, което ще оценява изпълнителите тази година е проф. Елена Кутева, директор на фолклорен ансамбъл „Филип Кутев“. Членовете са проф. Даниела Дженева, хореограф, акад. Крум Георгиев, етно-музиколог и Галя Чохаджиева, етнограф. Участниците ще се изявяват на две сцени, тъй като броят им е твърде голям. Наградният фонд е 3 800 лв., като се връчват общо 32 награди за лауреати и още 3 награди от патроните на Фестивала. Всички участници ще получат и грамота за участие и статуетка със символа на събитието. То се провежда в навечерието на Петровден и през тази година ще протече на 24 и 25 юни.\r\nЛуиза ТРАНЧЕВА", "date": "2017-06-19", "title": "Велико Търново: Общината ще бъде домакин на 14-тото издание на Националния Петропавловски събор за народно творчество"}
{"url": "http://www.focus-news.net/news/2017/06/19/2406499/dha-erdogan-poseti-dve-bolnitsi-v-istanbul-nyama-nikakvi-obyasneniya-za-prichinata.html", "text": "Турският президент Реджеп Тайип Ердоган изненадващо посети на 18 юни две елитни частни болници в Истанбул, предаде информационната агенция Догу хабер ажансъ (ДХА).  Вчера към 15.00 часа Ердоган излезе от резиденцията си в квартал Юскюдар на азиатската част на световния мегаполис и първоначално отиде в болницата  „Florence Nightingale” в квартал Чаглаян на европейската част на града. След това турският президент посети към 16.00 часа и болницата „Medipol” в квартал Багджълар, също в европейската част. Там остана около час и половина. На излизане Ердоган разговаря известно време с насъбрали се граждани. Множеството засвидетелства обичта си към него и скандираше лозунги: „Не изоставяйте борбата!”, както и „Аллах да вземе от нас (подразбира се - здраве) и да го даде на Вас!”.\r\nНяма никакви изявления за целта на посещението на Ердоган в двете болнични заведения, посочва още ДХА. Георги Димов", "date": "2017-06-19", "title": "ДХА: Ердоган посети две болници в Истанбул, няма никакви обяснения за причината"}
{"url": "http://www.focus-news.net/news/2017/06/19/2406500/tass-es-udalzhi-sanktsiite-sreshtu-krim-za-srok-ot-oshte-edna-godina.html", "text": "Европейският съюз удължи санкциите срещу Крим и Севастопол. Официалното решение бе прието в понеделник на среща на министрите на външните работи в Брюксел, предава TACC, като се позовава на съобщение от пресслужбата на Съвета на ЕС.\r\n„Ограничителните мерки срещу Крим и Севастопол са продължени до 23 юли 2018 г.“, се казва в разпространения текст.\r\nСанкциите са продължени без обсъждания. Съответното политическо решение бе съгласувано още на 6 юни на среща в Брюксел на посланиците на 28-те страни от Общността. \r\nОграниченията включват забрана за внос в ЕС на всякакъв вид стоки от Крим, всякакви европейски инвестиции на територията на Кримския полуостров, включително забрана за притежаване на имоти, финансиране на бизнеса, и предоставяне на услуги, в това число и туристически. Тереза Герова", "date": "2017-06-19", "title": "ТАСС: ЕС удължи санкциите срещу Крим за срок от още една година"}
{"url": "http://www.focus-news.net/news/2017/06/19/2406502/plovdiv-v-plovdivskiya-universitet-be-osveten-paraklis-na-imeto-na-sv-paisiy-hilendarski.html", "text": "В Пловдивския университет днес бе осветен параклис на името на „Св. Паисий Хилендарски“, предаде репортер на Радио „Фокус” - Пловдив. Параклисът се намира в двора на новата сграда на Пловдивския университет „Паисий Хилендарски“ на бул. „България“. Той е изписан изцяло от студенти от ІІ и ІІІ курс на Специалност „Педагогика на изобразителното изкуство” и студенти от І до ІV курс от катедрата по „Теология”. Изографисването е съобразено с всички канони на БПЦ. Изобразени са светците Св. Ерм – покровител на Пловдив, Свети Йоан Рилски – покровител на България, Св. св. Кирил и Методий и др. „Това е само първата част от изографисването, като параклисът ще бъде изцяло завършен през следващата година”, каза Адриана Любенова, преподавател във факултета по „Теология”, по чиято идея е направен параклиса. По думите ѝ студентите са работили всеотдайно, тъй като знаят, че оставят нещо след себе.\r\nЦветана ТОНЧЕВА", "date": "2017-06-19", "title": "Пловдив: В Пловдивския университет бе осветен параклис на името на „Св. Паисий Хилендарски“"}
{"url": "http://www.focus-news.net/news/2017/06/19/2406503/narodniyat-predstavitel-ot-bsp-nikolay-tsonkov-shte-provede-priemna-za-grazhdani-ot-stolichniya-rayon-ovcha-kupel.html", "text": "Днес, 19 юни, народният представител от „БСП за България“ Николай Цонков ще проведе приемна за граждани от столичния район „Овча купел“. Това съобщиха от пресцентъра на Градския съвет на БСП-София. Приемната ще бъде от 17.00 часа в клуба на БСП на ул. „Любляна“ №18.", "date": "2017-06-19", "title": "Народният представител от БСП Николай Цонков ще проведе приемна за граждани от столичния район „Овча купел“"}
{"url": "http://www.focus-news.net/news/2017/06/19/2406505/plovdiv-shest-sela-ot-oblastta-sa-s-narusheno-vodopodavane-zaradi-avarii.html", "text": "Шест села от Пловдивска област са с нарушено водоподаване заради аварии по водопроводната мрежа. Това съобщи за Радио „Фокус“ – Пловдив дежурният диспечер във водоснабдителното дружество за областта. Без вода днес са жителите на карловските села Баня, Богдан и Розино, както и в селата Първенец, Иван Вазово и Патриарх Евтимово. До 14.00 часа поради авария няма да има вода и по карловската улица ул. „Освобождение“. Работи се по отстраняването на аварии също на територията на Пловдив. До 14.00 часа вода няма да имат домакинствата по  ул. „Ландос“ с ул. „Правда“.\r\nКристиян ГАРОВ", "date": "2017-06-19", "title": "Пловдив: Шест села от областта са с нарушено водоподаване заради аварии"}
{"url": "http://www.focus-news.net/news/2017/06/19/2406506/sport-germaniya-i-avstraliya-izlizat-edin-sreshtu-drug-v-mach-ot-turnira-za-kupata-na-konfederatsiite.html", "text": "В третия ден от турнира за Купата на Конфедерациите ще се изиграе само един мач, в който един срещу друг ще излязат отборите на световния шампион Германия и Австралия. \r\nСрещата между двата тима, която ще започне в 18 часа българско време, ще се играе на стадион „Фишт“ в Сочи.\r\nВъпреки подмладения състав, Германия остава фаворит за победата в мача. Бундестимът не допусна загуба в десет поредни срещи, като спечели осем от тях.", "date": "2017-06-19", "title": "Спорт: Германия и Австралия излизат един срещу друг в мач от турнира за Купата на Конфедерациите"}
{"url": "http://www.focus-news.net/news/2017/06/19/2406504/sofiya-stolichnata-politsiya-izdirva-33-godishen-mazh-v-neizvestnost-ot-15-yuni.html", "text": "Столичното Шесто Районно управление на МВР издирва 33-годишния Симеон Кирилов Симеонов от село Владая. Това съобщиха от пресцентъра на МВР. За последен път той е бил забелязан на 15 юни, към 17.30 часа, на ул. „Дойран“ в ж.к. „Красно село“.\r\nМъжът е висок около 170-190 см, с нормално телосложение, много къса, права, тъмна коса и кафяви очи. Бил е облечен със сини дънки и кафява блуза. \r\nХората, които разполагат с информация за издирвания мъж, могат да сигнализират на тел.: 112, 02/9821760, 9821755 или в най-близкото поделение на МВР.", "date": "2017-06-19", "title": "София: Столичната полиция издирва 33-годишен мъж, в неизвестност от 15 юни"}
{"url": "http://www.focus-news.net/news/2017/06/19/2406501/varna-panihida-za-zaginalite-pri-navodnenieto-v-kv-asparuhovo-prez-2014-g-shte-bade-otsluzhena-v-mestniya-hram-sveti-tsar-boris.html", "text": "Панихида за загиналите при наводнението в кв. „Аспарухово“ във Варна през 2014 година ще бъде отслужена в местния храм “Свети Цар Борис“ от 13.00 часа, предаде репортер на Радио „Фокус“ – Варна. Днес се навършват три години от наводнението в кв. „Аспарухово“ във Варна, при което загинаха 13 души, а десетки домове бяха разрушени. Вечерта на 19 юни 2014 година приливна вълна с височина 2 - 2.5 метра и обем между 2 и 2.5 млн. куб. метра заля ниските зони на жилищния квартал. Вследствие на водното бедствие загинаха 13 души, приливната вълна повлече къщи, автомобили, имущество. Десетки семейства останаха без домове.\r\nНа този етап воденото от Окръжната прокуратура във Варна досъдебно производство за установяване на причините и обстоятелствата, при които на 19 юни 2014 година загинаха 13 български граждани в резултат на наводнението на кв. „Аспарухово“, е незавършено. Преди дни бяха оповестени резултатите от изготвената ситуационна експертиза, назначена по разследването. Според нея наводнението е било причинено от природен феномен, проявил се в резултат на специфичното съчетание на климатични и ландшафтни, от една страна, и антропогенни фактори – от друга, във водосборите на Темелковото (Западното) и Източното дере на юг от квартала. Източникът на наводнението е формиралата се висока вълна вследствие на падналите във водосборите на двете дерета проливни и поройни интензивни валежи и специфичното съчетание на комплекса от природни фактори. Природният феномен се превръща в бедствие и поради влиянието на антропогенни фактори. Заключението на ситуационната експертиза посочва като основен фактор за дадените човешки жертви и сериозни материални щети застрояването на западния охранителен канал. 13-те човешки жертви по време на водното бедствие в кв. „Аспарухово“ се дължат и на недостатъчната осведоменост на жителите на квартала за опасността от наводнение и подготовката им за адекватна реакция за защита. Според заключението на вещите лица кметът на Варна е изпълнил задълженията си по организацията на плана за защита при бедствия, както и по овладяването и преодоляването на последиците от него, временното извеждане и настаняване на пострадалите лица, оценката на състоянието на засегнатите общински имоти, както и при извършването на неотложни възстановителни работи. В експертизата си вещите лица констатират, че централните органи на изпълнителната власт – МРРБ, не изпълняват задълженията си за оценка и картографиране на геоложкия риск на територията на община Варна, включително и на пострадалия от бедствието варненски квартал.\r\nСчитано от днес са планирани действия по предявяване на всички материали от разследването на защитници и адвокати, както и на наследници на пострадалите лица. Екипът от прокурори ще извърши анализ и оценка на целия събран доказателствен материал и ще се произнесе с акт по същество.\r\nВ кв. „Аспарухово“ вече са изградени два охранителни канала със средства от фонд „Солидарност“. Открит беше и паметник в знак на благодарност към хилядите доброволци, които се притекоха на помощ в дните след потопа. Предстои Министерството на регионалното развитие и благоустройство да инвестира още 3 млн. лв. във ВиК в жилищния квартал.\r\nМарияна ВАЛЕНТИНОВА", "date": "2017-06-19", "title": "Варна: Панихида за загиналите при наводнението в кв. „Аспарухово“ през 2014 г. ще бъде отслужена в местния храм “Свети Цар Борис“"}
{"url": "http://www.focus-news.net/news/2017/06/19/2406508/blagoevgrad-lek-avtomobil-s-25-godishen-piyan-shofyor-se-e-obarnal-po-tavan-na-vhoda-na-grada-ot-sofiya.html", "text": "На 17 юни 2017 г., около 12:35 часа, на ПП1 Е-79 на входа на Благоевград от София, лек автомобил „БМВ“ , управляван от П. С./25 г./ от град Симитли, излиза в страни от пътното платно и се преобръща по таван. Това съобщиха от ОДМВР-Благоевград. Няма пострадали в резултат на инцидента. След извършена проверка с техническо средство е установено, че водачът на автомобила е шофирал с наличие на 1,31 промила алкохол в издишания въздух.", "date": "2017-06-19", "title": "Благоевград: Лек автомобил с 25-годишен пиян шофьор се е обърнал по таван на входа на града от София"}
{"url": "http://www.focus-news.net/news/2017/06/19/2406512/ministar-nikolay-nankov-shte-bade-na-rabotno-poseshtenie-v-bryuksel.html", "text": "Министърът на регионалното развитие и благоустройството Николай Нанков ще бъде на работно посещение в Брюксел, Кралство Белгия, на 20 и 21 юни. Това съобщиха от пресцентъра на Министерството на регионалното развитие и благоустройството. В рамките на визитата министър Нанков ще разговоря с комисарите по регионална политика Корина Крецу и по околна среда, морско дело и рибарство Кармену Вела, както и с генералния директор на дирекция „Регионална и градска политика“ към Европейската комисия Марк Льометр.", "date": "2017-06-19", "title": "Министър Николай Нанков ще бъде на работно посещение в Брюксел"}
{"url": "http://www.focus-news.net/news/2017/06/19/2406496/press-24-makedoniya-nyakolko-zemetreseniya-sa-registrirani-na-balkanskiya-poluostrov-prez-poslednoto-denonoshtie.html", "text": "Земетресение със сила от 4,2 по скалата на Рихтер е регистрирано около пет часа (местно време) в понеделник на територията на Гърция, с епицентър Атина, предава македонската електронна медия  Press 24 .\r\nПо-слаб трус от 3,8 по скалата на Рихтер е разлюлял региона на гръцката столица и в следобедните часове на неделя. \r\nНяма приведени данни за материални щети или пострадали. Тереза Герова", "date": "2017-06-19", "title": "Press 24 (Македония): Няколко земетресения са регистрирани на Балканския полуостров през последното денонощие"}
{"url": "http://www.focus-news.net/news/2017/06/19/2406511/varna-domakinstvata-v-chast-ot-kv-briz-i-mestnostite-sotira-i-gorchivata-cheshma-shte-badat-bez-voda-zaradi-avariya.html", "text": "Домакинствата в района на местност Сотира, част от кв. “Бриз“ и местност Горчивата чешма във Варна ще бъдат без вода заради авария. Това съобщиха за Радио „Фокус“ – Варна от водоснабдителното дружество. Очаква се водоподаването в тези райони да бъде възстановено до около 17.00 часа. Без вода до 14.00 часа ще бъдат също абонатите между бул. “8-ми Приморски полк“, ул. “Кап. Рончевски“, ул. “Васил Друмев“ и бул. “Чаталджа“, в кв. “Аспарухово“ – около ул. “Места“, ул. “Инж. Каракулаков“, ул. “Aтанас Калчев“ и ул. “Средец“, както и в района на местност Малко Ю. До 15.00 часа с нарушено водоподаване ще бъдат домакинствата по ул. “Ген. Скобелев“ в града, допълниха от дружеството.\r\nМарияна ВАЛЕНТИНОВА", "date": "2017-06-19", "title": "Варна: Домакинствата в част от кв. “Бриз“ и местностите Сотира и Горчивата чешма ще бъдат без вода заради авария"}
{"url": "http://www.focus-news.net/news/2017/06/19/2406507/svetla-baryakova-muzeen-kompleks-bansko-paisiy-hilendarski-e-sred-nay-pochitanite-deytsi-na-balgarskoto-vazrazhdane.html", "text": "Паисий Хилендарски е сред най-почитаните дейци на Българското възраждане. Това каза за Радио „Фокус“ – Пирин Светла Барякова, директор на Музеен комплекс – Банско по повод 295 години от рождението на Паисий Хилендарски и 255 години от написването на „История Славянобългарска“. По думите ѝ едва ли има българин, на който трябва да се разказва за Паисий Хилендарски, но все пак в деня за почит към делото на Преподобния Паисий трябва да си припомним неговия живот и дело. „Общоизвестен е факта, че Паисий Хилендарски е родоначалник на българското възраждане със своята малка „История Славянобългарска“. Той е първият, който се обръща към миналото с оглед на бъдещето, който с обръща към българите, към тяхното самосъзнание, разбужда тяхната гордост и по този начин чертае програмата на българското възраждане във всичките нейни аспекти – национално, духовно и политическо освобождение. Така, че за делото на Паисий Хилендарски може да се говори много“, каза още Барякова. Тя добави, че банскалии с особен трепет очакват неговото честване, още повече, че той е техен съгражданин.\r\nЛивия НИНОВА", "date": "2017-06-19", "title": "Светла Барякова, Музеен комплекс – Банско: Паисий Хилендарски е сред най-почитаните дейци на Българското възраждане"}
{"url": "http://www.focus-news.net/news/2017/06/19/2406515/stara-zagora-do-sedmitsa-svarshvat-biletite-za-zvezdniya-sblasak-mezhdu-driym-tiyma-na-barselona-i-otbora-na-hristo-stoichkov-v-grada.html", "text": "До седмица вероятно ще свършат билетите за новият футболен спектакъл, на който Дрийм тиймът на Барселона ще срещне отбора на Христо Стоичков и приятели в Стара Загора. Това съобщиха от пресцентъра на Община Стара Загора. Паметното събитие, което е част от кампанията „Стара Загора – Европейски град на спорта“ предизвика небивал интерес година и половина след невероятния успех на шоуто „50 години номер 8“, по случай юбилея на Камата. Гениалният номер 8 отново ще изведе едни от най-великите футболни легенди за всички времена пред препълнените трибуни на стадион „Берое“. Събитието прави сериозна заявка за едно феноменално футболно шоу – истински празник за всички фенове не само в „Града на липите“, но и в цяла България.  \r\nСекунди след като билетите за звездното събитие, което подготвя Кавалерът на Златната топка Христо Стоичков, бяха пуснати в продажба, системата на тикет компанията, продаваща пропуски за историческия мач, буквално „прегря“ от многобройните желаещи да се сдобият с пас за 20 септември на стадион „Берое“.\r\nСъбитието „Дрийм тиймът на Барселона срещу отбора на Стоичков“ е на 20 септември 2017 г. на стадион „Берое“, гр. Стара Загора. Начало 20:00 часа. Билети за звездния футболен мач търсете в мрежата на Eventim, както и във фен магазина на стадион „Берое“. Цена на билетите: от 30 лв. до 80 лв.\r\nПовече информация в официалната страница на събитието: \r\nhttps://www.facebook.com/events/143453949547837/?acontext=%7B%22ref%22%3A%223%22%2C%22ref_newsfeed_story_type%22%3A%22regular%22%2C%22feed_story_type%22%3A%22117%22%2C%22action_history%22%3A%22null%22%7D", "date": "2017-06-19", "title": "Стара Загора: До седмица свършват билетите за звездния сблъсък между Дрийм тийма на Барселона и отбора на Христо Стоичков в града"}
{"url": "http://www.focus-news.net/news/2017/06/19/2406517/inspektor-botyo-girginov-kat-patna-politsiya-plovdiv-vodachite-na-motopedi-mototsikleti-i-velosipedi-sa-sred-aktsentite-po-vreme-na-politseyskata-aktsiya-vakantsiya.html", "text": "Водачите на мотопеди, мотоциклети и велосипеди са един от акцентите в работата на Пътна полиция по време на полицейската акция „Ваканция”. Това съобщи за Радио „Фокус” - Пловдив инспектор Ботьо Гиргинов, от КАТ „Пътна полиция“ – Пловдив. „Това са най-вече неправоспособни непълнолетни и малолетни водачи на двуколесни мотопеди и мотоциклети, при които се забелязва най-голям брой случаи на травматизъм през лятото”, каза Гиргинов. По думите му сериозно внимание се обръща и на водачите на велосипеди. „Община Пловдив осигури велоалеи и даде възможност те да управляват безопасно в града, но трябва да управляват и съобразно Закона за движение по пътищата”, каза инспектор Гиргинов. Напомня им се и за тяхното задължение, когато управляват в тъмната част на денонощието извън населеното място да използват задължително светлоотразителна жилетка, каска и фар.\r\n„Особено внимание по време на акция „Ваканция” се обръща и на контрола на пешеходците, защото отнемането на предимство е проблем на територията на Пловдив и областта, а и в страната”, посочи Гиргинов. С тези проверки се осъществява контрол и на водачите, които извършват дребни наглед нарушения – говорят по телефона, не използват колани. Задължително се извършват проверки за употребата на алкохол и наркотични вещества зад волана, също така и за техническата изправност на автомобилите. „През последните няколко години тези проверки се осъществяват активно на определени места, които се съобщават предварително, но въпреки това много често там продължават да се установяват водачи, употребили алкохол”, посочи инспектор Гиргинов.\r\nНапомня се също така на родителите, които превозват малки деца в автомобилите си, да използват задължително обезопасителни детски седалки и колани.\r\nПрез целия летен сезон ще се контролират и водачите на товарни превозни средства за превоз на нерегламентирани стоки и лица, незаконно преминали границата.\r\nЦветана ТОНЧЕВА", "date": "2017-06-19", "title": "Инспектор Ботьо Гиргинов, КАТ „Пътна полиция“ – Пловдив: Водачите на мотопеди, мотоциклети и велосипеди са сред акцентите по време на полицейската акция „Ваканция”"}
{"url": "http://www.focus-news.net/news/2017/06/19/2406518/sofiya-nad-500-000-kasa-nelegalni-tsigari-sa-zadarzhali-mitnicheski-sluzhiteli-v-punkt-za-izkupuvane-na-hartiya-i-plastmasa-v-grada.html", "text": "Над 500 000 къса нелегални цигари са задържали митнически служители в София. Това съобщиха от пресцентъра на Агенция \"Митници\". Под надзора на Софийска районна прокуратура се води досъдебно производство за държане на акцизни стоки без бандерол в големи размери (престъпление по чл. 234, ал. 2, т. 3, вр. ал.  1 НК).\r\nНа 15 юни 2017 г. във връзка с придобита оперативна информация служители от отдел „Митническо разузнаване и разследване\" на Митница Столична са извършили проверка в столичния квартал „Христо Ботев\", в хода на която в частен имот - пункт за изкупуване на хартия и пластмаса, са били открити и задържани 523 180 къса цигари без акцизен бандерол от различни марки. Общото количество на цигарите е 52 мастербокса или 26 159 кутии на стойност около 200 000 лв. По-голямата част от тях са били поставени в кашони, укрити в товарното помещение на камион, паркиран на посоченото място.\r\nПри условията на неотложност е извършено претърсване на пункта и на паркирания в него товарен автомобил, като откритите в тях цигари без бандерол са иззети и приобщени като веществени доказателства по делото.\r\nРазследването продължава, като при събиране на достатъчно доказателства за виновността на конкретно лице и съпричастността му към държането на така установените акцизни стоки без бандерол, същото ще бъде привлечено като обвиняем.", "date": "2017-06-19", "title": "София: Над 500 000 къса нелегални цигари са задържали митнически служители в пункт за изкупуване на хартия и пластмаса в града"}
{"url": "http://www.focus-news.net/news/2017/06/19/2406509/pravoslavnata-tsarkva-chestva-prepodobni-paisiy-veliki.html", "text": "На 19 юни Православната църква чества преподобни Паисий Велики. Българската православна църква отдава почит на преподобния отец св. Паисий Хилендарски, предаде репортер на Агенция \"Фокус\". Единственият столичен храм „Свети Паисий Хилендарски”, намиращ се в двора на  67 ОУ „Васил Друмев” /митрополит Климент/, днес празнува своя храмов празник. \r\nНикола ПЕТКОВ", "date": "2017-06-19", "title": "Православната църква чества преподобни Паисий Велики"}
{"url": "http://www.focus-news.net/news/2017/06/19/2406513/afp-v-bryuksel-zapochnaha-pregovorite-za-brekzit.html", "text": "Европейският съюз и Великобритания започнаха първите официални преговори за „развода“ между Брюксел и Лондон, предава AFP.\r\n„Днес започваме преговори за оттеглянето на Обединеното кралство от ЕС\", заяви главният преговарящ на Общността Мишел Барние, когато поздрави британския министър за Брекзит Дейвид Дейвис в централата на ЕС в Брюксел.Тереза Герова", "date": "2017-06-19", "title": "AFP: В Брюксел започнаха преговорите за Брекзит"}
{"url": "http://www.focus-news.net/news/2017/06/19/2406514/sadat-otnovo-ne-uspya-da-dade-hod-na-deloto-za-atentata-v-sarafovo-prez-2012-g.html", "text": "Специализираният съд не успя да даде ход на делото за атентата на летището в Бургас, заради нередовно призоваване на част от пострадалите израелски граждани и едно от юридическите лица. Също така българският адвокат на израелците е извел пред съда обективни причини за своето отсъствие и желанието си делото да не започне, предаде БНТ. Следващият опит делото да тръгне ще бъде на 18 юли, като заседанието ще се проведе в Окръжен съд - Бургас. Причината е, че тогава близките на пострадалите ще пристигнат в България, за да отдадат своята почит към загиналите при терористичния акт. Докато са в страната ни ще има възможност да бъдат разпитани от съда.", "date": "2017-06-19", "title": "Съдът отново не успя да даде ход на делото за атентата в Сарафово през 2012 г."}
{"url": "http://www.focus-news.net/news/2017/06/19/2406521/plovdiv-vazrasten-mazh-e-postradal-pri-intsident-s-vlak-na-tsentralnata-gara-v-grada.html", "text": "Възрастен мъж е пострадал при инцидент с влак на Централната гара в града. Това съобщиха от ОДМВР - Пловдив. Сигналът е получен в неделя, към 22.00 часа, чрез телефон 112. 45-годишен машинист съобщил, че пред железопътна композиция, с която извършвал маневра на един от коловозите, забелязал пресичащ пешеходец. Водачът действал незабавно и успял да спре навреме влака, а пострадалият бил откаран в болница с наранявания по краката. Установена е самоличността му – 61-годишен пловдивчанин. По предварителни данни мъжът е с увреден слух и не е реагирал на подадения предупредителен звуков сигнал от локомотива. Във Второ РУ е образувано досъдебно производство. Предстои материалите да бъдат докладвани в Районна прокуратура – Пловдив.", "date": "2017-06-19", "title": "Пловдив: Възрастен мъж е пострадал при инцидент с влак на Централната гара в града"}
{"url": "http://www.focus-news.net/news/2017/06/19/2406523/burgas-47-godishen-ruski-turist-e-zaplashval-personala-na-hotelski-kompleks-v-sozopol.html", "text": "На 14 юни т. г. в Районно управление на МВР-Созопол е получено съобщение за непристойни действия /обиди и закани към персонала на хотелски комплекс, разположен на ул. \"Одеса\" в Созопол/, осъществени от 47-годишния руски турист Д. И. Това съобщиха от ОДМВР-Бургас. Същият продължил с противоправното си поведение и спрямо дошлите на място полицейски служители, което наложило задържането му за срок до 24 часа и съставянето на акт по Указа за борба с дребното хулиганство. Наложена му е административна санкция - глоба в размер на 500 лв.", "date": "2017-06-19", "title": "Бургас:  47-годишен руски турист е заплашвал персонала на хотелски комплекс в Созопол"}
{"url": "http://www.focus-news.net/news/2017/06/19/2406520/sport-kubrat-pulev-zavarshi-remi-s-anatoliy-karpov.html", "text": "Кубрат Пулев завърши реми с Анатолий Карпов. Партията между двамата бе част от сеанс на едновременна игра на 10 дъски, който се проведе в зала „Пресцентър“ на Висшия съдебен съвет, предаде репортер на Агенция „Фокус“. „Ако се срещна с Анатолий Карпов в Германия, може би ще го бия на шахбокс“, коментира пред журналисти във ВСС боксьорът Кубрат Пулев, след като взе участие в шахматна партията с Карпов. „Горе-долу все едно той да играе бокс с мен. Същото нещо. Но много добра защита има и просто блокира. Не виждам пролуки. Нямаше как да продължим. Затова му предложих реми и той се съгласи джентълменски. Не ми е ден в шаха, иначе може би щях да се справя по-добре, но живот и здраве ще го изчакам още някоя година и ще го бия“, заяви Пулев. \r\nПопитан какво означава за него участието му в една такава инициатива, той коментира че е важно, защото това е една голяма игра. „Мотото, под което тук е срещата и инициативата се провежда, е децата да не се занимават с глупости, а със спорт. Максимално да се ограничат хулиганските прояви на младежите, а да седят в залите и да тренират, защото и в другите държави хората спортуват повече, отколкото българите. Това ми е наблюдението“, допълни той.\r\nПулев коментира и това, че за една година е играл два пъти със световен шампион по шах – Топалов и Карпов, като заяви: „Топалов май го бих. Реми ли беше пак? Ами значи за мен това е голяма чест да застанеш срещу такива хора, светила в шах. Това наистина е голямо удоволствие. Шаха го играя като хоби. Никога не съм чел, не го играя професионално. Да се изправиш срещу такива светила, наистина е голямо удоволствие. Предложих му и шах-бокс да играем, но каза, че тук в България това не е разпространено, а само в Германия. Ако се срещна с него в Германия може би ще го бия на шах-бокс“, каза още Кубрат Пулев.\r\nЛюба АЛЕКСИЕВА", "date": "2017-06-19", "title": "Спорт: Кубрат Пулев завърши реми с Анатолий Карпов"}
{"url": "http://www.focus-news.net/news/2017/06/19/2406519/pregled-na-mezhdunarodnite-novini-do-13-chasa-agentsiya-fokus.html", "text": "След Брюксел София е втората дестинация, която министър-председателят на Македония Зоран Заев ще посети след формирането на новото правителство в Скопие, предава телевизионният канал A1 On.\r\nЗаев пристига на двудневна визита в България във вторник, 20 юни, в рамките на която ще проведе срещи с българския си колега Бойко Борисов и държавния глава Румен Радев.\r\nМакедонският премиер многократно подчерта, че от България, която от 1 януари следващата година поема ротационното председателство на ЕС, очаква добро сътрудничество и подкрепа за евроатлантическите стремежи на Македония. \r\nСлед избрането на новото македонско правителство  българският премиер Борисов изрази увереност, че София и Скопие ще работят за укрепване на добросъседските отношения и за приближаване на Македония към ЕС и НАТО.\r\nСлед срещата си с германския канцлер Ангела Меркел, проведена по-рано този месец, Борисов подчерта, че би искал Македония да бъде стабилна държава. „Затова убедих канцлера Меркел и останалите, че трябва да дадем шанс на новото правителство“, припомня телевизионният канал думите на българския министър-председател.\r\n*** Четирима чужденци са избягали от затвор в индонезийския курортен остров Бали, използвайки тунел, съобщи в понеделник ръководителят на институцията, предавa Reuters. Сред бегълците има български гражданин – Димитър Николов. \r\nОстаналите трима са 33-годишният Шон Едуард Дейвидсън от Австралия, 31-годишният Сайед Мохамед Саид от Индия и 50-годишният малайзиец Ти Кок Кинг.\r\n„Тунелът е дълъг около 12 метра и предполагаме, че изграждането му е отнело повече от седмица“, уточниха от затвора в Керобокан. \r\nВластите са убедени, че бегълците все още се намират в близост до затвора и не са напуснали пределите на острова. Задействана е операция за издирването им.\r\n*** Европейският съюз и Великобритания започнаха първите официални преговори за „развода“ между Брюксел и Лондон.\r\n„Днес започваме преговори за оттеглянето на Обединеното кралство от ЕС\", заяви главният преговарящ на Общността Мишел Барние, когато поздрави британския министър за Брекзит Дейвид Дейвис в централата на ЕС в Брюксел.\r\n*** Всички жертви на „потенциалната терористична атака“ в близост до джамия в Лондон са мюсюлмани, а загиналият на мястото на инцидента е получил медицинска помощ преди нападението.\r\n„Всички жертви са от мюсюлманската общност“, заяви пред репортери координаторът на антитерористичната полиция Нийл Басу, допълвайки, че на мъжа, починал на мястото на инцидента, е оказана първа помощ преди нападението, което премиерът Тереза Мей описа като „потенциалната терористична атака“.\r\n*** Разговорите на Брекзит, които започват в понеделник, ще доведат до положителен резултат както за Великобритания, така и за Европейския съюз. Това заяви британският външен министър Борис Джонсън.\r\n„Мисля, че целият процес ще доведе до щастлива развръзка, която може да бъде направена с чест и полза и за двете страни\", подчерта Джонсън при срещата си с външните министри на ЕС в Люксембург.\r\n*** В рамките на Междуправителствената конференция в Брюксел във вторник Сърбия би трябвало да отвори две нови глави от преговорите за членство в Европейския съюз – седма, отнасяща се до правата на интелектуалната собственост, и 29-та – за митническия съюз.\r\nСръбската делегация за преговорите в Брюксел ще оглави министърът без портфейл, отговарящ за европейската интеграция Ядранка Йоксимович, която заяви, че главата за авторските права и интелектуалната собственост, както и тази за митата, са особено важни теми за Белград. Йоксимович водеше сръбската делегация на срещата през февруари, когато също бяха отворени две глави от преговорите за присъединяване на страната към организацията. \r\nОсвен сръбската делегация, в конференцията ще участват още представители на Европейската комисия и всички 28 страни-членки на Общността. \r\nСлед приключването на конференцията в Брюксел, броят на отворените глави от преговорния процес на Сърбия ще бъде 10 от общо 35. Две от тях вече са временно затворени.\r\n*** Министър-председателят на Турция Бинали Йълдъръм пристига на посещение в Атина, където ще проведе среща с гръцкия си колега Алексис Ципрас, основна тема на която ще бъде екстрадирането на войниците, избягали в Гърция след неуспешния опит за преврат от 15 юли 2016 г.\r\nВ опит да убеди гръцките власти да екстрадират военнослужещите на Анкара, Йълдъръм се очаква да представи на Ципрас нови доказателства за участието на осемте войници в неуспешния пуч от миналото лято.\r\nОтношенията между Анкара и Атина остават напрегнати, след като Върховният съд на Гърция реши да не екстрадира нито един от осемте военнослужещи в Турция поради опасения, че родината им няма да бъде организиран справедлив съдебен процес.\r\n*** Европейският съюз удължи санкциите срещу Крим и Севастопол. Официалното решение бе прието в понеделник на среща на министрите на външните работи в Брюксел.\r\n„Ограничителните мерки срещу Крим и Севастопол са продължени до 23 юли 2018 г.“, се казва съобщение от пресслужбата на Съвета на ЕС.\r\nСанкциите са продължени без обсъждания. Съответното политическо решение бе съгласувано още на 6 юни на среща в Брюксел на посланиците на 28-те страни от Общността. \r\nОграниченията включват забрана за внос в ЕС на всякакъв вид стоки от Крим, всякакви европейски инвестиции на територията на Кримския полуостров, включително забрана за притежаване на имоти, финансиране на бизнеса, и предоставяне на услуги, в това число и туристически.\r\n*** Мащабна вълна на вандализъм създаде истински хаос в движението на влаковете в редица региони в Германия, включително във федералната столица Берлин, в Лайпциг, Хамбург и провинция Северен Рейн-Вестфалия.\r\nПричината за затрудненията навсякъде е една и съща – изгаряне на кабели. Това даде основания на редица експерти да заговорят за координирана акция на национално ниво, чрез която да бъдат създадени затруднения в движението на железопътния транспорт в Германия.\r\nМедиите вече предвкусват възможен протест срещу предстоящата през юли в Хамбург среща на Г-20. Техните подозрения се подхранват от редица експерти по сигурността, според които необичайната ситуация е плод на „контролирани действия“.\r\n*** Броят на насилствено разселените лица се е удвоил през последните 20 г.: от 33,9 млн. души през 1997 г. до 65,6 млн. души в края на 2016 г. Най-сериозно е положението в Сирия, където две трети от гражданите са били принудени да напуснат домовете си заради кървавия граждански конфликт. Това  показва годишният статистически доклад на Върховния комисариат на ООН за бежанците (ВКБООН). Броят на разселените лица е най-високия, регистриран някога, става ясно от доклада, публикуван в понеделник.\r\nВ сравнение с 2015 г., броят на принудително разселените лица се е увеличил само с 300 хил. души. Филипо Гранди, върховен комисар на ООН за бежанците, предупреди по време на пресконференция, че в действителност „стабилните данни крият една много нестабилна ситуация“, която доказва, че причините, които принуждават хората да бягат, не са преодолени. \r\nВКБООН обръща специално внимание на ситуацията в две държави, в които има дългогодишни конфликти - Сирия и Южен Судан. В близкоизточната арабска република, където краят на гражданската война не се вижда, има най-голям брой разселени лица. При това през настоящата година са събрани едва 23 % от обещаните средства за подпомагане на бедстващото й население. „Сирия е на път да се превърне в забравена криза“, предупреди Гранди в рамките на пресконференция, изказвайки надежда, че страните ще изпълнят финансовите си ангажименти.\r\n***", "date": "2017-06-19", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/06/19/2406524/veliko-tarnovo-nad-4-000-izpalniteli-ot-pet-darzhavi-idvat-kray-petropavlovskiya-manastir-za-da-se-vklyuchat-v-natsionalniya-folkloren-sabor.html", "text": "Над 4 000 изпълнители от пет страни ще се включат в 14-тото издание на Националния Петропавловски събор за народно творчество. През настоящата година има участници от Испания, Молдова, Сърбия и Грузия. Това каза пред журналисти във Велико Търново Нелина Църова, директор Дирекция „Култура и Туризъм“ в Общината, предаде репортер на Радио „Фокус“ – Велико Търново. Изпълнителите са на възраст от 2 до 88 години. „Участниците са над 200 групи с над 4 000 изпълнители. Повече от 40 от тях са детски и младежки формации. Общо, в 14-тото издание, участват групи от 47 общини, 21 области и 142 населени места в България“, коментира още Нелина Църова. Тя отбеляза, че кметът на Община Велико Търново Даниел Панов ще открие събора, символичен домакин на който тази година е старата столица. Това ще се случи в 11.00 часа на 24 юни.\r\nЛуиза ТРАНЧЕВА", "date": "2017-06-19", "title": "Велико Търново: Над 4 000 изпълнители от пет държави идват край Петропавловския манастир, за да се включат в Националния фолклорен събор"}
{"url": "http://www.focus-news.net/news/2017/06/19/2406525/sport-kubrat-pulev-ako-sam-na-myastoto-na-klichko-shte-igraya-revansh-s-dzhoshua.html", "text": "Ако съм на мястото на Кличко, ще играя реванш с Джошуа. Ама аз съм друго. Това коментира пред журналисти във ВСС боксьорът Кубрат Пулев, след като взе участие в шахматна среща със световния шампион по шахмат Анатолий Карпов, предаде репортер на Агенция „Фокус“. „Чакаме да видим какво ще обяви Кличко. Дали ще играят, или няма да играят. След това да видим как ще се развият нещата. Готов съм да играя, а вариантите каквито и да са, аз искам да играя и въпросът е да се изтренирам, да бъдат кондиционно добре. Смятам, че съм подготвен, достатъчно силен да побеждавам“, заяви Пулев. По думите му тези дни трябва да се разбере дали ще се играе реваншът между Кличко и Джошуа. „До 10-15 дни трябва да се разбере, защото има правила. Международната федерация чака Кличко да отговори дали ще има реванш или не. Аз съм балансиран, уравновесен и доста стабилен. Имам време да изчакам, мога. За мен не е проблем и при единия вариант да изчакам до февруари-март, и при другия, ако позволят, ако не играят с Кличко, да играя директно с Джошуа. Това също не ми е проблем. Бокс е, всичко се случва. Например, на една по-голяма аркада може да се спре мачът, ако не говорим игрово за сила. Кличко може да си е взел поуките и да играе. Всичко зависи от него, от неговата психика, от неговия тим“, каза още Кубрат Пулев.\r\nЛюба АЛЕКСИЕВА", "date": "2017-06-19", "title": "Спорт: Кубрат Пулев: Ако съм на мястото на Кличко, ще играя реванш с Джошуа"}
{"url": "http://www.focus-news.net/news/2017/06/19/2406510/a1-on-makedoniya-zoran-zaev-pristiga-na-poseshtenie-v-balgariya.html", "text": "След Брюксел София е втората дестинация, която министър-председателят на Македония Зоран Заев ще посети след формирането на новото правителство в Скопие, предава телевизионният канал A1 On.\r\nЗаев пристига на двудневна визита в България във вторник, 20 юни, в рамките на която ще проведе срещи с българския си колега Бойко Борисов и държавния глава Румен Радев.\r\nМакедонският премиер многократно подчерта, че от България, която от 1 януари следващата година поема ротационното председателство на ЕС, очаква добро сътрудничество и подкрепа за евроатлантическите стремежи на Македония. \r\nСлед избрането на новото македонско правителство  българският премиер Борисов изрази увереност, че София и Скопие ще работят за укрепване на добросъседските отношения и за приближаване на Македония към ЕС и НАТО.\r\nСлед срещата си с германския канцлер Ангела Меркел, проведена по-рано този месец, Борисов подчерта, че би искал Македония да бъде стабилна държава. „Затова убедих канцлера Меркел и останалите, че трябва да дадем шанс на новото правителство“, припомня телевизионният канал думите на българския министър-председател.Тереза Герова", "date": "2017-06-19", "title": "A1 On (Македония): Зоран Заев пристига на посещение в България"}
{"url": "http://www.focus-news.net/news/2017/06/19/2406527/ruse-5000-broya-drehi-i-obuvki-kakto-i-150-parfyuma-noseshti-logoto-na-izvestni-targovski-marki-sa-zadarzhani-na-mitnitsata-v-grada.html", "text": "Служители на Митница Русе задържаха 5000 броя дрехи и обувки, както и 150 парфюма, носещи логото на известни търговски марки. Това съобщиха от пресцентъра на Агенция \"Митници\". Стоките са открити при две отделни проверки на превозни средства, пътуващи от Турция за Румъния през ГКПП Дунав мост 1.\r\nВ първия случай, през нощта на 14 юни,  митническите служители са поискали проверка на товарен автомобил, превозващ групажна стока от Турция за Румъния. Щателният оглед на стоката показал, че описаните в официалните документи детски комплекти, тениски, панталони и обувки всъщност са етикирани като продукция на световно известни марки, без това да е упоменато в документите.  Иззети са  5000 продукта с надписи „Superman\",  „Spiderman\", „Armani\",  „Dolce & Gabana\",  „Philip Plein\",  „Givenchi\" , „Gucci\",  „Lacoste\",  „Adidas\",  „Puma\",  „Nike\",  „New Balance\" и др. \r\nОт същите световно известни марки са и откритите в багажа на пътник от румънски автобус 150 парфюма, идващи от Турция. Автобусът, пътуващ по линията Истанбул-Букурещ, е спрян за митническа проверка при напускане на страната на 15 юни. Собственикът на багажа признал, че е закупил стоката от Турция.\r\n Всички открити артикули  са задържани в съответствие с Регламент (ЕС) № 608/2013 на Европейския парламент и на Съвета.  Правопритежателите на съответните марки са уведомени за наличните в склада на Митница Русе  стоки.", "date": "2017-06-19", "title": "Русе: 5000 броя дрехи и обувки, както и 150 парфюма, носещи логото на известни търговски марки, са задържани на митницата в града"}
{"url": "http://www.focus-news.net/news/2017/06/19/2406516/afp-start-na-ofitsialnite-pregovori-za-brekzit-mishel-barnie-izrazi-nadezhdi-za-konstruktivni-razgovori.html", "text": "Главният преговарящ на Европейския съюз Мишел Барние заяви в понеделник, че се надява на „конструктивни“ разговори с Обединеното кралство за излизането му от структурите на Общността, предава AFP.\r\n„Надявам се, че днес  ще можем да определим приоритетите и графика, който ще ми позволи да докладвам на срещата на върха на ЕС по-късно тази седмица, че имаме конструктивно начало на преговорите\", каза французинът при срещата си с британския министър Дейвид Дейвис.\r\nНа свой ред Дейвис заяви: \"Започваме тази преговори с положителен и конструктивен тон, решени да изградим силно и специално партньорство с нашите съюзници в Европейския съюз\".Тереза Герова", "date": "2017-06-19", "title": "AFP: Старт на официалните преговори за Брекзит: Мишел Барние изрази надежди за „конструктивни“ разговори"}
{"url": "http://www.focus-news.net/news/2017/06/19/2406529/stoyan-trayanov-od-zemedelie-pazardzhik-do-kraya-na-yuli-zemedelskite-stopani-sobstvenitsi-na-zemi-i-arendatori-tryabva-da-podadat-deklaratsii.html", "text": "До края на месец юли земеделските стопани, собственици на земи и арендатори трябва да подадат декларации, каза за Радио „Фокус“ – Пазарджик директорът на Областна дирекция „Земеделие“ в Пазарджик Стоян Траянов. Той обясни, че всеки, който иска да регистрира правно основание или да декларира, че желае или не желае имотът му да бъде включен в споразумение или разпределение, подава в съответната общинска служба своята декларация. „Тя се подава в зависимост от местонахождението на имота. В противен случай, ако съответното землище има споразумение или разпределение на масиви за ползване, имотите им могат да попаднат в така наречените „бели петна“, коментира Траянов. Той допълни, че стопаните знаят за това изискване, но трябва да спазят сроковете, които са до края на месец юли.\r\nВаня НИКОЛОВА", "date": "2017-06-19", "title": "Стоян Траянов, ОД „Земеделие“ - Пазарджик: До края на юли земеделските стопани, собственици на земи и арендатори трябва да подадат декларации"}
{"url": "http://www.focus-news.net/news/2017/06/19/2406532/interfaks-vladimir-putin-naznachi-noviya-poslanik-na-ruskata-federatsiya-v-turtsiya.html", "text": "Държавният глава на Руската федерация Владимир Путин назначи с указ Алексей Ерхов за нов дипломатически представител на страната в Турция, предава Интерфакс.\r\nЕрхов ще оглави руската дипломатическа мисия в Анкара на мястото на Андрей Карлов, който бе застрелян на изложба в Анкара през декември 2016 г. \r\nДо този момент Ерхов заемаше поста на ръководител на Ситуационния кризисен център към Министерството на външните работи на Руската федерация. В периода 2010-2015 г. той бе генерален консул в Истанбул.Тереза Герова", "date": "2017-06-19", "title": "Интерфакс: Владимир Путин назначи новия посланик на Руската федерация в Турция"}
{"url": "http://www.focus-news.net/news/2017/06/19/2406531/ministar-temenuzhka-petkova-shte-uchastva-v-ix-ya-mezhdunaroden-forum-atomekspo-v-moskva.html", "text": "Министърът на енергетиката Теменужка Петкова заминава за Москва по покана на генералния директор на „Росатом“ Алексей Лихачов, съобщиха от пресцентъра на Министерството на енергетиката. В руската столица тя ще участва в работата на IX-я Международен форум „Атомекспо“, който се провежда от 19-ти до 21-ви юни 2017 г. Ежегодното събитие се организира от компанията „Атомекспо“ и руската държавна корпорация за атомна енергия „Росатом“. По време на форума представители на водещи компании от сферата на ядрената енергетика и енергийни експерти ще анализират и дискутират актуалните предизвикателства пред пазара на енергия от гледна точка на необходимостта за осигуряване на устойчиво социално-икономическо развитие. Основна тема на дискусиите през тази година е „Атомът като основа на безвъглеродна енергийна индустрия на бъдещето“.\r\nВ рамките на посещението си в Москва министър Петкова ще проведе срещи с генералния директор на държавната корпорация за атомна енергия „Росатом“ Алексей Лихачов, както и с Евгений Салков – генерален директор на „Русатом сервиз“ и ръководител на проекта за удължаване живота на 5-ти и 6-ти блок на АЕЦ „Козлодуй“.", "date": "2017-06-19", "title": "Министър Теменужка Петкова ще участва в IX-я Международен форум „Атомекспо“ в Москва"}
{"url": "http://www.focus-news.net/news/2017/06/19/2406526/kmetat-na-sofiya-yordanka-fandakova-ochakvame-sled-kraya-na-remonta-v-dkts-xii-v-lyulin-razhodite-za-otoplenie-tam-da-badat-s-mezhdu-30-i-40-po-niski.html", "text": "Очакваме след края на ремонта в ДКЦ XII в „Люлин“ разходите за отопление там да бъдат с между 30 и 40% по-ниски. Това каза пред журналисти кметът на София Йорданка Фандъкова по време на оглед на ремонтните дейности в медицинското заведение, предаде репортер на Агенция „Фокус“. „Това е първото ДКЦ, в което се осъществяват цялостни дейности за енергийна ефективност. Строителните дейности са в ход от месец май. Те включват цялостна подмяна на дограмата, топлоизолация на сградата, подмяна на отоплителната инсталация и осветлението“, посочи тя. Според нея ремонтните дейности са напреднали доста.  „100% дограмата е сменена, още няколко дейности са завършени, останалите са изпълнени на над 60-80%. Така че, очакваме много по-рано от крайния срок, който е през есента, да може да приключат строителните дейности“, каза Фандъкова. По думите ѝ през цялото време на провеждане на ремонта, клиниката продължава работа и обслужва пациенти. „Това е едно от най-добрите ни ДКЦ-та“, коментира кметът на София. Според нея ДКЦ-тата, които се управляват добре и професионално, не само могат да не бъдат на загуба, а даже могат и да напредват с много от дейностите си. „Ние не очакваме печалба от общинските лечебни заведения, но бихме се радвали да могат да инвестират и собствени средства, както това прави и XII ДКЦ“, допълни тя. Кметът на столицата изтъкна, че в това медицинско заведение е бил реализиран първият проект от програмата „Джесика“ , по която са били закупени няколко апарата, за които са били привлечени добри специалисти и вече има над 1000 обслужени пациенти повече. „За подобряване на условията се привличат и по-добри специалисти, запазват се добрите специалисти, а това е най-важното за привличане на пациенти“, посочи Фандъкова. „Столичната община чрез Общинския приватизационен фонд, отпусна 150 хиляди лева за цялостен ремонт на покрива. В момента процедурата приключва и в зависимост от това дали има обжалвания, ще се включи и тази дейност, заедно с всички останали“, каза тя. По думите ѝ политиката на Столичната община е да оздравява и да подобрява общинското здравеопазване, защото то има своето място. „Столичната община отделя всяка година отделя между 8 и 9 милиона лева за дофинансиране на дейностите в общинските дейности, които на се включени в Здравната каса“, съобщи кметът на София. \r\nСтефан ПЕТРОВ", "date": "2017-06-19", "title": "Кметът на София Йорданка Фандъкова: Очакваме след края на ремонта в ДКЦ XII в „Люлин“ разходите за отопление там  да бъдат с между 30 и 40% по-ниски"}
{"url": "http://www.focus-news.net/news/2017/06/19/2406534/angel-blagov-sayuz-na-balgarskite-pchelari-pazardzhik-vlagata-i-dazhdovete-se-otrazyavat-negativno-na-pchelnite-semeystva.html", "text": "Когато има повече влага и дъждове, както беше през месец май, а и сега има такива дни, това се отразява негативно на пчелните семейства. Това каза за Радио „Фокус” – Пазарджик Ангел Благов, председател на регионалната структура на Съюза на българските пчелари в Пазарджик. „За пчелите е лошо, когато има няколко поредни дни с продължително лошо време. Когато вали дъжд, има вятър и е студено, пчелите не могат да работят. Тогава им намалява храната и спира развитието, което е лошо за тях”, допълни Благов. По думите му обратното също е лошо – когато стане горещо и всичко изсъхне. „Засега пчелите имат достатъчно хранителни запаси, но трябва да се подготвят за зимата, а при много горещо време това е трудно за тях”, коментира също Благов.\r\nТеодора ДИМИТРОВА", "date": "2017-06-19", "title": "Ангел Благов, Съюз на българските пчелари - Пазарджик: Влагата и дъждовете се отразяват негативно на пчелните семейства"}
{"url": "http://www.focus-news.net/news/2017/06/19/2406533/zam-kmetat-doncho-barbalov-tam-kadeto-ima-nuzhda-i-kadeto-mozhe-se-stremim-da-predostavim-vse-poveche-meditsinski-uslugi.html", "text": "Там където има нужда и където може, се стремим да предоставим все повече медицински услуги. Това каза пред журналисти зам.-кметът на Столична община Дончо Барбалов по време на оглед на ремонтните дейности в ДКЦ XII, предаде репортер на Агенция „Фокус“. „Ние сме обърнали сериозно внимание на тези ДКЦ-та, които са най-критични, за да могат да подобрят своята работа и да се възползват от примера на други, които са много добри. Текат конкурси. Надяваме се да привлечем най-добрите възможни управители“, посочи Барбалов. По думите му на миналата сесия на Общинския съвет се е взело решение за ликвидация на 2 ДКЦ-та, които са изчерпали своя потенциал. „Всеки отделен случай се гледа поотделно. Надявам се скоро да няма ДКЦ-та, които да бъдат ликвидирани. Надяваме се управителите, които сега бъдат избрани и тези, които бяха избрани на последните конкурси, да направят всичко възможно да подобрят работата там, където има нужда“, допълни зам.-кметът на София. \r\nСтефан ПЕТРОВ", "date": "2017-06-19", "title": "Зам.-кметът Дончо Барбалов: Там където има нужда и където може, се стремим да предоставим все повече медицински услуги"}
{"url": "http://www.focus-news.net/news/2017/06/19/2406535/nimh-nay-mnogo-valezhi-prez-noshtta-sa-padnali-na-vr-botev-64-lkv-m.html", "text": "Най-много валежи през нощта са паднали на вр. Ботев - 64 л/кв. м. Това съобщиха за Агенция \"Фокус\" от Националния институт по метеорология и хидрология (НИМХ) при БАН. на вр. Мургаш са отчетени 29 л/кв. м., на вр. Мусала - 15 л/кв.м. В Ловеч са паднали 18 л/кв.м., в Русе - 13 л/кв.м., в Пазарджик - 12 л/кв.м. дъжд, в Плевен и Ахтопол - по 11 л/кв.м. В Свищов са отчетени 10 л/кв.м, а на останалите места в страната падналите количества дъжд са под 10 л/кв. м.", "date": "2017-06-19", "title": "НИМХ: Най-много валежи през нощта са паднали на вр. Ботев - 64 л/кв. м."}
{"url": "http://www.focus-news.net/news/2017/06/19/2406538/diplomaticheskiyat-korpus-shte-bade-na-poseshtenie-v-plovdiv-stara-zagora-i-kazanlak.html", "text": "Министерството на външните работи, Министерството на икономиката и Министерството на туризма на Република България организират посещение на Пловдив, Стара Загора и Казанлък за представителите на дипломатическия корпус, акредитирани у нас. Това съобщиха от пресцентъра на Външните работи. Обиколката ще се проведе от 21 до 23 юни 2017 г., като в програмата са включени посещения на индустриални  и търговски обекти, както и на културни и исторически забележителности.", "date": "2017-06-19", "title": "Дипломатическият корпус ще бъде на посещение в Пловдив, Стара Загора и Казанлък"}
{"url": "http://www.focus-news.net/news/2017/06/19/2406536/sport-ludogorets-startira-uchastieto-si-v-evropa-ot-vtori-predvaritelen-krag-na-shampionska-liga.html", "text": "Шампионът на България – Лудогорец, стартира участието си в Европа от втори предварителен кръг на Шампионска лига. Това стана ясно в понеделник, след като от УЕФА направиха разбивка по групи.\r\nЛудогорец е в първа група, където сред поставените отбори са още Залцбург (Австрия), АПОЕЛ (Кипър), Карабах (Азербайджан) и Партизан (Сърбия). На този етап в надпреварата българският отбор ще избегне двата най-силни непоставени отбора - Жилина (Словакия) и Хонвед (Унгария). \r\nСрещите от втория квалификационен кръг ще се играят на 11/12 юли и 18/19 юли.", "date": "2017-06-19", "title": "Спорт: Лудогорец стартира участието си в Европа от втори предварителен кръг на Шампионска лига"}
{"url": "http://www.focus-news.net/news/2017/06/19/2406530/predsedatelyat-na-parlamenta-dimitar-glavchev-shte-uchastva-v-chestvaniyata-v-bansko-za-295-godini-ot-rozhdenieto-na-paisiy-hilendarski-i-255-godini-ot-napisvaneto-na-istoriya-slavyanobalgarska.html", "text": "Председателят на Народното събрание Димитър Главчев ще участва в честванията в Банско, посветени на 295 години от рождението на Паисий Хилендарски и 255 години от написването на „История славянобългарска”. Това съобщиха от пресцентъра на Народното събрание. Председателят на парламента ще присъства на тържественото отбелязване на Деня на почит към делото на Преподобни Паисий Хилендарски в 19.00 часа пред мемориала на Патриарха на Българското възраждане.", "date": "2017-06-19", "title": "Председателят на парламента Димитър Главчев ще участва в честванията в Банско за 295 години от рождението на Паисий Хилендарски и 255 години от написването на „История славянобългарска”"}
{"url": "http://www.focus-news.net/news/2017/06/19/2406540/ivan-kaburov-agronom-povecheto-stopani-v-pazardzhishko-nyamat-sobstvena-zemedelska-tehnika-a-izpolzvat-naemna-prez-agrarniya-sezon.html", "text": "Повечето стопани в Пазарджишко нямат собствена селскостопанска техника, защото поддръжката на един комбайн е много скъпа и земеделците не могат да си позволят този разход. Това каза за Радио „Фокус” – Пазарджик Иван Кабуров, агроном и земеделски производител от Пазарджик. „Техниката е рентабилна, когато един стопанин има над 3 000 декара обработваема земя и тези разходи могат да бъдат оправдани. За да се поддържат този вид машини, трябва да има квалифицирани комбайнери, които да следят за състоянието на техниката. Повечето стопани използват наемна техника и това решава техните проблеми по време на аграрния сезон”, уточни Кабуров. Най-често стопаните имат нужда от трактор, с които да обработват площите, както и комбайн, ако имат житни масиви, но това е трудно при сегашните икономически условия\", каза още Кабуров.\r\nАлбена ЖИЛЕКОВА", "date": "2017-06-19", "title": "Иван Кабуров, агроном: Повечето стопани в Пазарджишко нямат собствена земеделска техника, а използват наемна през аграрния сезон"}
{"url": "http://www.focus-news.net/news/2017/06/19/2406542/afp-nay-malko-16-zaginali-pri-samoubiystven-atentat-v-severoiztochna-nigeriya.html", "text": "Най-малко 16 души са загинали при самоубийствен атентат в близост до лагер за разселени лица в Североизточна Нигерия, предава AFP.\r\nАтаката е извършена около 20.45 часа (местно време) в район, разположен в непосредствена близост до Майдугури, столицата на щата Борно.Тереза Герова", "date": "2017-06-19", "title": "AFP: Най-малко 16 загинали при самоубийствен атентат в Североизточна Нигерия"}
{"url": "http://www.focus-news.net/news/2017/06/19/2406541/veliko-tarnovo-deputatat-ot-bsp-za-balgariya-vesela-lecheva-dari-poliley-za-hrama-vazkresenie-hristovo-v-grada-i-sadeystva-za-darzhavna-pomosht-za-remont.html", "text": "Народният представител от „БСП за България“ Весела Лечева дари средства за закупуването на полилей за храма „Възкресение Христово“ във Велико Търново. Обещанието тя даде на отец Петър още по време на предизборната кампания през пролетта. Това съобщиха от пресцентъра на Националния съвет на БСП. На 3 март като кандидат за народен представител и член на БСП Весела Лечева участва в поклонението пред паметта на руските войни, загинали за свободата на България. След церемонията, в разговор със свещеника става ясно, че църквата се нуждае от полилеи, но също и от спешен ремонт, смяна на улуци и др. строителни дейности. Тогава Лечева направи лично дарение за закупуването на осветителното тяло и се аргументира, че по-добре да се дават средства за нещо, което ще остане и за поколенията, а не да се харчат за плакати и брошури в кампанията. Досега ангажиментът не е обявяван публично.\r\nПолилеят вече е закупен и предстои монтирането му, увери се лично народният представител, когато отново посети храма. Тя и областният председател на БСП Петко Тюфекчиев бяха посрещнати в светата обител от  отец Петър. Домакинът показа избрания полилей и обясни, че той ще бъде централен в храма, има 100 крушки и е доставен от Пловдив. В момента се търси подходящо скеле за монтажа.\r\n8000 лева от Дирекция по вероизповеданията са осигурени със съдействието на Весела Лечева за ремонт на храма. Средствата вече са преведени на Великотърновската митрополия и започват процедурите по проектиране и избор на изпълнител. Те ще помогнат за основен  ремонт на олтара.\r\nВ храма вече е извършена и първата венчавка, както и 18 кръщенета, каза отец Петър на своите гости.", "date": "2017-06-19", "title": "Велико Търново: Депутатът от „БСП за България“ Весела Лечева дари полилей за храма „Възкресение Христово“ в града и съдейства за държавна помощ за ремонт"}
{"url": "http://www.focus-news.net/news/2017/06/19/2406539/petar-petkov-kmet-na-selo-rebarkovo-tezhkotovarnite-kamioni-patuvashti-po-e-79-sa-prichina-za-chestite-katastrofi.html", "text": "Тежкотоварните камиони, пътуващи по Е-79, създават проблеми и са причина за катастрофите. Това каза за Радио „Фокус” – Видин Петър Петков, кмет на село Ребърково, община Мездра. Тази сутрин по пътя Мездра – Ботевград, при разклона за Ребърково, тежкотоварен камион с немска регистрация удари микробус, който се е опитвал да се включи в движението. „Причината не е в пътя, причината е в това, че се кара с висока скорост, не се спазват ограниченията, изпреварва се неправилно. Това го констатирам почти всеки ден, пътувайки за Мездра”, каза кметът на село Ребърково. Той посочи, че движението след катастрофата е отбито през село Ребърково. „Нашият път е след ремонт, направен преди две години. Но катастрофите са много чести, движението се отбива през селото и асфалтовата настилка започна да поддава и да се рони на места”, обясни Петър Петков.\r\nАнна ЛОЗАНОВА", "date": "2017-06-19", "title": "Петър Петков, кмет на село Ребърково: Тежкотоварните камиони, пътуващи по Е-79, са причина за честите катастрофи"}
{"url": "http://www.focus-news.net/news/2017/06/19/2406546/v-tsentralata-na-bdzh-shte-se-provede-brifing-za-evropeyskata-notifikatsiya-koyato-sled-6-godishno-prouchvane-na-ek-razreshava-otpuskane-na-darzhavna-pomosht-za-druzhestvoto.html", "text": "Утре, 20 юни, от 11.00 ч. в голямата заседателна зала на „Холдинг Български държавни железници” (БДЖ) в централата на холдинга на ул. „Иван Вазов“ 3, ще се проведе брифинг за журналисти. Това съобщиха от пресцентъра на БДЖ. Темата е европейската нотификация, която след 6-годишно проучване от страна на Европейската комисия (ЕК) разрешава на държавата да отпусне държавна помощ за дружеството и да го подпомогне в изплащането на дълговете му. \r\nНа въпроси ще отговарят Владимир Владимиров, изпълнителен директор на БДЖ, Велик Занчев, зам.-министър на транспорта, информационните технологии и съобщенията, и председател на Борда на директорите на БДЖ и Пламен Пешаров, управител на „Пътнически превози“ в БДЖ. Експерти от дружеството ще бъдат на разположение, за да внесат яснота по конкретни питания в коя да е от сферите на дейност на дружеството.", "date": "2017-06-19", "title": "В централата на БДЖ ще се проведе брифинг за европейската нотификация, която след 6-годишно проучване на ЕК разрешава отпускане на държавна помощ за дружеството"}
{"url": "http://www.focus-news.net/news/2017/06/19/2406544/daily-sabah-turski-sili-pristignaha-v-katar-za-provezhdaneto-na-savmestni-voenni-ucheniya.html", "text": "Турски военни сили вече са пристигнали на катарска земя за провеждането на дълго планирани съвместни учения, съобщава вестник Daily Sabah, като се позовава на съобщение от Министерството на отбраната в Доха.\r\nРазгръщането на турски военнослужещи в Катар стана възможно благодарение на бързите законодателни промени, които Анкара предприе след дипломатически разрив между Доха и съседите й в Персийския залив. \r\nТурция има военна база в Катар, в която понастоящем има около 90 военнослужещи на Анкара.\r\nПланираните военни маневри са част от взаимно споразумение, насочено към укрепване на отбранителните способности на двете страни, както и за засилване на усилията за борба с въоръжените групировки, а също и за поддържане на стабилност в региона..Тереза Герова", "date": "2017-06-19", "title": "Daily Sabah: Турски сили пристигнаха в Катар за провеждането на съвместни военни учения"}
{"url": "http://www.focus-news.net/news/2017/06/19/2406543/bchk-organizira-medien-forum-za-svetovniya-den-na-bezhanetsa-pod-nadslov-kogato-obshtestvoto-sreshtna-bezhantsite.html", "text": "Българският Червен кръст и Върховният комисариат за бежанците към ООН организират медиен форум по случай Световния ден на бежанеца. Това съобщиха от пресцентъра на БЧК. Събитието ще се състои в клуб \"Перото\" в НДК на 20 юни, от 9.30 до 13.00 часа. Форумът ще бъде открит от вицепрезидента на Република България Илияна Йотова, представителя на ВКБООН за България Матайс льо Рут и председателя на Българския Червен кръст – акад. Христо Григоров.", "date": "2017-06-19", "title": "БЧК организира медиен форум за Световния ден на бежанеца под надслов „Когато обществото срещна бежанците“"}
{"url": "http://www.focus-news.net/news/2017/06/19/2406549/blagoevgrad-kilometrichna-kolona-ot-avtomobili-se-e-obrazuvala-na-gkpp-kulata-promahon-na-izhod-ot-stranata.html", "text": "Километрична колона от автомобили се е образувала на ГКПП „Кулата – Промахон“, на изход от страната. Това съобщи слушател на Радио „Фокус“ - Пирин. По думите му вече около час стои в близо 3-километрова колона, която не се движи.\r\n„Фокус“ проверява информацията и ще продължи да Ви информира.", "date": "2017-06-19", "title": "Благоевград: Километрична колона от автомобили се е образувала на ГКПП „Кулата – Промахон“, на изход от страната"}
{"url": "http://www.focus-news.net/news/2017/06/19/2406550/smolyan-kmetat-nikolay-melemov-se-sreshtna-s-generalniya-konsul-na-turtsiya-v-plovdiv-hyusein-ergani.html", "text": "Кметът на Смолян Николай Мелемов се срещна с генералния консул на Турция в Пловдив Хюсеин Ергани. Това съобщиха от пресцентъра на Община Смолян. Дипломатът определи визитата си като опознавателна, тъй като е встъпил в новата си длъжност на 30 януари т. г. Ергани посочи, че е необходимо да се  даде тласък на развитието на туризма, културния обмен, социалните и икономическите връзки между двата народа. В тази връзка благоприятно за развитието на туризма ще се отразят полетите от Бурса до Пловдив, които съвсем скоро ще започнат. Кметът Мелемов обясни на генералния консул, че Смолян поддържа много добри, ползотворни контакти и сътрудничество с побратимените си градове – Ялова и Пендик.\r\nГрадоначалникът обясни на дипломата, че още като депутат и сега като кмет, продължава да лобира за облекчаване на визовия режим между двете страни, защото Пампорово и Смолян са атрактивни туристически дестинации за турските туристи.\r\nДипломатът посочи, че и връзките между двете правителства са много ползотворни и това ще се отрази позитивно на междусъседските отношения на България и Турция. „Може да се постигне още много и ние искаме да се развиваме заедно със своите съседи“, каза още генералният консул и добави, че пътят към това минава през добро сътрудничество.", "date": "2017-06-19", "title": "Смолян: Кметът Николай Мелемов се срещна с генералния консул на Турция в Пловдив Хюсеин Ергани"}
{"url": "http://www.focus-news.net/news/2017/06/19/2406522/sky-news-broyat-na-zhertvite-na-pozhara-v-london-dostigna-do-79-dushi.html", "text": "Броят на жертвите, загинали при пожара в многоетажна сграда в Лондон, достигна до 79 души, предава Sky News. Британската полиция предупреди, че все още съществува възможност броят им да нарасне. \r\nСюарт Кънди от лондонската полиция съобщи в понеделник, че са идентифицирани петима души, но \"ужасната реалност\" е, че някои от жертвите никога няма да бъдат разпознати.\r\nКънди изрази опасения, че броят на загиналите може да се увеличи.\r\n„Смятам, че може да има хора, които са били в „Грийнфел Тауър\", за които хората вероятно не знаят, че липсват и може би не са разбрали, че са били там през нощта\", подчерта Кънди.Тереза Герова", "date": "2017-06-19", "title": "Sky News: Броят на жертвите на пожара в Лондон достигна до 79 души"}
{"url": "http://www.focus-news.net/news/2017/06/19/2406528/deutsche-welle-ek-potvardi-provezhdaneto-na-ofitsialna-evropeyska-tseremoniya-za-proshtavane-s-helmut-kol.html", "text": "Мина Андреева, един от тримата говорители на Европейската комисия, потвърди в понеделник предстоящото провеждане на официална европейска церемония за прощаване със „стария канцлер“ на ФРГ Хелмут Кол, който издъхна в петък на 87-годишна възраст, предава Deutsche Welle.\r\nСтава въпрос за първата по рода си официална церемония на високо ниво, организирана от ЕС. По-рано бе съобщено, че тя ще се състои във френския град Страсбург. Мина Андреева подчерта, че председателят на Европейската комисия Жан-Клод Юнкер „поддържа контакт с всички заинтересовани лица“, за да може в „най-близко време да бъде определена датата“ на церемонията.Тереза Герова", "date": "2017-06-19", "title": "Deutsche Welle: ЕК потвърди провеждането на официална европейска церемония за прощаване с Хелмут Кол"}
{"url": "http://www.focus-news.net/news/2017/06/19/2406537/dha-turtsiya-probiva-embargoto-nad-katar-po-morski-pat.html", "text": "След доставките на местни хранителни продукти със самолети, Турция пробива наложеното ембарго над Катар и с изпращане на хранителни продукти вече по морски път, предаде информационната агенция Догу хабер ажансъ (ДХА). За целта във вторник от Измир за Доха отплава кораб, натоварен с 4 хиляди тона хранителни продукти – яйца, мляко, пресни плодове и зеленчуци, различни хранителни мазнини. Доставките се извършват от 6 турски фирми чрез посредничеството на логистична компания на катарски бизнесмен. Осигурена е и подкрепата на турското Министерство на икономиката.  \r\nДоставката на 20 юли е замислена като пробна и в бъдеще от Турция за Катар на всеки 10 дни ще бъде изпращан по един кораб, натоварен с между 4 и 10 хиляди тона различни храни. Специализираният хладилен кораб „Green Guatemala”, който ще отплава утре от Измир за Доха, е построен през 1992 година и понастоящем плава под флага на Бахамските острови, посочва още ДХА.Георги Димов", "date": "2017-06-19", "title": "ДХА: Турция пробива ембаргото над Катар по морски път"}
{"url": "http://www.focus-news.net/news/2017/06/19/2406545/svetla-baryakova-muzeen-kompleks-bansko-balgarite-znayat-kakvo-e-zhertval-paisiy-znayat-kakvo-e-napravil-toy-i-kolko-veliko-i-neprehodno-e-deloto-mu.html", "text": "Българите знаят какво е жертвал Паисий, знаят какво е направил той, знаят колко велико и непреходно е делото му. Това каза за Радио „Фокус“ – Пирин Светла Барякова, директор на Музеен комплекс – Банско по повод 295 години от рождението на Паисий Хилендарски и 255 години от написването на „История Славянобългарска“. Според нея за живота и делото на Паисий знае всеки един човек в страната ни, но в подробности са запознати само учените, а в още по-големи подробности – специалистите паисиеведи, дори не всички историци. „По мое мнение от опита, който черпим от посетителите в Духовно – посетителския център „Св. Паисий Хилендарски“, от посетителите и в другите музеи, които идват в Банско, то бих могла да заявя с едно задоволство, че българите знаят какво е жертвал Паисий, знаят какво е направил той и колко велико и непреходно е делото му. Едно от доказателствата за това са зачестилите напоследък съвременни преписи на Паисийевата история“, каза още Барякова. Тя добави, че само в техния музей се съхраняват два ученически преписа, а има и други, които се съхраняват в училищата в Банско и в училищата по цяла България. „Студените също правят много преписи, а и младежи, които живеят извън страната ни. Всичко това означава, че делото на Паисий е добре познато и е прието присърце от българите или поне такива са индикациите за мен“, подчерта Барякова.\r\nЛивия НИНОВА", "date": "2017-06-19", "title": "Светла Барякова, Музеен комплекс – Банско: Българите знаят какво е жертвал Паисий, знаят какво е направил той и колко велико и непреходно е делото му"}
{"url": "http://www.focus-news.net/news/2017/06/19/2406553/ministar-tsetska-tsacheva-prioriteti-za-balgarskoto-predsedatelstvo-v-sferata-na-pravosadieto-sa-sluzhbata-na-evropeyski-prokuror-novata-sadebna-strategiya-i-reglamenta-za-roditelskata-otgovornost.html", "text": "Приоритети за българското председателство в сферата на правосъдието са службата на европейски прокурор, новата съдебна стратегия и регламента за родителската отговорност. Това стана ясно от думите на правосъдния министър Цецка Цачева пред журналисти в Брюксел, където е на посещение във връзка с бъдещото ни Председателство на съвета на ЕС, предаде репортер на Агенция \"Фокус\". \"Акцентирах върху трите български приоритета в сферата на правосъдието. На първо място службата за европейски прокурор - разчитаме, че тази есен, през октомври ЕП ще одобри регламента, което означава, че за нас по време на председателството ще се отвори страшно много работа. Така както сме били много активни по тази тема, тепърва ще трябва да се структурира и изгражда, да се провежда избор за европейски прокурори\", обясни Цачева. \r\nПо думите ѝ втората тема е свързана с подготовката на новата стратегия за правосъдие за периода 2019-2023 г. \"Хубавото тук е, че България има свой опит в това с промените в Закона за съдебната власт. Имаме въведено електронното правосъдие. Предстоят промени в процесуалните кодекси, за да може то да стане факт. Това се прави в посока към прозрачност, достъпност и облекчение за гражданите\", добави правосъдният министър. \r\n\"На трето място е регламентът, свързан с признаване и изпълнение на решение съда във връзка с родителската отговорност и посегателството върху деца, защото когато в резултат на движението на лица в рамките ЕС се стигне до отвличане на дете от единия родител, е необходимо да има правен механизъм, по който детето да бъде защитено\", каза още Цецка Цачева.\r\n\"Това са 3 теми, по които имаме амбицията да приключим по време на нашето председателство. Зависи, разбира се, какво ще наследим от тези, които преди нас председателстват - от естонската държава\", обобщи министърът. Тя добави, че в рамките на втория ден от посещението ѝ в Брюксел ще се срещне с председателите на двете комисии на ЕП, които имат отношение към правосъдието - Комисията по граждански права, правосъдие и вътрешен ред и Комисията по правни въпроси, както и със зам. главния секретар на ЕК.", "date": "2017-06-19", "title": "Министър Цецка Цачева: Приоритети за българското председателство в сферата на правосъдието са службата на европейски прокурор, новата съдебна стратегия и регламента за родителската отговорност"}
{"url": "http://www.focus-news.net/news/2017/06/19/2406552/stanislav-angelov-kmet-na-selo-lyutidol-sled-katastrofata-kray-selo-rebarkovo-64-tezhkotovarni-kamiona-preminaha-za-nyakolko-chasa-po-dva-110-godishni-mosta.html", "text": "След катастрофата край село Ребърково 64 тежкотоварни камиона преминаха за няколко часа по два 110-годишни моста по път III-161 Ребърково – Лютидол – Ботевград, каза за Радио „Фокус” – Видин Станислав Ангелов, кмет на село Лютидол. Той посочи, че пътят е построен да издържи 10-тона натоварване, но ограничението особено при катастрофи не се спазва. „При катастрофа на главен път Е-79 трафикът се отбива през дефилето по пътя Ребърково – Своге, но почти никой не спазва това направление, а пътува по III-161 Ребърково – Лютидол – Ботевград. Този третокласен път е в плачевно състояние. Кметове на три населени места – Ребърково, Лютидол и Типченица, откъдето пътува ученически автобус, писахме до ръководството на АПИ и оттам ни обясниха, че ще направят всичко възможно тази година този път да бъде ремонтиран. Лошото е, че водачите на тежкотоварните камиони не спазват ограниченията и преминават през Ребърково и Лютидол”, каза Станислав Ангелов. Той обясни, че единият от 110-годишните мостове не е в добро състояние и след време ще бъде рисково да се преминава. „Пътната отсечка Ребърково – Лютидол във Врачанска област е в плачевно състояние, при навлизане на пътя към Община Ботевград състоянието се подобрява, но трябва да се вземат мерки за този път”, заяви Ангелов. Той допълни, че това е най-краткият път, който се използва от шофьорите на ТИР-ове при затваряне на път Е-79.\r\nАнна ЛОЗАНОВА", "date": "2017-06-19", "title": "Станислав Ангелов, кмет на село Лютидол: След катастрофата край село Ребърково 64 тежкотоварни камиона преминаха за няколко часа по два 110-годишни моста"}
{"url": "http://www.focus-news.net/news/2017/06/19/2406548/genadi-tenev-sfsmvr-burgas-iskame-ofitsialna-sreshta-s-ministara-na-vatreshnite-raboti.html", "text": "Провежда се неофициална среща с представители на СФСМВР и част от ръководството на Министерството на вътрешните работи, съобщи за Радио „Фокус“ - Бургас Генади Тенев, член на УС на Синдикалната федерация на служителите в МВР - Бургас. „Ще искаме ясни гаранции, срокове и изпълнители. Искаме официална среща с министъра на вътрешните работи“, заяви Тенев. Работещите в системата на МВР са готови за протестни действия. Засега е решено да се проведе мероприятие на 5 юли, но окончателната дата ще се реши на заседание на УС на Синдикалната федерация на служителите на МВР на 24 и 25 юни. „Под каква форма зависи от нещата, които ще се развият тези няколко дни до вземане на решение през почивните дни за протестни действия“, обясни Тенев.\r\nТенев припомни, че недоволството произлиза от отношението на министъра на вътрешните работи за увеличение на заплатите на работещите в системата на МВР. “Искахме среща с министъра, но такава не се състоя. Единствената ни среща бе на 26 май. След това се взе решение, че трябва да се работи за увеличение на месечните възнаграждения на служителите в МВР, след което министърът излезе и каза, че за такова нещо въобще не е разговаряно и че няма да се случи“, каза още Тенев.\r\nПо думите му има недостиг на около 3 000 служители в системата на МВР. Тенев допълни, че за ОДМВР - Бургас има недостиг на разследващи полицаи. „Около 108 реално са на работа от 125 щатни бройки. Щатът по принцип е малък и всяка година натоварването на служителите се увеличава“, каза още Тенев.\r\nМария РУСЕВА", "date": "2017-06-19", "title": "Генади Тенев, СФСМВР - Бургас: Искаме официална среща с министъра на вътрешните работи"}
{"url": "http://www.focus-news.net/news/2017/06/19/2406554/vratsa-vazstanoveno-e-dvizhenieto-po-pat-i-1-mezdra-botevgrad-pri-razklona-za-rebarkovo.html", "text": "Възстановено е движението по път I - 1 Мездра - Ботевград  при разклона за Ребърково. Това съобщиха от пресцентъра на Агенция \"Пътна инфраструктура\".", "date": "2017-06-19", "title": "Враца: Възстановено е движението по път I - 1 Мездра - Ботевград  при разклона за Ребърково"}
{"url": "http://www.focus-news.net/news/2017/06/19/2406556/smolyan-v-obshtinata-shte-se-provede-obshtestveno-obsazhdane-na-proekt-za-izmenenie-i-dopalnenie-na-naredbata-za-pridobivane-registratsiya-pritezhavane-otglezhdane-i-kontrol-na-kuchetata.html", "text": "От 17.00 ч. в зала 247 на Община Смолян ще се проведе обществена консултация (обществено обсъждане) на Проект за изменение и допълнение на Наредбата за придобиване, регистрация, притежаване, отглеждане и контрол на кучетата на територията на Община Смолян, във връзка с изменение на Закона за ветеринарномедицинската дейност в частта, касаеща категориите кучета, които са освободени от такса - по - специално регистриране на ловните кучета след заплащане на необходимата такса и въвеждане на забрана за хранене на безстопанствени кучета и котки. Това съобщиха от пресцентъра на Община Смолян.", "date": "2017-06-19", "title": "Смолян: В Общината ще се проведе обществено обсъждане на Проект за изменение и допълнение на Наредбата за придобиване, регистрация, притежаване, отглеждане и контрол на кучетата"}
{"url": "http://www.focus-news.net/news/2017/06/19/2406547/afp-izolatsiyata-na-katar-mozhe-da-prodalzhi-godini-predupredi-ministar-na-oae.html", "text": "Дипломатическата изолация на Катар може да продължи години. Това предупреди в понеделник министър на Обединените арабски емирства, обвинявайки Доха в „подкрепа на тероризма“, предава AFP.\r\n„Ние не искаме да ескалираме, искаме да изолираме\", заяви държавният министър на външните работи Ануар Гаргаш пред журналисти по време на посещение в Париж, добавяйки, че Катар трябва да се откаже от подкрепата си за \"екстремистки ислямисти\", за да промени решението на държавите, които скъсаха дипломатическите си отношения с Доха.Тереза Герова", "date": "2017-06-19", "title": "AFP: Изолацията на Катар може да продължи години, предупреди министър на ОАЕ"}
{"url": "http://www.focus-news.net/news/2017/06/19/2406558/sport-ludogorets-startira-uchastieto-si-v-evropa-s-mach-sreshtu-zhalgiris.html", "text": "Лудогорец ще стартира участието си в Европа от втори предварителен кръг на Шампионска лига с мач срещу литовския шампион Жалгирис.Това стана ясно след днешния жребий в Нион.  \r\nВ първия мач, който ще се играе на 11 или 12 юли, българският отбор ще бъде гост. Реваншът в Разград ще се състои на 18 или 19 юли.", "date": "2017-06-19", "title": "Спорт: Лудогорец стартира участието си в Европа с мач срещу Жалгирис"}
{"url": "http://www.focus-news.net/news/2017/06/19/2406557/gabrovo-narodniyat-predstavitel-ot-gerb-nikolay-sirakov-obsadi-s-ministara-na-kulturata-vazhni-za-regiona-proekti-i-initsiativi.html", "text": "Народният представител от ГЕРБ Николай Сираков проведе среща с министъра на културата Боил Банов, на която бяха обсъдени важни за региона на Габрово проекти и инициативи, съобщиха от пресцентъра на ПП ГЕРБ. Пред министър Банов Сираков постави въпроса с необходимостта от ремонт за залата на ул. „Малчика“ в Габрово, предоставена от Областна администрация на ДТ „Рачо Стоянов“ за превръщането й в камерна зала, както и дострояването на прилежащи сервизни помещения. На срещата стана ясно, че са осигурени средства за проектирането й през тази година. Министърът е поел ангажимент строително ремонтните дейности да се извършат през 2018 г., информира Николай Сираков.\r\nС министър Банов народният представител е обсъдил и процедурите по предоставяне управлението на терена в местността Градище от държавата  на Община Габрово за извършване на археологически разкопки.\r\nРазисквана беше и дейността на читалищата и необходимостта от нови правила за организиране на тяхната дейност и финансиране. От срещата стана ясно, че преди това е необходимо да се сформира работна група на национално ниво.", "date": "2017-06-19", "title": "Габрово: Народният представител от ГЕРБ Николай Сираков обсъди с министъра на културата важни за региона проекти и инициативи"}
{"url": "http://www.focus-news.net/news/2017/06/19/2406559/dha-turski-sad-othvarli-obzhalvaneto-na-nalozhenata-25-godishna-prisada-na-opozitsionen-deputat.html", "text": "Съд в Истанбул отхвърли обжалването на издадената присъда от 25 години лишаване от свобода на депутата от основната опозиционна Народнорепубликанска партия (НРП) Енис Бербероглу, предаде информационната агенция Догу хабер ажансъ (ДХА). В мотивите за решението на 15-ти състав на Съда за тежки престъпления просто се прави препратка към мотивите от присъдата на първоинстанционния съд. Енис Бербероглу бе задържан, съден и получи тежкото наказание заради негови снимки на натоварени с оръжие ТИР-ове на Националната разузнавателна организация (МИТ), предназначени за сирийската опозиция. Въпросните снимки бяха публикувани във вестник „Джумхуриет” от тогавашния главен редактор Джан Дюндар, който междувременно успя да избяга и да получи политически убежище в Германия, посочва още ДХА. Георги Димов", "date": "2017-06-19", "title": "ДХА: Турски съд отхвърли обжалването на наложената 25-годишна присъда на опозиционен депутат"}
{"url": "http://www.focus-news.net/news/2017/06/19/2406561/burgas-otkrita-e-martva-riba-v-rayona-na-arkutino.html", "text": "След препратен сигнал от тел. 112 за мъртва риба в района на местността Аркутино, община Приморско, Басейнова дирекция „Черноморски район“,  РИОСВ-Бургас и Регионална лаборатория към Изпълнителна агенция по околна среда  извършиха проверка на място. Това съобщават от Басейнова дирекция „Черноморски район“.\r\nОбходен бе участък с дължина около 30 метра – от мост над канал, свързващ блатото-лагуна „Аркутино“ с Черно море. Няма изтичане на води към морето, в тази си част  каналът е пресъхнал.  Сред обраствания с водна леща са наблюдавани мъртви риби. Те са с приблизително еднакви размери от един и същ вид – каракуда. Не е констатирана специфична миризма на битово-фекални или на отпадъчни води. При огледа на морския бряг и прилежащата територия не са открити нерегламентирани зауствания и изтичане на води, в това число отпадъчни.\r\nНа място са отчетени 22,3°С температура на водата и много ниско съдържание на разтворен кислород – 0.69 мг/л, при норма от 6.00 мг/л., което е причина за измирането на рибата.\r\nНа морския бряг и пясъчната ивица не бяха констатирани разливи на нефтопродукти и замърсяване от брегови източници.  На „Главболгарстрой“ ЕАД, София, концесионер на морски плаж „Аркутино“, е дадено предписание за почистване на умрялата риба в срок до 20 юни 2017г.  Изпълнението на предписанието ще бъде проверено.", "date": "2017-06-19", "title": "Бургас: Открита е мъртва риба в района на Аркутино"}
{"url": "http://www.focus-news.net/news/2017/06/19/2406560/stara-zagora-28godishen-mazh-e-zadarzhan-za-otglezhdane-na-kanabis-i-pritezhanie-na-200-g-marihuana.html", "text": "28–годишен мъж е задържан за отглеждане на канабис и притежание на 200 г марихуана. Това съобщиха от пресцентъра на МВР. С прокурорско постановление 28–годишният мъж е задържан за 72 часа. В хода на процесуално-следствени действия в двора на къща в село Християново, обитавана от лицето с инициали М. П. бил открит засят канабис, достигнал до 25 см височина. В пристройка към къщата униформените намерили и около 200 г марихуана във вид на топчета. По случая било образувано досъдебно производство, а с постановление на прокурор мярката за задържане на мъжа е удължена до 72 часа. Работата по случая продължава.", "date": "2017-06-19", "title": "Стара Загора: 28–годишен мъж е задържан за отглеждане на канабис и притежание на 200 г марихуана"}
{"url": "http://www.focus-news.net/news/2017/06/19/2406564/plovdiv-pozhar-gori-v-trietazhna-sgrada-na-ul-sergey-rumyantsev-nyama-postradali.html", "text": "Пожар гори в триетажна сграда на ул. „Сергей Румянцев“ 13А в Пловдив, няма пострадали. Това съобщи за Радио „Фокус“ - Пловдив инсп. Цвятко Дешев, говорител на Областно управление „Пожарна безопасност и защита на населението“ в Пловдив. Сигналът за инцидента e подаден малко след 13:00 часа днес. По първоначални данни в сградата е нямало хора. На място са изпратени 4 екипа огнеборци, които в продължение на час са извършвали действия по погасяване на огъня. Пожарът е локализиран. Причините за възникването му се изясняват.\r\nКристиян ГАРОВ", "date": "2017-06-19", "title": "Пловдив: Пожар гори в триетажна сграда на ул. „Сергей Румянцев“, няма пострадали"}
{"url": "http://www.focus-news.net/news/2017/06/19/2406565/sled-proverka-na-nap-osem-targovski-obekta-v-albena-i-zlatni-pyasatsi-sa-zapechatani-za-neizdavane-na-kasovi-belezhki.html", "text": "След проверка на НАП осем търговски обекта в Албена и Златни пясъци са запечатани за неиздаване на касови бележки. Засиленият контрол по Северното Черноморие за спазване на данъчното законодателство обхвана и курортните комплекси Златни пясъци, Албена и крайморската алея във Варна. Това съобщиха от пресцентъра на ТД на НАП Варна – офис Добрич. Нарушенията  се установяват от органите по приходите чрез извършване на контролни покупки, съпоставка на касовата наличност с отчетените обороти, проследяване на плащанията и отразяването им в касовата книга на обектите. Установените при проверките обороти от продажби се съпоставят с данните получени в НАП чрез дистанционната връзка на фискалните устройства. В късните часове на почивните дни инспектори от „Оперативни проверки“ към варненската териториална дирекция провериха 27 търговски обекта на първа линия в Златни пясъци, като съставиха 10 акта за административни нарушения. В три магазина за продажба на дрехи, офис за туристически услуги, два магазина за аксесоари и пункт за продажба на сладолед данъчните са установили, че за извършените продажби търговците не издават касови бележки. Освен съставените актове и седемте обекта ще бъдат запечатани за срок до 30 дни. Другите три акта са съставени за установена разлика в касовата наличност и регистрирания на фискалните устройства оборот от продажбите.\r\nВ к.к. Албена варненските данъчни са осъществили контрол в 12 търговски обекта, разположени по централната алея. Магазин за продажба на хранителни стоки ще бъде запечатан, тъй като в него на клиентите не са издавани касови бележки. В други три обекта са съставени актове за разлика в касовата наличност.\r\nНа крайбрежната алея в морската столица са извършени 22 проверки на търговски обекти. Съставени са три акта за установяване на административно нарушение-разлика в касовата наличност. По време на проверките са посетени и пет обекта, от които публичните изпълните от териториалната дирекция са иззели парични средства от касите. Става въпрос за три ресторанта и два коктейл бара на крайморската алея, чиито собственици имат просрочени данъчни задължения и отказват да ги погасяват доброволно. Общата сума на иззетите парични средства е в размер на 5 000 лева.\r\nНаблюдението и проверките на търговците по Северното Черноморие продължават.", "date": "2017-06-19", "title": "След проверка на НАП осем търговски обекта в Албена и Златни пясъци са запечатани за неиздаване на касови бележки"}
{"url": "http://www.focus-news.net/news/2017/06/19/2406563/pleven-zhitelite-na-s-yasen-potarsiha-pomosht-ot-narodniya-predstavitel-ot-gerb-vladislav-nikolov-po-naboleli-problemi-po-vreme-na-iznesenata-mu-priemna-v-seloto.html", "text": "За сериозен проблем с блоковете на ул. Иван Вазов в Ясен потърсиха съдействие от народния представител Владислав Николов местни жители. Той се срещна с хората по време на изнесена приемна, която се проведе в клуба на партия ГЕРБ в село Ясен. Това съобщиха от пресцентъра на ПП ГЕРБ. Проблемите с петте блока на ул. „Иван Вазов” в Ясен са от години. Хората са пропищели от тормоза на ромски семейства, които по цял ден и цяла нощ слушат музика от изнесени на терасите тонколони. „Мърсотията е невъобразима. Няколко семейства полагаме грижи, косим тревата, почистваме, но усилията ни остават напразни, когато веднага след това ромите си изхвърлят боклуците и пускат животните си свободно в квартала.”, оплакаха се хората.\r\nПо думите на хората съседите им роми не плащат сметките си за ток и вода, неправомерно са се присъединили към електропреносната мрежа, с което застрашават живота на околните заради стърчащи кабели.\r\nПо време на разговорите жители в квартала изразиха благодарност за това, че единствено от народния представител Владислав Николов и партия ГЕРБ са получили подкрепа. Те припомниха, че преди две години със съдействието на господин Николов улица \"Иван Вазов” е била насипана с трошен камък. Втора година след сигнал на народния представител Владислав Николов по съдебен път се търси решение и на въпроса с изграден бент на реката, който е една от причините за повишеното ниво на подпочвените води в района.\r\nВеднага след края на приемната си в Ясен народният представител Владислав Николов сигнализира за проблема управителя на ВиК – Плевен, от когото получи уверение, че проверки ще бъдат извършени и ще се предприемат адекватни мерки. В разговор с директора на ОД на МВР народният представител Владислав Николов помоли за по-засилено присъствие на полицейски патрули в този квартал, като превенция срещу тормоза от страна на ромските съседи. В лична среща час с кмета на Плевен час след края на приемния си ден в Ясен господин Николов предаде молбата на местните хора да се осигури трошен камък, с който да бъде насипана отново ул. „Иван Вазов”. За сигнала веднага бе уведомен главния инженер на Общината, за да се предприемат нужните действия за удовлетворяване молбата на хората.", "date": "2017-06-19", "title": "Плевен:  Жителите на с. Ясен потърсиха помощ от народния представител от ГЕРБ Владислав Николов по наболели проблеми, по време на изнесената му приемна в селото"}
{"url": "http://www.focus-news.net/news/2017/06/19/2406566/the-times-of-israel-izrael-zapochna-da-namalyava-dostavkite-na-elektrichestvo-za-ivitsata-gaza.html", "text": "Въпреки предупрежденията за задълбочаващата се хуманитарна криза и евентуално избухване на насилие, в понеделник Израел намали количеството електричество, което предоставя на Ивицата Газа, съобщава вестник The Times of Israel.\r\nПалестинският орган за енергетика и природни ресурси (PENRA) съобщи в изявление на своята официална интернет страница, че Израел е намалил количеството електроенергия, която доставя, до осем мегаватчаса – сериозно ограничение, като се има предвид, че до този момент подаваното количество бе 125 мегаватчаса. \r\nИзраел е основният източник на електроенергия за Ивицата Газа за повече от два месеца, оставяйки територията, управлявана от „Хамас“ със само четири до шест часа ток на ден.Тереза Герова", "date": "2017-06-19", "title": "The Times of Israel: Израел започна да намалява доставките на електричество за Ивицата Газа"}
{"url": "http://www.focus-news.net/news/2017/06/19/2406555/afp-tereza-mey-obeshta-da-se-bori-s-terorizma-koyto-i-da-e-otgovoren-za-nego.html", "text": "Министър-председателят на Великобритания Тереза Мей обеща да се бори с тероризма и екстремизма, независимо кой носи отговорност за него, предава AFP. Съответното изявление Мей направи след последната атака в близост до джамия в Лондон, при която миниван бе врязан в група мюсюлмани.\r\nГоворейки пред Даунинг стрийт, Мей заяви, че нападението е \"напомняне, че тероризмът, екстремизмът и омразата приемат много форми, и нашата решимост да се справим с тях трябва да бъде същата, който и да носи отговорност“ за атаките.Тереза Герова", "date": "2017-06-19", "title": "AFP: Тереза Мей обеща да се бори с тероризма – „който и да е отговорен“ за него"}
{"url": "http://www.focus-news.net/news/2017/06/19/2406570/ministar-predsedatelyat-boyko-borisov-shte-se-sreshtne-s-premiera-na-republika-makedoniya-zoran-zaev-na-20-yuni.html", "text": "Премиерът Бойко Борисов ще се срещне с министър-председателя на Република Македония Зоран Заев, който е на официално посещение в България. Това съобщиха от правителствена информационна служба. Двамата ще разговарят в Министерския съвет на 20 юни. Предвидени са среща на четири очи и пленарни разговори между двете делегации, в които са включени вицепремиерът и министър на външните работи Екатерина Захариева, министрите на културата и на транспорта, информационните технологии и съобщенията Боил Банов и Ивайло Московски, както и посланик Иван Петков, от българска страна, и вицепремиерът по европейските въпроси Буяр Османи, министърът на външните работи Никола Димитров, министърът на транспорта и комуникациите Горан Сугарески, министърът на културата Роберт Алагьозовски и посланик Марян Гьорчев – от македонска страна.\r\nВ рамките на посещението министър-председателят Зоран Заев ще бъде приет от президента Румен Радев и от председателя на Народното събрание Димитър Главчев.", "date": "2017-06-19", "title": "Министър-председателят Бойко Борисов ще се срещне с премиера на Република Македония Зоран Заев на 20 юни"}
{"url": "http://www.focus-news.net/news/2017/06/19/2406568/predsedatelyat-na-pg-na-gerb-tsvetan-tsvetanov-razgovarya-s-predsedatelya-na-rabotnata-grupa-po-terorizam-i-nekonventsionalna-voyna-v-kongresa-na-sasht-robart-pitinger.html", "text": "Председателят на Парламентарната група на ГЕРБ и председател на Комисията по вътрешна сигурност и обществен ред Цветан Цветанов се срещна с конгресмен Робърт Питингер, който е председател на Работната група по тероризъм и неконвенционална война в Конгреса на САЩ Робърт Питингер, съобщиха от пресцентъра на ПП ГЕРБ. Двамата разговаряха в рамките на 8-я Парламентарен форум за разузнаване и сигурност, който се провежда в латвийската столица Рига. По време на срещата Цветанов запозна конгресмен Питингер с политическите процеси в България и на Балканите, както и с взаимодействието и трансконтиненталното сътрудничество на страната ни с европейските и американските партньори в областта на сигурността. В разговора беше обсъдена и възможността през 2018 или 2019 година България да бъде домакин на подобна интерпарламентарна среща, посветена на проблемите на сигурността.\r\nПри откриването на 8-я Парламентарен форум за разузнаване и сигурност, председателят на парламента на Латвия Инара Мюрнис заяви, че киберсигурността и противодействието на пропагандата и фалшивите новини от Кремъл са сред приоритетите на латвийските власти през последните години. Според Мюрнис европейските страни партньорите от САЩ трябва да обединят усилията си, за да изградят ефективни методи за справяне с международния тероризъм и финансирането на екстремистите. Председателят на Комисия за национална сигурност в парламента на Латвия Солвита Аболтина подчерта, че историята на Балтийските държави трябва да държи Европа в постоянно внимание. В определени моменти фалшивите новини заплашват националните и демократични устои, нарушават начина ни на живот, застрашават правовия ред в страните ни и ние сме длъжни да гарантираме сигурността си, категорична бе Аболтина. В комбинация с нарастващия екстремизъм и тероризъм в международен план, Европа и САЩ сме принудени да увеличаваме разходите си за сигурност и мога да заявя, че много скоро Латвия вече ще заделя 2% от БВП за сигурност и отбрана. Посланикът на САЩ в Латвия Н. Пр. Нанси Петит даде за пример, че само последната година щетите от кибератаки се изчисляват на над 400 млрд долара и подчерта, че изключителната важност на координацията и законодателното сътрудничество в областта на сигурността на транснационално ниво. Основният инициатор на парламентарния форум от американска страна – конгресмен Робърт Питингер – заяви, че е подобни срещи са важни за обмяната на опит и за сближаването на законодателните мерки между националните парламенти от ЕС и САЩ. Това е една добра инициатива за градене на доверие, сътрудничество и общи усилия за противодействие на трансконтиненталния тероризъм, кибератаките и всички посегателства срещу демократичните процеси в нашите общества, категоричен беше още Питингер.\r\nЗаедно с председателя на вътрешната комисията Цветан Цветанов, във форума от българска страна участват още председателят на Комисията за контрол над службите Димитър Лазаров и народните представители Валентин Касабов, Мустафа Карадайъ и Филип Попов.", "date": "2017-06-19", "title": "Председателят на ПГ на ГЕРБ Цветан Цветанов разговаря с председателя на Работната група по тероризъм и неконвенционална война в Конгреса на САЩ Робърт Питингер"}
{"url": "http://www.focus-news.net/news/2017/06/19/2406572/veliko-tarnovo-otborat-na-faryorski-ostrovi-specheli-svetovnata-kupa-po-handbal-na-finalite-v-grada.html", "text": "Отборът на Фарьорски острови спечели Световната купа по хандбал. Финалите на престижния турнир се проведоха във Велико Търново, а арена на битките бе Дворецът на културата и спорта „Васил Левски”. Това съобщиха от пресцентъра на Община Велико Търново. В мача за определяне на новия носител на отличието скандинавците надвиха Турция, а на трето място остана Косово. Българският национален отбор се класира пети.\r\nСрещата бе наблюдавана от повече от 1000 зрители, сред които и президентът на Международната хандбална федерация д-р Хасан Мустафа. В края на миналата седмица той бе приет от кмета на Велико Търново Даниел Панов, като в разговорите участваха президентът на Европейската федерация по хандбал Михаел Видерер, спортният министър Красен Кралев и Росица Бакърджиева – президент на Българската федерация по хандбал. Гостите изразиха добрите си впечатления от старата българска столица и условията за провеждане на престижния турнир.\r\nСветовната купа се проведе от 12 до 18 юни, а домакин заедно с Велико Търново по време на груповата фаза и директните елиминации бе и Габрово. В старопрестолния град бяха изиграни спорните битки за местата от първо до осмо. Церемонията по награждаването на финалистите бе уважена от заместник-кмета на Велико Търново Снежана Данева-Иванова.", "date": "2017-06-19", "title": "Велико Търново: Отборът на Фарьорски острови спечели Световната купа по хандбал на финалите в града"}
{"url": "http://www.focus-news.net/news/2017/06/19/2406569/varna-trimata-ohraniteli-na-targovski-tsentar-v-grada-koito-ubiha-bolen-mazh-s-osobena-zhestokost-prez-2015-g-sa-osadeni-na-15-16-i-18-godini-zatvor.html", "text": "Тримата охранители на търговски център във Варна, които на 14 март 2015 г. убиха болен мъж по особено мъчителен за жертвата начин и с особена жестокост, извършено по хулигански подбуди, бяха признати днес, 19 юни 2017 г., за виновни от състав на Варненския окръжен съд. Това съобщиха от пресцентъра на Апелативна прокуратура – Варна. За извършеното умишлено убийство по член 116, ал. 1, във връзка с член 115 от Наказателния кодекс 27-годишният Ангел Н. от Кърджали получи 18 години лишаване от свобода, 24-годишният Красимир Д. от Ямбол – 16 години лишаване от свобода, а 21-годишният варненец Цветан М. - 15 години лишаване от свобода.  И трите ефективни наказания ще бъдат изтърпени при първоначално строг режим след влизане в сила на присъдата. Съдът уважи частично и гражданските искове на роднините на убития Нягол П. и потвърди мерките за неотклонение „Задържане под стража“ спрямо тримата охранители, които се намират във варненския затвор. \r\nНа 14 март 2015 г. в 11.00 часа подсъдимите Ангел Н. и Красимир Д. получили сигнал от човек от охранителната фирма „Джи Ем секюрити“ за клошар, който проси пари от посетителите в мола. Двамата открили човека и го повели към ескалатора, за да го изведат от търговския център. Преди това жертвата Нягол  бил отведен до залата за видеонаблюдение в изпълнение на устни разпореждания на ръководството на Гранд мола, което забранявало лица с неподходящ външен вид да влизат в търговския център. \r\nДо залата за видеонаблюдение, където нямат достъп клиенти на търговския център, охранителите  започнали да бият жертвата, гаврили се с него и му отправяли сексуални предложения. Побоят над Нягол, който страдал от психично заболяване, без да е агресивен, продължил 15 минути, като някои от гаврите подсъдимият Ангел Н. снимал с мобилния си телефон. При всеки от неколкократните опити на жертвата да се изтръгне от охранителите, побоят над него с ритници и юруци продължавал със значителна сила и агресия по цялото тяло.\r\nОколо 12.26 ч. по запис на охранителните камери пострадалият все още се намирал в мола, като се олюлявал и бил видимо дезориентиран. В 12, 50 часа жена подала сигнал за човек, паднал по гръб пред магазин в търговския център. Пристигналият медицински екип само констатирал смъртта на Нягол.\r\nТройната съдебномедицинска експертиза, назначена по време на разследването на бруталното убийство, преброила около 57 удара по тялото на убития. Назначената съдебнопсихиатрична експертиза на подсъдимите охранители установила, че са лица с утвърдено безпричинно агресивно поведение към по-слаби и беззащитни хора, с изразени дисоциални и дори садистични тенденции. \r\nСамо за девет месеца въпреки множеството назначени експертизи и тежестта на деянието на тримата охранители Окръжната прокуратура във Варна приключи разследването и внесе във Варненския окръжен съд обвинителен акт срещу тримата охранители по делото с изключителен обществен отзвук не само във Варна. Законодателни промени, свързани със съдебните заседатели, доведоха до повторното му разглеждане в съдебна фаза. \r\nПрисъдата на Варненския окръжен съд подлежи протест и обжалване пред Апелативния съд във Варна.", "date": "2017-06-19", "title": "Варна: Тримата охранители на търговски център в града, които убиха болен мъж с особена жестокост през 2015 г., са осъдени на 15, 16 и 18 години затвор"}
{"url": "http://www.focus-news.net/news/2017/06/19/2406551/parvan-simeonov-politolog-rezultatat-ot-mestniya-referendum-v-stara-zagora-e-brutalen-ochevidno-gradat-iska-park.html", "text": "Резултатът от местния референдум в Стара Загора е брутален – очевидно градът иска парк. Това каза в интервю за Агенция „Фокус“ политологът Първан Симеонов, един от защитниците на парк „Бедечка“, във връзка с резултатите от местния референдум, който се проведе на 18 юни. „Първо, местността „Бедечка“ няма нужда да се превръща в парк, тя е парк. Там има 400 дка зелена площ, близо 4000 картотекирани дървета, алеи, много свободни заздравени пространства, над 200 животински вида. В спомените на старозагорци това е паркова територия или лесопаркова територия. Относно резултатите от референдума – брутална победа на парк „Бедечка“. 85% срещу 14%, срещу 1% невалидни. 85% „да“ и 15-итна % „не“. Това е брутален резултат. Смея да кажа неочакван за мен. Активността е порядъчна за Стара Загора. Подобна активност имаше на референдума за обгазяването в Стара Загора. Забележете, обгазяването – проблем познат, страховит, засягащ всеки един човек в последното селце в Стара Загора“, коментира Симеонов. По думите му допитването за обгазяването е събрало сходна активност. „По-висока, разбира се, като се има предвид за какъв проблем говорим. Тук при изключително неясен въпрос, на ръба на закона, който е оспорван в съда, при т.нар. информационна кампания от страна на общината, която едностранчиво наблягаше на това колко скъпо ще бъде да запазим парка и щяло да бъде безплатно да направим квартал, при все това 20 000 души казаха, въпреки всичко, на всяка цена парк“, допълни той. Според него е повече от ясна волята на активната част от старозагорци. „Ако бяха гласували повече хора, съотношението щеше да е дори още по-сериозно в полза на парка. Знаете, че за подобни идеи обикновено гласуват хора с по-добра житейска перспектива. Хора с по-високо образование, по-млади, а това не са  най-дисциплинираните гласоподаватели. Те обикновено не излизат да гласуват. Въпреки че те не излязоха да гласуват, резултатът е убийствен. Струва си да се напомня постоянно какво каза кметът Живко Тодоров. Той каза, че няма значение каква е активността, а че ще се види какъв е резултатът. Резултатът е ясен – очевидно градът иска парк“, каза още Първан Симеонов.\r\nЛюба АЛЕКСИЕВА", "date": "2017-06-19", "title": "Първан Симеонов, политолог: Резултатът от местния референдум в Стара Загора е брутален – очевидно градът иска парк"}
{"url": "http://www.focus-news.net/news/2017/06/19/2406575/sofiya-velosipedist-e-s-opasnost-za-zhivota-sled-tezhak-paten-intsident-v-samokovsko.html", "text": "Велосипедист е с опасност за живота след тежък пътен инцидент в Самоковско, съобщиха от пресцентъра на ОДМВР - София. Вчера около 10.25 часа в РУ - Самоков бил подаден сигнал за тежък пътен инцидент между лек автомобил „Пежо“ и велосипедист. Пострадалият велосипедист е настанен за лечение в столична болница с травматичен шок и политравма, с опасност за живота. Водачът на автомобила е изпробван за употреба на алкохол, при което дрегерът е отчел отрицателен резултат. Взета му е и кръвна проба за анализ. На местопроизшествието е извършен оглед и по случая е образувано досъдебно производство.", "date": "2017-06-19", "title": "София: Велосипедист е с опасност за живота след тежък пътен инцидент в Самоковско"}
{"url": "http://www.focus-news.net/news/2017/06/19/2406576/haskovo-kmetat-dobri-belivanov-pozdravi-voenosluzheshtite-ot-voenno-formirovanie-22-280-po-povod-55-godini-ot-sazdavaneto-na-ucheben-poligon-koren.html", "text": "Кметът на Хасково Добри Беливанов поздрави военослужещите от Военно формирование 22 280 по повод 55 години от създаването на учебен полигон „Корен“. Това съобщиха от пресцентъра на Община Хасково. Кметът подари на командира на поделението подполковник Валери Антонов плакет с ключа, част от герба на Хасково. От своя страна военните връчиха на кмета плакет „55 години полигон Корен“.\r\nУчения, както на Българската армия, така и на съюзниците от НАТО и съвместни учения, се провеждат регулярно на най-големия учебен полигон в страната „Корен“. \r\nГости на тържеството бяха полк. Стоян Стоянов – заместник началник щаб на Сухопътни войски, заместник-областният управител д-р Стефка Здравкова, командирът на формирование 52 740 подп. Николай Александров. \r\nСлужещите в поделението получиха награди за добрата си работа.", "date": "2017-06-19", "title": "Хасково: Кметът Добри Беливанов поздрави военослужещите от Военно формирование 22 280 по повод 55 години от създаването на учебен полигон „Корен“"}
{"url": "http://www.focus-news.net/news/2017/06/19/2406573/radostin-tanev-naroden-predstavitel-ot-gerb-zakonat-za-dobrovolchestvoto-e-kauza-koyato-si-zasluzhava.html", "text": "Проектозаконът за доброволчеството, който предстои да бъде обсъден и гласуван в Народното събрание, е кауза, която си заслужава внимание. Причината е, че доброволчеството навлиза все повече у нас и е нужно дейността да бъде урегулирана. Това каза Радостин Танев, народен представител от ГЕРБ, по време на среща-разговор с представители на неправителствени организации, които работят в Старозагорския регион, съобщиха от пресцентъра на ПП ГЕРБ. \r\n„Това е само първият от редица разговори по темата за доброволческите права и задължения, които ще се състоят преди окончателното гласуване на Закона, който трябва да е максимално полезен както за организациите, така и за доброволците“, подчерта Танев.\r\nОсновното искане на представителите на НПО е да бъде изграден онлайн национален регистър, в който да бъдат вписвани всички доброволчески акции и участниците в тях. Друга добра практика, взаимствана от Белгия, е зачитането на доброволческите часове като вид опит и предимство при кандидатстване за работа. Даден бе и пример за облекчаване на данъците на хора, които са активни доброволци в Германия.\r\nПредставителите на Международния младежки център потвърдиха необходимостта от единна форма, по облик на познатите Euro Pass, с описание за дейността на доброволците и инициативите, в които са взели участие.\r\nОт Фондация „От любов към България“ бе подчертана необходимостта за изискване и на документ за психично здраве на хората, които се включват в инициативи, най-вече обвързани с деца, за да се избегнат неприятни ситуации. „Разбирам, че звучи особено, но се съгласете с мен, че при работа с деца, особено в неравностойно положение, не може да се допуска компромис. Имали сме подобен случай и неадекватното поведение на доброволец може да бъде опасно“, подчерта Ивелина Павлова, председател на фондацията.\r\nПо време на срещата стана ясно, че подобен нормативен акт, който да обхваща дейностите свързани с безвъзмездното отдаване на време и труд, трябва да бъде внимателно изготвен. Необходимо е да бъде обмислен и да е в полза на всички, но и да има контрол над доброволческата дейност.\r\nВ обсъждането на проектозакона днес участваха още и представители на сдруженията „Свят без граници“, Националната и регионалната асоциация на ресурсните учители, Централна рибно опазваща организация, както и на Младежкия общински съвет. Участниците в срещата се обединиха около важността на темата, която ще продължи да бъде на дневен ред и занапред.", "date": "2017-06-19", "title": "Радостин Танев, народен представител от ГЕРБ: Законът за доброволчеството е кауза, която си заслужава"}
{"url": "http://www.focus-news.net/news/2017/06/19/2406577/sofiya-strukturite-na-mladezhi-gerb-i-zheni-gerb-v-kostenets-organiziraha-pochistvane-na-detskata-ploshtadka.html", "text": "Младежи ГЕРБ, съвместно със структурата на Жени ГЕРБ в Костенец, организираха  почистване на детската площадка в квартал „Чавдарци“. Това съобщиха от пресцентъра на ПП ГЕРБ. В акцията се включиха и  граждани, които с доброволческия си труд, допринесоха за по-чиста околна среда и място, в което да играят малките граждани на град Костенец. Почистени  бяха  пясъчниците на площадката, пътеките от плевели, оформени декоративните храсти, със собствени средства бяха пребоядисани детските съоръжения и пейки.\r\n„С радост  отбелязахме, че посадените от нас дървета през април вече се разлистват. Вярваме, че взаимното участие през цялата година, не само по време на кампания, е в основата на това да имаме един още по-зелен и хубав град. Да дадем пример  как да опазваме чисти местата, където играят и се забавляват децата ни“., призова организационният  секретар  инж. Вера Николова.", "date": "2017-06-19", "title": "София: Структурите на Младежи ГЕРБ и Жени ГЕРБ в Костенец организираха почистване на детската площадка"}
{"url": "http://www.focus-news.net/news/2017/06/19/2406574/binali-yaldaram-turtsiya-uvazhava-reshenieto-na-gartsiya-da-ne-ekstradira-voennosluzheshtite-na-ankara-izbyagali-sled-opita-za-darzhaven-prevrat.html", "text": "Турция уважава решението на Гърция да не екстрадира осемте военнослужещи на Анкара, които избягаха от родината си след неуспешния опит за държавен преврат от юли 2016 г. Това заяви турският министър-председател Бинали Йълдъръм, който пристигна в понеделник на официална визита в Атина, предава Reuters.\r\n„Бихме искали Гърция да екстрадира онези, които подготвяха преврат срещу нашата страна. Ние уважаваме решението на съдебната власт, но не бихме искали тези пучисти да нанесат удар на турско-гръцките отношения\", подчерта Йълдъръм в рамките на съвместна пресконференция с гръцкия му колега Алексис Ципрас в Атина.\r\nПрез май гръцкият съд блокира второто искане за екстрадиция, което Турция повдигна. Решението на Атина срещна недоволство в съседна Турция, припомня медията. .Тереза Герова", "date": "2017-06-19", "title": "Бинали Йълдъръм: Турция уважава решението на Гърция да не екстрадира военнослужещите на Анкара, избягали след опита за държавен преврат"}
{"url": "http://www.focus-news.net/news/2017/06/19/2406580/pazardzhik-obshtina-peshtera-montira-novi-avtobusni-spirki-v-selo-radilovo.html", "text": "Община Пещера монтира нови автобусни спирки в Радилово, съобщиха от Общината. В центъра на селото новата спирка е по-голяма, за да е удобна на пътниците, които ежедневно я използват. Нова е конструкцията и на другата спирка. Вместо неугледната метална спирка, живеещите в района към изхода за Пещера вече ще се подслоняват в съвременно съоръжение. Спирките имат рекламни пана, като идеята е да бъдат поставяни материали, които да рекламират Община Пещера пред преминаващите превозни средства.", "date": "2017-06-19", "title": "Пазарджик: Община Пещера монтира нови автобусни спирки в село Радилово"}
{"url": "http://www.focus-news.net/news/2017/06/19/2406571/interfaks-sled-svalyaneto-na-siriyski-iztrebitel-moskva-prekratyava-satrudnichestvoto-s-pentagona.html", "text": "Руските военни ще съпровождат като въздушни цели в Сирия всички въздушни обекти на международната коалиция, включително самолети и безпилотни апарати, които са засечени западно от река Ефрат. Това съобщиха в понеделник от Министерството на отбраната в Москва, след като бе свален сирийски изтребител, предава информационната агенция Интерфакс.\r\n„В районите на изпълнение на бойни задачи на руската авиация в небето над Сирия всеки въздушен обект, включително самолети и безпилотни апарати на международната коалиция, засечени западно от река Ефрат, ще бъдат подлагани на съпровождане от страна на руските наземни и въздушни средства за противовъздушна отбрана в качество на въздушни цели“, се казва в разпространеното от военното ведомство в Москва съобщение.\r\nМинистерството на отбраната на Руската федерация обяви също и прекратяването на сътрудничеството с Пентагона за Сирия, след като стана ясно, че американски изтребител е свалил самолет на режима в Дамаск.\r\n„От 19 юни Министерството на отбраната на РФ прекратява сътрудничеството с американската страна в рамките на Меморандума за предотвратяване на инциденти и гарантиране на сигурността на полетите в хода на операции в Сирия“, се казва още в текста. \r\nВоенните на Москва настояха също за „щателно разследване (на инцидента) от американското командване с представяне на резултатите от него и предприетите мерки“..Тереза Герова", "date": "2017-06-19", "title": "Интерфакс: След свалянето на сирийски изтребител: Москва прекратява сътрудничеството с Пентагона"}
{"url": "http://www.focus-news.net/news/2017/06/19/2406583/kyustendil-v-ou-sv-sv-kiril-i-metodiy-shte-se-provede-test-za-otpuskane-na-obshtinska-stipendiya-na-uchenitsi.html", "text": "На 4 юли в 9:00 часа в ОУ \"Св. св. Кирил и Методий\" в Кюстендил ще се проведе тест за отпускане на общинска стипендия на  ученици от VІІІ, ІХ, Х и ХІ клас. Това съобщиха от пресцентъра на Община Кюстендил.\r\nВсички желаещи да се включат, могат да  подадат заявление за участие в отдел \"Образование, младежки дейности и спорт\" към Община Кюстендил, пл. „Велбъжд“ № 1,  стая № 12 или на телефон 078/55 00 27, от 19 до 30 юни 2017 г. от 8:00 до 17:00 часа.", "date": "2017-06-19", "title": "Кюстендил: В ОУ \"Св. св. Кирил и Методий\" ще се проведе тест за отпускане на общинска стипендия на ученици"}
{"url": "http://www.focus-news.net/news/2017/06/19/2406582/gd-granichna-politsiya-na-gkpp-kapitan-andreevo-se-e-obrazuvala-kolona-ot-tovarni-avtomobili-s-dalzhina-5-km-intenziven-e-trafikat-na-gkpp-kulata.html", "text": "Интензивен е трафикът на ГКПП „Кулата“. Това сочи справка на сайта на Главна дирекция „Гранична полиция“. Информацията е към 13.30 часа. Няма данни за образували се колони от автомобили на изход от страната. На ГКПП „Капитан Андреево“ на изход има 5 км колона от товарни автомобили. На ГКПП „Лесово“ на изход има 2 км колона от товарни автомобили. На българо-сръбската граница трафикът е нормален на всички ГКПП. На българо-македонската граница трафикът е нормален на всички ГКПП. На българо-турската граница трафикът е интензивен. На българо-румънската граница трафикът е нормален на всички ГКПП.", "date": "2017-06-19", "title": "ГД „Гранична полиция“: На ГКПП „Капитан Андреево“ се е образувала колона от товарни автомобили с дължина 5 км, интензивен е трафикът на ГКПП „Кулата“"}
{"url": "http://www.focus-news.net/news/2017/06/19/2406585/sport-uefa-izvadi-tsska-sofiya-ot-zhrebiya-za-parviya-kvalifikatsionen-krag-na-liga-evropa.html", "text": "УЕФА извади изненадващо ЦСКА (София) от жребия за първия квалификационен кръг на Лига Европа.\r\nПо първоначално посочения списък ЦСКА попадна в група 3 при предварителните разбивки, като бе в потока на поставените, но още тогава от УЕФА уточниха, че листата с отборите и разпределението не е окончателно и подлежи на потвърждение. Изваждането на българския отбор се случи в самото начало на жребия, без предварителен анонс.\r\nВместо ЦСКА в трета група влезе Дунав Русе, чиито съперник ще бъде отбора на Иртиш (Павлодар) от Казахстан.\r\nВ първата среща на 29 май Дунав Русе ще бъде гост. Реваншът ще е на 6 юли.", "date": "2017-06-19", "title": "Спорт: УЕФА извади ЦСКА (София) от жребия за първия квалификационен кръг на Лига Европа"}
{"url": "http://www.focus-news.net/news/2017/06/19/2406584/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ на Радио „Фокус“ - Пловдив днес ще проследим какво е състоянието на пазара на труда в Садовска община. В община Садово приключва реализирането на проект „Активни, мотивирани и заети“ по договор с Министерство на труда и социалната политика, който се финансира по ОП „Развитие на човешките ресурси“ 2014 - 2020 г.. Проектът бе съфинансиран от Инициативата за младежка заетост и Европейския социален фонд на Европейския съюз. Общата му стойност бе 390 800 лв., а продължителността – 12 месеца, считано от 1 май 2016 година. Основната цел на проекта бе да активира и интегрира в заетост 100 младежа на възраст до 29 години. Какви са резултатите от изпълнението на този проект ще разберем от зам.-кмета на Община Садово Петър Георгиев.\r\nОт Бюрото по труда в Първомай, където се намира и службата, която обслужва Садово, ще разберем има ли свободни работни места и какви са възможностите за сезонна работа през лятото. Ще разговаряме с временно изпълняващия длъжността директор там Златко Димитров.\r\nПредаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017-06-19", "title": "Акценти в предаването „Садово в сърцето на Тракия” по Радио „Фокус” - Пловдив"}
{"url": "http://www.focus-news.net/news/2017/06/19/2406586/bsp-sofiya-haosat-v-stolichna-obshtina-veche-se-prehvarli-i-na-sofiyskite-ulitsi.html", "text": "Днес станахме свидетели на поредните необмислени действия на кметската администрация. Това се посочва в позиция на БСП - София, изпратена до медиите, съобщиха от пресцентъра на БСП - София. В позицията на БСП - София се посочва още: \"По неясни и нелогични причини и извън всякакви професионални стандарти, в първия делничен ден, в най-натовареното време – 10.00 часа, някой е решил, че трябва да бъдат затворени централни улици, за да бъдат измити. Въпреки, че дни наред в София валя. \r\nТози път оправданията няма да минат. Някой трябва да поеме отговорността за това как се планира и извършава почистването на улиците в столицата. По какви графици, кой с кого ги е съгласувал, има ли синхрон с управлението на трафика, кой и защо се е разпоредил тези дейности да се извършват в разгара на работния ден, а не в късните или ранните часове на деня, така както е световната практика. \r\nАко някой си е въобразил, че тази показност ще компенсира очевадното лошо управление на дейностите по почистването на улиците, което е и една от основните причини за замърсяването на въздуха с финни прахови частици, то този „управленец“ трябва да бъде назован поименно и да поеме отговорността за създадения хаос в центъра на София.\r\nЗа никого не е тайна, че софийските улици не се мият редовно и ритмично. През миналата година, към 30 септември, не бяха усвоени 25% от предвидените средства за лятно почистване - за \"Миене с автоцистерна с маркуч на улици, тротоари, площади и алеи\", както и за \"Миене с автоцистерна с дюзи на улици и площади\". Има и редица сигнали, че в редките случаи, когато се мият улици в крайните квартали, се използва питейна вода, вместо промишлена, което е грубо нарушение на правилата. \r\nДнешният гаф, с неадекватното решения за миене на централни улици посред бял ден, е поредното доказателство, че в Столична община цари хаос. Градът е оставен на автопилот. Отделните сектори действат без никаква координация по между си. \r\nКогато лявата ръка не знае какво прави дясната, това означава, че главата не си е на мястото. Всички знаем кой е начело на Столична община.\"", "date": "2017-06-19", "title": "БСП – София: Хаосът в Столична община вече се прехвърли и на софийските улици"}
{"url": "http://www.focus-news.net/news/2017/06/19/2406588/chetvarto-izdanie-na-tsikala-kontserti-spodelete-muzikata-v-dvoretsa-vrana-shte-se-provede-v-stolitsata.html", "text": "Четвърто издание на цикъла концерти „Споделете музиката в Двореца Врана“ ще се проведе в парк \"Врана\" в столицата, съобщиха от Столична община. На 30 юни, 1 и 2 юли, като част от Календара на културните събития на Столична община ще можете да посетите три вечерни, два детски концерта-матинета от програмата Фортисимо Фамилия и едно безплатно ателие за деца до 16 години. \r\nПрограмата дава възможност публиката да прекара още повече време с музика сред природата във \"Врана\", децата да се насладят на спектакъл, създаден специално за тях и с любими актьори, които ще ги увлекат в музиката  чрез интересна история, в която ще участват и те. С богатството и магията на ударните инструменти ще ги запознаят двама музиканти, които ще им \"предадат\" и първите уроци по перкусии. \r\nВечерните концерти ще поднесат фойерверк от арии, симфонични  творби, джаз, етно, барок, испански ритми, free и др.", "date": "2017-06-19", "title": "Четвърто издание на цикъла концерти „Споделете музиката в Двореца Врана“ ще се проведе в столицата"}
{"url": "http://www.focus-news.net/news/2017/06/19/2406587/pernik-narodnite-predstaviteli-krasimir-velchev-i-d-r-aleksandar-aleksandrov-pochetoha-denya-na-paisiy-hilendarski-v-kralev-dol.html", "text": "Денят на Паисий Хилендарски събра десетки жители на пернишкото село Кралев дол. Това съобщиха от пресцентъра на ПП ГЕРБ. Празникът, който се състоя в местността “Калужерец“, на параклиса „Св. Преп. Паисий Хилендарски“ беше уважен от двамата народни представители от ПП ГЕРБ – Перник Красимир Велчев и д-р Александър Александров.\r\nМестните с гордост заявяват, че Кралев дол е родното място на българския будител и споделят, че той е запалил факела на просвещението, на националното самосъзнание и самочувствие със своята „История славянобългарска“.\r\nПаисий Хилендарски е сред онези обикновени и по своему необикновени българи - светци и мъченици, книжовници и бунтовници, създали духовния гръбнак на нашия народ в най-тежките години от неговото съществуване.\r\nСред гостите на празника бяха още секретарят на Общината Радослава Манова, кметовете на кв. ”Изток” и село Драгичево – Емил Костадинов и Виктор Викторов. Присъстваше и основният виновник, който издирва и доказва, че родът на Паисий е от Кралев дол – писателят Цанко Живков.\r\nКметът на Кралев дол Пламен Георгиев не скри, че с този параклис всички местни дават заявка за истината за родното място на Паисий Хилендарски, която трябва да излезе скоро наяве. Цанко Живков за пореден път припомни важни исторически факти, че Паисий е родом от Кралев дол.", "date": "2017-06-19", "title": "Перник: Народните представители Красимир Велчев и д-р Александър Александров почетоха Деня на Паисий Хилендарски в Кралев дол"}
{"url": "http://www.focus-news.net/news/2017/06/19/2406562/ministar-tsetska-tsacheva-do-kraya-na-godinata-balgariya-mozhe-da-izpalni-preporakite-v-doklada-na-ek-po-mehanizma-za-satrudnichestvo-i-proverka.html", "text": "До края на годината България може да изпълни препоръките в доклада на ЕК по Механизма за сътрудничество и проверка, чийто срок за изпълнение е декември 2017 г. Това каза правосъдният министър Цецка Цачева пред журналисти в Брюксел, където е на посещение във връзка с бъдещото ни Председателство на съвета на ЕС, предаде репортер на Агенция \"Фокус\". \"Със задоволство мога да отбележа, че за сроковете, които до момента са изтекли, мерките са изпълнени. Има известно забавяне по отношение на съдебната и прокурорска карта с оглед намаляване на тежестта, разтоварване на някои от най-натоварените съдилища, но срокът там е по-продължителен\", коментира Цачева. Министърът добави, че между 14 и 16 юни в София е била мисия по Механизма за сътрудничество и проверка. \"За първи път срещите с представители на българските институции бяха организирани по ново начин - съответната препоръка от януарския доклад с предвидените мерки и конкретните срокове в работния график, който ние имаме\", коментира тя и добави, че  проведените срещи са протекли в конструктивен, диалогичен, партньорки дух. \r\n\"Поели сме ангажимент регулярно да информираме партньорите за напредъка. Аз съм обнадеждена и се надявам така, както прозира и от самия януарски доклад с един вече обозрим хоризонт - края на 2018 г. тази проверка спрямо България да приключи, но това зависи от работата ни в изпълнение на препоръките\", каза още правосъдният министър.", "date": "2017-06-19", "title": "Министър Цецка Цачева: До края на годината България може да изпълни препоръките в доклада на ЕК по Механизма за сътрудничество и проверка"}
{"url": "http://www.focus-news.net/news/2017/06/19/2406589/faz-prokuraturata-v-drezden-poiska-otnemane-na-imuniteta-na-lidera-na-alternativa-za-germaniya.html", "text": "Прокуратурата в саксонската столица Дрезден поиска от регионалния парламент да свали имунитета на лидера на популистката партия „Алтернатива за Германия“ – Фрауке Петре, съобщава националният ежедневник Die Frankfurter Allgemeine Zeitung. \r\nГоворителят на парламента в Дрезден уточни, че искането на Прокуратурата е свързано с подозрения за лъжесвидетелстване от страна на Фрауке Петри. Отнемането на имунитета ще позволи да й бъде връчен обвинителен акт.Тереза Герова", "date": "2017-06-19", "title": "FAZ: Прокуратурата в Дрезден поиска отнемане на имунитета на лидера на „Алтернатива за Германия“"}
{"url": "http://www.focus-news.net/news/2017/06/19/2406579/afp-sasht-ne-sa-predupredili-ruskite-voenni-za-svalyaneto-na-siriyskiya-samolet-tvardyat-v-moskva.html", "text": "Министерството на отбраната на Руската федерация обвини САЩ, че не са използвали предварително установения канал за комуникация, за да предупредят Москва за удара, с който бе свален сирийска боен самолет, предава AFP.\r\n„Командването на коалиционните сили не използва установения комуникационен канал за предотвратяване на инциденти в сирийското въздушно пространство\", се казва в съобщението, с което Москва обяви, че \"прекратяване на сътрудничеството (по отношение на канала) с американската страна от 19 юни\"..Тереза Герова", "date": "2017-06-19", "title": "AFP: САЩ не са предупредили руските военни за свалянето на сирийския самолет, твърдят в Москва"}
{"url": "http://www.focus-news.net/news/2017/06/19/2406567/", "text": "Първо ще кажа, че активността не е ниска. Това каза в интервю за Агенция „Фокус“ политологът Първан Симеонов, един от защитниците на парк „Бедечка“, във връзка с резултатите от местния референдум, който се проведе на 18 юни. „Референдум, който е проведен без избори, няма как да се очаква по-висока активност, особено в Стара Загора, където в референдума за обгазяването дори нямаше по-висока активност. Пак казвам, това е обгазяване. Не е паркът, за който в последното селце на общината може и да не са чули. Това е обгазяването, за което във всяко селце на страната бяха чули. Активността е горе-долу същата. Така че да си говорим за ниска активност е нелепо“, заяви Симеонов. По думите му наистина много хора са се постарали активността да е ниска. „Въпросът беше зададен отчайващо. Питаше се да изкупим ли тези имоти. Ако въпросът беше зададен нормално, а именно парк или квартал, щяхме да получим още по-ясни отговори. Забележете, след като въпросът е да изкупим ли имотите и 20 000 души казват „да“, ако трябва дори изкупете имотите, но нека да е парк, това е много силен вот на доверие за запазване на парка. На трето място, активността е по-ниска от представите на мнозина, защото защитниците на парка си свършиха прекрасно работата. Направихме този въпрос популярен в национален мащаб. Това е въпрос-символ. Има такива казуси навсякъде в страната“, обясни политологът. Според него затова е било създадено известно свръхочакване. „Даваме си сметка за това. Но така, както създадохме това свръхочакване, можем да продължим да го създаваме. Тоест, ако някой си мисли, че сега ще неглижира проблема и ще каже, че няма активност, много криво си прави сметката. Има и още един фактор, който допринесе активността да не е шеметна. Този фактор е т.нар. информационна кампания. Отговорни фактори в старозагорската община направиха така, че старозагорци да разберат само половината истина. Половината истина е, че за запазване на парка ще се плащат пари, но другата част от истината е, че за да се направи квартал, ще се плащат същите, ако не и повече пари най-вероятно“, коментира Симеонов. Той бе категоричен, че втората половина от истината не е стигнала до старозагорци, а до онези, до които е стигнала, са дали своя глас абсолютно ясно. „И в двата случая може да има разходи, въпросът е кои си струват. 20 000 старозагорци казаха, че си струва разходът по запазването на парка“, каза още Първан Симеонов. \r\nЛюба АЛЕКСИЕВА", "date": "2017-06-19", "title": "Първан Симеонов: Нелепо е да се говори за ниска избирателна активност на референдума в Стара Загора, 20 000 души казаха, че си струва разходът по запазването на парк „Бедечка“"}
{"url": "http://www.focus-news.net/news/2017/06/19/2406593/preskonferentsiya-za-festivala-sofiya-disha-shte-se-provede-v-stolitsata-na-20-yuni.html", "text": "На 20 юни, вторник, от 11.00 часа в Американския център на Столична библиотека (пл. „Славейков” №4А, ет.1) ще се проведе пресконференция за предстоящото осмо издание на Летния градски фестивал „София Диша“, съобщиха от пресцентъра на Столична община.\r\nОрганизаторите ще представят новата локация на „София Диша“, периодите на провеждане тази година, новата специална зона на „София Диша”, участниците в отделните зони, акценти от културната програма, каузите, които фестивалът ще подкрепи през тази година.\r\nФестивалът за градска култура „София диша” е част от Календара на културните събития на Столична община.", "date": "2017-06-19", "title": "Пресконференция за фестивала „София диша“ ще се проведе в столицата на 20 юни"}
{"url": "http://www.focus-news.net/news/2017/06/19/2406591/krasimir-vasilev-odmvr-vratsa-35-godishen-pozharnikar-e-zaginaliyat-v-katastrofata-kray-selo-rebarkovo.html", "text": "35-годишен пожарникар е загиналият в катастрофата край село Ребърково тази сутрин. Това каза за Радио „Фокус” – Видин Красимир Василев, говорител на ОДМВР – Враца. Той посочи, че загиналият е служител на МВР – Монтана и случаят се поема от Окръжна следствена служба. Тази сутрин по пътя Мездра – Ботевград по главен път Е-79, при разклона за село Ребърково, тежкотоварен камион с немска регистрация удари микробус, който се е опитвал да се включи в движението. На място е загинал 35-годишният пожарникар от Монтана.\r\nАнна ЛОЗАНОВА", "date": "2017-06-19", "title": "Красимир Василев, ОДМВР - Враца: 35-годишен пожарникар е загиналият в катастрофата край село Ребърково"}
{"url": "http://www.focus-news.net/news/2017/06/19/2406594/kanal-5-makedoniya-pozharat-v-harvatiya-evakuirani-sa-blizo-800-turisti-v-potushavaneto-na-oganya-sa-zadeystvani-voennosluzheshti.html", "text": "Близо 800 туристи, настанени в три хотела на Макарската ривиера в Хърватия, са евакуирани в резултат на силния пожар, който вече втори ден бушува в района, предава македонският телевизионен канал „Канал 5“.\r\nОколо 200 пожарникари бяха ангажирани с опазването на хотелите от стихията, съобщават хърватските медии. От понеделник в гасенето на пожара са задействани и около 150 военнослужещи. Тереза Герова", "date": "2017-06-19", "title": "„Канал 5“ (Македония): Пожарът в Хърватия – евакуирани са близо 800 туристи, в потушаването на огъня са задействани военнослужещи"}
{"url": "http://www.focus-news.net/news/2017/06/19/2406581/ministar-tsetska-tsacheva-za-parvi-pat-magistratite-koito-zanapred-shte-badat-chlenove-na-noviya-vss-se-polzvat-s-takava-golyama-predstavitelnost-i-doverie.html", "text": "За първи път магистратите, които занапред ще бъдат членове на новия ВСС, се ползват с такава голяма представителност и доверие. Това каза правосъдният министър Цецка Цачева пред журналисти в Брюксел, където е на посещение във връзка с бъдещото ни Председателство на съвета на ЕС, предаде репортер на Агенция \"Фокус\". \"Възможността да се гласува дистанционно по електронен път е нещо, което приветствам, защото и до момента в подобни дебати макар и за друг вид гласуване - за парламентарни избори, аз съм отстоявала тази позиция. Това даде възможност да има изключително висока активност. За първи път членове на ВСС се ползват с такава голяма представителност, а това означава и доверие към магистратите, които занапред ще бъдат членове на новия ВСС\", коментира Цецка Цачева. \r\nПравосъдният министър заяви, че очаква от новия състав на ВСС професионално и коректно да изпълнява решенията си такива, каквито са разписани в Закона за съдебната власт и Конституцията. \"Да има делова атмосфера и възможност за работа, защото само тогава с постигат резултати\", добави тя.", "date": "2017-06-19", "title": "Министър Цецка Цачева: За първи път магистратите, които занапред ще бъдат членове на новия ВСС, се ползват с такава голяма представителност и доверие"}
{"url": "http://www.focus-news.net/news/2017/06/19/2406596/daniela-stoyanova-regionalna-zanayatchiyska-kamara-kyustendil-siviyat-sektor-e-osnovniyat-problem-za-zanayatchiite-v-regiona.html", "text": "Сивият сектор остава основният проблем за занаятчиите в региона. Това каза пред Радио „Фокус” – Кюстендил Даниела Стоянова, председател на Регионалната занаятчийска камара в Кюстендил. „Основният проблем е сивият сектор. Това е проблем, който съществува отдавна, но напоследък се наблюдава задълбочаване. Имаме оплаквания от доста занаятчии, че техни колеги, които или са пенсионери, или са били регистрирани и се отказват от своята регистрация, заличават я и започват да работят без да имат никаква регистрация - нито по търговския закон, нито по закона за занаятите”, каза Даниела Стоянова. По думите ѝ се оказва, че е много лесно един занаятчия да работи в своя дом или в гаража си, а когато той не е регистриран никъде, на практика никой не го проверява. „Но това е един огромен проблем за занаятчиите, които работят \"на светло\", тъй като работещите в сивия сектор подбиват цените. Така занаятчиите не могат да съберат пари да заплатят своите данъци и става все по–трудно да работят \"на светло\" своя занаят”, каза Даниела Стоянова. По думите ѝ проверките на занаятчиите в сивия сектор вече ще стават по-лесно. „До момента сме подавали сигнал в НАП и получихме официален отговор оттам, че освен всички данни, които сме предоставили - имена, адрес на лицето, което работи в сивия сектор, трябва да предоставим и ЕГН–то. Наскоро проведохме едни разговори с представител на НАП и със заместник–кмета на Община Кюстендил, където се видя една светлина в тунела. От НАП вече съобщиха, че не е необходимо да се предоставя ЕГН–то, което значително улеснява подаването на сигнали към тях, а от Община Кюстендил обещаха да съдействат за правенето на такива проверки, съответно при подадени сигнали от занаятчии и от занаятчийската камара”, каза Даниела Стоянова. По думите ѝ следва да се работи активно по отношение на подаването на сигнали, които да доведат и до справяне с проблема със сивия сектор при занаятчиите.\r\nВенцеслав ИЛЧЕВ", "date": "2017-06-19", "title": "Даниела Стоянова, Регионална занаятчийска камара - Кюстендил: Сивият сектор е основният проблем за занаятчиите в региона"}
{"url": "http://www.focus-news.net/news/2017/06/19/2406597/emiliya-milkova-gerb-varna-privetstvam-partnyorstvoto-s-darzhavna-opera-varna-posveteno-na-rozhdenieto-na-dyuma.html", "text": "Народният представител от ГЕРБ-Варна д-р Емилия Милкова приветства поканата на Държавна опера-Варна за осъществяването на съвместна инициатива „Да преживеем Дюма”, съобщиха от пресцентъра на ПП ГЕРБ. Събитието е посветено на 215-ата годишнина от рождението на Александър Дюма-баща, с чиито романи са израснали десетки поколения по цял свят. На 29 юни в Летния театър във Варна ще бъде представен мюзикълът „Тримата мускетари” (режисьор Николай Априлов), в който ролята на Д’Артанян изпълнява актьорът Ованес Торосян. \r\n„Идеята да преживеем Дюма е много вълнуваща и хубава. Благодаря на директора на Театрално-музикален продуцентски център-Варна Даниела Димова за протегнатата ръка. Опитахме се да съчетаем в едно книгата като удоволствие, като изкуство, което е изключително завладяващо”, коментира народният представител д-р Емилия Милкова, дългогодишен директор на Регионалната библиотека „Пенчо Славейков”. \r\nСъвместните инициативи на Варненската опера и РБ „Пенчо Славейков” включват: представяне на книги на Дюма в специални изложбени кътове в библиотеката; филмов маратон; гостуване на актьора Ованес Торосян в библиотеката, по време на което ще бъдат прочетени любими страници от „Тримата мускетари”. Книгите, които ще бъдат представени в изложбени кътове, могат да се наемат от читатели, след което те ще получат ваучер с отстъпка за спектаклите „Тримата мускетари” и “Граф Монте Кристо”. \r\nСред любопитните инициативи, посветени на годишнината от рождението на Дюма, е и семинар по фехтовка за деца.", "date": "2017-06-19", "title": "Емилия Милкова, ГЕРБ-Варна: Приветствам партньорството с Държавна опера-Варна, посветено на рождението на Дюма"}
{"url": "http://www.focus-news.net/news/2017/06/19/2406599/veliko-tarnovo-izchisten-e-terenat-na-bivshata-ledena-parzalka.html", "text": "Теренът на бившата ледена пързалка, намиращ до западните трибуни на спортен комплекс „Ивайло” във Велико Търново вече е изчистен. Пространството ще бъде превърнато във футболно игрище до реализацията на цялостния проект за нова комплексна тренировъчна база, който е внесен в спортното министерство. Това съобщиха от пресцентъра на Община Велико Търново.\r\nПремахнати бяха остатъците от оградата, теренът бе валиран, подравнен и цялостно почистен от земна маса, строителни отпадъци, храсти и др. Върху пространството, където в миналото се намираше ледената пързалка, ще бъде обособено новото футболно игрище. Предстои изграждането на отводнителна система и дренаж към него. Финансирането ще е от собствени средства на Община Велико Търново и от спонсори.\r\nИнициатива е на кмета на старопрестолния град Даниел Панов и има за цел да разшири възможностите за тренировки и спорт. Така ще бъде сложен край на практиката недобросъвестни граждани да превръщат района в незаконно сметище. Община Велико Търново и ОП „Спортни имоти и прояви” няколко пъти са възлагали дейности по почистване на отпадъците. \r\nОще през 2009 г. върху терена на бившата ледена пързалка е учредено право на строеж, а конкурсът е спечелен от частен инвеститор. Последният обаче не се възползва от 5-годишния срок за реализация на намерението, започнал да тече от февруари 2010 г. Кметът Даниел Панов стартира процедура и Община Велико Търново си връща стопанисването на имота с площ от 10,3 декара през пролетта на 2015 г.  Изготвен е проект, с който от Министерството на младежта и спорта се търси финансиране за изграждане на комплексна тренировъчна база с няколко спортни съоръжения – футболен терен с естествена настилка, игрище с изкуствена настилка и лекоатлетическа зона за хвърляне на диск, копие и гюле. Инвестиционното намерение продължава да бъде актуално и ще бъде реализирано при осигуряване на финансов ресурс.", "date": "2017-06-19", "title": "Велико Търново: Изчистен е теренът на бившата ледена пързалка"}
{"url": "http://www.focus-news.net/news/2017/06/19/2406578/parvan-simeonov-politolog-starozagortsi-reshiha-mnogo-tochno-rebusa-koyto-im-predostavi-obshtinata-vapreki-podvezhdashtiya-vapros-na-referenduma.html", "text": "Според мен българското общество узрява с провеждането на всеки един такъв референдум. Старозагорци решиха много точно ребуса, който им предостави общината. Това каза в интервю за Агенция „Фокус“ политологът Първан Симеонов, един от защитниците на парк „Бедечка“, във връзка с резултатите от местния референдум, който се проведе на 18 юни. „Защото това е ребус. Това не беше ясен референдум от типа „това или друго“. Това беше много, много подвеждащ въпрос, мислен доста дълго време, точно с идеята старозагорци да бъдат поставени в патова ситуация. Старозагорци много правилно решиха този ребус, което ме кара да вярвам, че българското общество като цяло, по прекрасния пример на Стара Загора, узрява“, заяви Симеонов. Според него няма универсално правило – има хубави референдуми, има и лоши референдуми. „Местните референдуми са хубави, защото местната общност е близо до проблема и може да вземе по-информиран избор. Националните референдуми също са хубави, невинаги разбира се, има много от тях, които са по експертни теми и там общността няма експертиза, не защото е глупава, а защото не й е работа. Единственият 100-процентово хубав извод от случилия се в Стара Загора референдум е, че старозагорци доказаха отново мъдростта си, а най-активната част измежду тях излезе и недвусмислено защити интереса на целия град“, подчерта Симеонов. \r\nПопитан дали нещо, което трябва да се промени оттук насетне, за да се утвърди този метод на допитване и все повече хора да пожелаят да дадат гласа си Симеонов заяви, че са необходими по-добри информационни кампании, по-малко спекулиране с референдумите като популистки механизъм, повече отговорност от срана на властта, която да носи тази отговорност, без да я разтоварва услужливо от раменете си, „предоставяйки я“ на публиката, по-добросъвестни действия от страна на администрацията, що се отнася до недобросъвестни практики. „Например – внушения, абсурдни, анонимни листовки, скандално подвеждащи билбордове. Такива неща гледахме в Старата Загора. Администрацията трябва да е безпощадна към подобни неща. И не на последно място – винаги по-голяма гражданска активност“, каза още Първан Симеонов. \r\nЛюба АЛЕКСИЕВА", "date": "2017-06-19", "title": "Първан Симеонов, политолог: Старозагорци решиха много точно ребуса, който им предостави общината, въпреки подвеждащия въпрос на референдума"}
{"url": "http://www.focus-news.net/news/2017/06/19/2406592/premierat-boyko-borisov-otkaza-da-se-sreshtne-s-shahmatista-i-deputat-ot-ruskata-duma-anatoliy-karpov-zaradi-izkazvaneto-mu-che-kirilitsata-idva-ot-vizantiya.html", "text": "Премиерът Бойко Борисов отказа да се срещне с шахматиста и депутат от руската Дума Анатолий Карпов заради негово изказване, че кирилицата идва от Византия. Това потвърдиха за Агенция \"Фокус\" от правителствената информационна служба. Срещата между министър-председателя и Карпов е била предвидена за 11.30 часа, но след телевизионно участие, в което руският шахматист и дипломат заявява, че в Русия знаят, че кирилицата идва от Византия, Бойко Борисов е отменил срещата. \r\nАнатолий Карпов е на посещение у нас по покана на лидера на \"Атака\" Волен Сидеров. Във въпросното интервю Карпов добава също, че границите на държавите са били съвсем различни, когато азбуката е създадена.  На 24 май руският държавен глава Владимир Путин заяви, че 24 май е празничен ден в Русия, заради Деня на славянската писменост, която е дошла в страната „от македонската земя“. Путин каза това в рамките на срещата си с македонския му колега Георги Иванов в Москва. Изказването на руския президент предизвика вълна от остри реакции у нас. Тогава премиерът Бойко Борисов се срещна с посланика на Руската федерация у нас Анатолий Макаров и постави пред него въпроса за изявлението на руския президент Владимир Путин относно славянската писменост. Министър-председателят обърна внимание, че подобни изявления на самия 24 май, който е официален празник у нас, провокират остри реакции сред българските граждани и напомни, че създаването на кирилицата е станало по волята и с участието на българската държава при царуването на българския владетел Борис Първи Михаил. Борисов изтъкна, че и днес на създадената на българска земя азбука пишат десетки народи в цял свят, включително населяващи територията на Руската федерация и напомни, че това бе подчертано и от Патриарха на Москва и цяла Русия Кирил по време на официалното му посещение в България през 2012 г.", "date": "2017-06-19", "title": "Премиерът Бойко Борисов отказа да се срещне с шахматиста и депутат от руската Дума Анатолий Карпов заради изказването му, че кирилицата идва от Византия"}
{"url": "http://www.focus-news.net/news/2017/06/19/2406598/lora-lyubenova-gd-granichna-politsiya-intenzivno-e-dvizhenieto-na-gkpp-kulata-promahon-v-dvete-posoki.html", "text": "Интензивно е движението на ГКПП „Кулата – Промахон“ в двете посоки, преди обяд трафикът е бил изключително засилен на леки автомобили, излизащи от България. Това каза за Радио „Фокус“ – Пирин Лора Любенова, говорител на Главна дирекция „Гранична полиция“. „Това са предимно пътуващи туристи от трети страни – Сърбия, Молдова и Украйна, които подлежат на пълен контрол и от наша и от гръцка страна. Леките автомобили са били обработвани на 3 трасета на изход, а излизащите товарни автомобили на 1 трасе. Към момента трафикът на леки коли вече е нормализиран и обработката им се извършва на 2 платна, на 2 платна съответно се обработват и излизащите камиони“, каза още Любенова. Тя добави, че чакащите товарни автомобили са около 1.5 километра на изход от България, на вход трафикът е интензивен, но няма чакащи автомобили извън зоната на пункта.\r\nЛивия НИНОВА", "date": "2017-06-19", "title": "Лора Любенова, ГД „Гранична полиция“: Интензивно е движението на ГКПП „Кулата – Промахон“ в двете посоки"}
{"url": "http://www.focus-news.net/news/2017/06/19/2406600/pleven-vaprosa-za-invalidnite-pensii-postaviha-pred-narodniya-predstavitel-ot-gerb-ralitsa-dobreva-po-vreme-na-priemniya--den.html", "text": "Притесненията си, касаещи орязването на инвалидни пенсии, споделиха днес с народния представител от ГЕРБ Ралица Добрева плевенчани по време на редовния ѝ приемен ден, съобщиха от пресцентъра на ПП ГЕРБ. \r\n„Неправомерно отпусканите инвалидни пенсии са в ущърб не само на държавата, но и на хората, които наистина се нуждаят от такава финансова подкрепа. Целта на правителството е да изчисти точно тези фалшиви основания, срещу които се дават инвалидни пенсии”, каза народният представител Ралица Добрева. Тя даде и пример от срещите си с хората по места, където много често се подават сигнали за масова „епидемия” от астма например. \r\nДобрева увери хората с увреждания, че няма причина да се чувстват притеснени всички онези, които действително имат право на инвалидни пенсии.", "date": "2017-06-19", "title": "Плевен: Въпроса за инвалидните пенсии поставиха пред народния представител от ГЕРБ Ралица Добрева по време на приемния ѝ ден"}
{"url": "http://www.focus-news.net/news/2017/06/19/2406590/iliya-kuzmanov-sfsmvr-shte-predpriemem-aktivni-protestni-deystviya-ako-razgovorat-prodalzhava-da-varvi-po-mediite-bez-konkretni-angazhimenti-ot-mvr-i-ms.html", "text": "Предстоят активни протестни действия, ако разговорът продължава да върви по медиите, без конкретни ангажименти от МВР и МС. Това каза за Агенция „Фокус“ зам.-председателят на Синдикаланата Федерация на служителите на МВР (СФСМВР) Илия Кузманов във връзка с позицията на вътрешния министър Валентин Радев по въпроса с исканията за по-високи заплати в системата и последвалата декларация от страна на федерацията. „Реакцията на г-н Радев за нас беше много неадекватна и будеща недоумение. В няколко дена чухме доста противоречащи си позиции. Не можахме да открием някаква особена логика в тях. Очакваме от него да направи това, което каза на първата ни среща – да работи за служителите в МВР, тоест да направи необходимия компромис, да разговаря с г-н Горанов в Министерски съвет и да предложи увеличаване на заплатите на служителите в МВР“, заяви Илия Кузманов. Той уточни, че към момента няма отговор от страна на вътрешното министерство.  „Няма и как да има, тъй като г-н Радев не е в страната, но след неговото завръщане в сряда очакваме развитие по проблема“, допълни Кузманов. Във връзка с предложението на министъра да бъдат увеличени заплатите на полицейските служители, които работят „на терен“, той бе категоричен, че федерацията не би се съгласила с такъв резултат. „Категорично искаме увеличение на заплатите на всички служители в Министерството на вътрешните работи. В нашата федерация членуват служители от всички браншове, от всички областни и главни дирекции и институции в Министерството на вътрешните работи. Няма да направим компромис по отношение на това да бъдат делени хората. Ако в последващи разговори, говорим за някаква диференциация на заплащането, тоест повече за тези, изложени на по-голям риск, и по-малки увеличения за служителите с по-големи заплати, тук може би ще постигнем съгласие. Но при всяко положение говорим за увеличаване на основните възнаграждения на всички служители“, коментира Илия Кузманов. На въпрос дали е възможно да се стигне и до ефективни протести от страна на служителите на МВР, ако исканията им не бъдат изпълнени, той отговори: „Не само е възможно, но е съвсем предстоящо да се случи, ако разговорът продължава да върви по медиите, без конкретни ангажименти от страна на министерството и на Министерски съвет съответно“. Зам.-председателят на СФСМВР припомни и проблемите, които от федерацията са поставили пред министерството и отбеляза, че те по в никакъв случай не свършват със заплащането. „За нас е много важен проблемът с униформите. Там се предложи, и то съвсем резонно, когато държавата не може да осигури други, те да бъдат заплащани с пари, тъй като колегите така или иначе си закупуват тези дрехи със собствени средства. Искаме и чисто нов закон в Министерството на вътрешните работи, разбира се, тук ще бъдем толерантни - за пролетта на 2018 година. Не можем и не го искаме веднага. Искаме и промяна в сега действащия закон за МВР за обвързване на нашата работна заплата със социално измерим променлив фактор – да кажем средната работна заплата в страната, за да не бъдем принудени всяка година или през година да искаме увеличения“, обясни Илия Кузманов.\r\nВесела ПЕТРОВА", "date": "2017-06-19", "title": "Илия Кузманов, СФСМВР: Ще предприемем активни протестни действия, ако разговорът продължава да върви по медиите, без конкретни ангажименти от МВР и МС"}
{"url": "http://www.focus-news.net/news/2017/06/19/2406602/kyustendil-zam-kmetat-na-obshtina-dupnitsa-krasimir-georgiev-vrachi-podaratsi-na-parvite-registrirani-triznatsi-v-grada.html", "text": "Община Дупница връчи подаръци на първите регистрирани тризнаци в града. Това съобщи за Радио „Фокус” – Кюстендил Красимир Георгиев, зам.-кмет на Община Дупница. Тризнаците носят имената Айс, Мей и Фюриън Капитански и днес са получили официално своите актове за раждане в Дупница. Името на майката на бебетата е Радостина Капитанска. Зам.-кметът е връчил на тризнаците документите, както и подаръци от Общината. Рядкото явление на тризнаци за последно е регистрирано в Дупница преди 59 години. „Вече сме ги определили за талисмани на Дупница. Пожелавам много да радват своите близки и да носят щастие във всеки един миг“, каза Красимир Георгиев.\r\nВенцеслав ИЛЧЕВ", "date": "2017-06-19", "title": "Кюстендил: Зам.-кметът на Община Дупница Красимир Георгиев връчи подаръци на първите регистрирани тризнаци в града"}
{"url": "http://www.focus-news.net/news/2017/06/19/2406601/prezidentat-rumen-radev-shte-se-sreshtne-s-ministar-predsedatelya-na-republika-makedoniya-zoran-zaev.html", "text": "На 20 юни, вторник, от 15.00 часа на „Дондуков“ 2 държавният глава Румен Радев ще се срещне с министър-председателя на Република Македония Зоран Заев, който ще бъде на посещение в България. Това съобщиха от прессекретариата на държавния глава.", "date": "2017-06-19", "title": "Президентът Румен Радев ще се срещне с министър-председателя на Република Македония Зоран Заев"}
{"url": "http://www.focus-news.net/news/2017/06/19/2406603/blagoevgrad-narodniyat-predstavitel-ot-gerb-daniela-saveklieva-provede-priemen-den-s-zhiteli-ot-oblastta.html", "text": "Народният представител от ГЕРБ и областен координатор на партията Даниела Савеклиева проведе приемен ден с жители от Благоевградска област. Това съобщиха от пресцентъра на ПП ГЕРБ – Благоевград. Жители от общините Благоевград, Гоце Делчев, Кресна и Сандански потърсиха съдействие за разрешаване на проблеми, свързани с административни казуси, от социален и обществен характер.\r\nПредставители на Съюза на хората с уврежданията коментираха с Даниела Савеклиева законодателните промени, касаещи т.нар. инвалидни пенсии и мерките, които се предвиждат срещу нарушителите в системата. От Съюза запознаха народния представител с тяхно становище по проблема, което настояват да се разгледа в парламента.\r\n„В предизборната си кампания ГЕРБ пое сериозен ангажимент да се спре неправомерното разходване на средства заради нарушения. Ще запозная колегите си с всички ваши предложения, защото в процеса на реформиране на тази система представителите на организациите на хората с увреждания са наши партньори”, коментира народният представител и областен координатор на ГЕРБ-Благоевград Даниела Савеклиева.\r\nПредставители на Инициативния комитет за строителство на православен храм „Св. св. Апостоли Петър и Павел” в село Джигурово, община Сандански поискаха съдействие за довършване на строителните дейности на храма.", "date": "2017-06-19", "title": "Благоевград: Народният представител от ГЕРБ Даниела Савеклиева проведе приемен ден с жители от областта"}
{"url": "http://www.focus-news.net/news/2017/06/19/2406604/vratsa-nestandartni-sa-probite-ot-piteyna-voda-v-krivodol-selo-urovene-i-selo-furen.html", "text": "Нестандартни са пробите от питейна вода в град Криводол, село Уровене и село Фурен, съобщиха за Радио „Фокус” – Видин от РЗИ – Враца. Съставени са 3 акта за установяване на административно нарушение. През изминалата седмица инспектори на Дирекция „Обществено здраве” РЗИ – Враца са извършили 111 проверки по текущ контрол. Издадено е предписание за незабавни мерки за подобряване качеството на водата в гр. Мизия, село Липница. Извършен е анализ на радиационните параметри на факторите на жизнената среда. Изработени са 9 броя проби вода по показател естествен уран и 15 броя по показател обща бета активност. От РЗИ – Враца посочват, че по тези показатели няма нестандартни проби.\r\nАнна ЛОЗАНОВА", "date": "2017-06-19", "title": "Враца: Нестандартни са пробите от питейна вода в Криводол, село Уровене и село Фурен"}
{"url": "http://www.focus-news.net/news/2017/06/19/2406607/kyustendil-galeriyata-v-grada-shte-predstavi-izlozhba-s-tvorbi-ot-plenera-v-duha-na-maystora.html", "text": "Галерията в Кюстендил ще представи изложба с творби от пленера „В духа на Майстора”. Това каза пред Радио „Фокус” – Кюстендил Валентин Господинов, директор на художествена галерия „Владимир Димитров – Майстора” – Кюстендил. Изложбата е насрочена за 23 юни от 18.30 часа. „В момента студентите от Националната художествена академия творят в село Шишковци, в Земенското дефиле и край Скакавишкия водопад. Те черпят вдъхновение от местата, които са били дом на Майстора в продължение на над 26 години”, каза Валентин Господинов. По думите му има определен срок за предаване на работите на студентите, което да позволи да се подреди и самата изложба. Пленерът „В духа на Майстора” се организира от 2014 година по идея на градската галерия и с подкрепата на Община Кюстендил.\r\nВенцеслав ИЛЧЕВ", "date": "2017-06-19", "title": "Кюстендил: Галерията в града ще представи изложба с творби от пленера „В духа на Майстора”"}
{"url": "http://www.focus-news.net/news/2017/06/19/2406595/ep-zapochvat-pregovorite-za-brekzit-reaktsii-ot-evropeyskiya-parlament.html", "text": "На старта на преговорите за излизане на Обединеното кралство от Европейския съюз председателят на Европейския парламент Антонио Таяни и координаторът по Брекзит Ги Верхофстат подчертаха още веднъж нуждата от защита на правата на гражданите. Всяко споразумение за напускане на ЕС, за да влезе в действие, трябва да бъде одобрено от Европейския парламент, се казва в съобщение от пресслужбата на ЕП.\r\nПредседателят Таяни обяви: \r\n„Позицията на Европейския парламент е ясна. Запазването на правата на милионите граждани на Европейския съюз, засегнати от Брекзит, спазването на договореностите от Белфасткото споразумение за Северна Ирландия и изпълнението на финансовите ангажименти, поети от британското правителство, са задължителните условия за осигуряването на одобрение от страна на Европейския парламент на евентуална сделка за излизане от ЕС. \r\nПреговорите, описващи подробно излизането на Великобритания от Европейския съюз, трябва да започнат сериозно и задълбочено, като очаквам да бъдат проведени методично и в дух на сътрудничество.“ \r\nГосподин Верхофстад каза: \r\n„Радвам се, че се придържаме към графика за преговорите, който вече е доста сгъстен. Нека сега, преди всичко, да постигнем напредък в сферата на правата на гражданите и да създадем правна сигурност за хората и компаниите и от двете страни.“ \r\nПриоритетите на Европейския парламент \r\nПрез април Европейският парламент прие с огромно мнозинство резолюция, очертаваща неговите приоритети и условия за преговорите за излизане на Обединеното кралство от Европейския съюз. Евродепутатите дадоха абсолютно предимство за справедливото и еднакво отношение към гражданите на Европейския съюз и Великобритания. Те също настояха, че Великобритания ще трябва да изпълни всички свои финансови ангажименти, включително тези, които продължават след датата на излизане от ЕС. Членовете на Европейския парламент подчертаха, че четирите свободи на ЕС – свободно движение на стоки, капитали, услуги и хора – са неделими. В заключение резолюцията гласи, че нито едно преходно споразумение не трябва да продължи повече от три години.", "date": "2017-06-19", "title": "ЕП: Започват преговорите за Брекзит – реакции от Европейския парламент"}
{"url": "http://www.focus-news.net/news/2017/06/19/2406606/sasho-stoitsov-izklyuchitelno-uspeshno-be-vtoroto-izdanie-na-eko-art-festivala-na-savremenno-izkustvo-v-blagoevgrad.html", "text": "Изключително успешно бе второто издание на Еко арт фестивала на съвременно изкуство в Благоевград. Това каза за Радио „Фокус“- Пирин Сашо Стоицов, който е един от главните организатори. По думите посещаемостта тази година е надхвърлила очакванията им, тъй като събитието се е съчетало с двата големи концерта в областния център - Годишните музикални награди за българска музика и „Франкофоли“. „Всеки от участниците остави свои работи и така галерията от съвременни творби в Благоевград е обогатена с 14 произведения“, каза още Стоицов.\r\nЛора КАЛЧЕВА", "date": "2017-06-19", "title": "Сашо Стоицов: Изключително успешно бе второто издание на Еко арт фестивала на съвременно изкуство в Благоевград"}
{"url": "http://www.focus-news.net/news/2017/06/19/2406609/vitseprezidentat-iliyana-yotova-shte-uchastva-vav-foruma-kogato-obshtestvoto-sreshtna-bezhantsite.html", "text": "На 20 юни в литературен клуб „Перото“, НДК, вицепрезидентът Илияна Йотова ще участва в медиен форум по повод Световния ден на бежанеца на тема „Когато обществото срещна бежанците“. Това съобщиха от прессекретариата на държавния глава.\r\nФорумът се организира от Българския Червен кръст и Върховния комисариат за бежанците към ООН.", "date": "2017-06-19", "title": "Вицепрезидентът Илияна Йотова ще участва във форума „Когато обществото срещна бежанците“"}
{"url": "http://www.focus-news.net/news/2017/06/19/2406608/zdf-portugaliya-pochita-pametta-na-zhertvite-zaginali-v-masivnite-gorski-pozhari.html", "text": "Португалия почита паметта на жертвите, загинали в масивните горски пожари, с тридневен траур, който бе обявен в неделя, припомня германският телевизионен канал ZDF.\r\nНай-малко 62-ма души загубиха живота си в една от най-смъртоносните огнени стихии в най-новата история на страната. \r\nМеждувременно около две хиляди пожарникари продължават и в понеделник с усилията да поставят под контрол пламъците, които бушуват в централната част на Португалия. Тереза Герова", "date": "2017-06-19", "title": "ZDF: Португалия почита паметта на жертвите, загинали в масивните горски пожари"}
{"url": "http://www.focus-news.net/news/2017/06/19/2406605/anadolu-agency-ministar-predsedatelyat-na-irak-e-na-poseshtenie-v-sauditska-arabiya.html", "text": "Министър-председателят на Ирак Хайдар ал Абади замина за Саудитска Арабия, която е първата от държавите в Персийския залив, които той ще посети в рамките на планирана обиколка в региона, предава Anadolu Agency.\r\nОт администрацията на иракския премиер заявиха, че той ще бъде съпроводен от министерска делегация по време на визитата си в Саудитска Арабия, Иран и Кувейт.\r\nМиналата седмица премиерът на Ирак ал Абади заяви, че страната му е против блокадата, която Саудитска Арабия, Бахрейн и Обединените арабски емирства налагат над Катар. Симеон Миланов", "date": "2017-06-19", "title": "Anadolu Agency: Министър-председателят на Ирак е на посещение в Саудитска Арабия"}
{"url": "http://www.focus-news.net/news/2017/06/19/2406611/sport-harvatskata-futbolna-zvezda-luka-modrich-e-razsledvan-za-lazhesvidetelstvane.html", "text": "Хърватската звезда на Реал Мадрид, Лука Модрич, е разследван за лъжесвидетелстване, след показанията му в корупционен скандал, който разтърси хърватския футбол, предава AFP.\r\nБез да споменава името му, но разкривайки неговата възраст, както и подробности за кариерата му, Прокуратурата на Осиек съобщи, че разследването срещу футболиста е предприето заради показанията, които той е дал по време на процеса срещу Здравко Мамич, президент на хърватския футболен клуб Динамо (Загреб), заподозрян за редица злоупотреби.", "date": "2017-06-19", "title": "Спорт: Хърватската футболна звезда Лука Модрич е разследван за лъжесвидетелстване"}
{"url": "http://www.focus-news.net/news/2017/06/19/2406614/ep-izslushvane-na-kandidata-za-komisar-po-vaprosite-na-tsifrovata-ikonomika.html", "text": "Във вторник, 20 юни, от 16.00 до 19.00 ч. българско време ще се състои публично изслушване на българския кандидат за комисар Мария Габриел, се казва в съобщение от пресслужбата на ЕП.\r\nМария Габриел, която беше номинирана от председателя на Европейската комисия за комисар с ресор цифрова икономика и цифрово общество, ще бъде изслушана от няколко парламентарни комисии с цел оценяване на нейната способност да заема тази позиция. Парламентът ще гласува в пленарна зала през юли дали да одобри нейното встъпване в длъжност, или не. \r\nИзслушването ще бъде водено от комисията по промишленост, изследвания и енергетика (ITRE) и култура и образование (CULT). Комисиите по вътрешен пазар и по правни въпроси и граждански свободи също са асоциирани към дискусията. \r\nКога: вторник, 20 юни, от 16.00 до 19.00 ч. българско време \r\nКъде: сграда József Antall (JAN), зала 2Q2, Брюксел Следващи стъпки \r\nКоординаторите на комисиите ITRE и CULT ще се срещнат в сряда, 21 юни, когато ще обсъдят резултата от изслушването, за да могат техните председатели, съответно Йежи Бузек и Петра Камереверт, да информират председателя на парламента за тяхното решение.", "date": "2017-06-19", "title": "ЕП: Изслушване на кандидата за комисар по въпросите на цифровата икономика"}
{"url": "http://www.focus-news.net/news/2017/06/19/2406616/kyustendil-deset-ustoychivi-sortove-chereshi-shte-badat-predstaveni-ot-instituta-po-zemedelie-na-praznika-na-chereshata.html", "text": "Десет устойчиви сортове череши ще бъдат представени от Института по земеделие в Кюстендил на Празника на черешата. Това каза пред Радио „Фокус” – Кюстендил професор Димитър Домозетов, директор на научния институт. По думите му Институтът по земеделие е съорганизатор на празника и за поредна година ще се включи в него. Това е десето издание на Празника на черешата  и ще се състои на 24 и 25 юни. Около 11 са сортовете череши, създадени през годините от научните работници в Кюстендил. Сортовете „Стефани” и „Данелия” дават много добри резултати при променливото време. В последните години са създадени и други три сорта, като един от тях не се нуждае от опрашител, за да даде реколта.\r\nВенцеслав ИЛЧЕВ", "date": "2017-06-19", "title": "Кюстендил: Десет устойчиви сортове череши ще бъдат представени от Института по земеделие на Празника на черешата"}
{"url": "http://www.focus-news.net/news/2017/06/19/2406613/the-jerusalem-post-izrael-ogranichava-elektroenergiyata-koeto-dostavya-do-ivitsata-gaza.html", "text": "Израел ограничи електричеството, което доставя до контролираната от „Хамас“ Енергийна власт в Газа, предава The Jerusalem Post.\r\nИзраел намали електричеството, което доставя с 8 мегавата. Израелската електрическа компания потвърди в изявление това, заявявайки, че ще ограничи доставките на електроенергия до Ивицата Газа в следващите дни.\r\nТова се е случило по молба на палестинските власти. Миналата седмица израелските власти одобриха молбата на Палестинската автономия за ограничава на доставките на електроенергия с 42 мегавата. Симеон Миланов", "date": "2017-06-19", "title": "The Jerusalem Post: Израел ограничава електроенергията, което доставя до Ивицата Газа"}
{"url": "http://www.focus-news.net/news/2017/06/19/2406615/varna-blizo-448-000-dka-s-maslodaen-slanchogled-sa-zaseti-v-oblastta.html", "text": "447 988 дка с маслодаен слънчоглед са засети във Варненска област. Това съобщи за Радио „Фокус” – Варна Даря Велинова, старши експерт в Главна дирекция „Аграрно развитие” към Областна дирекция „Земеделие” във Варна. 423 833 дка са на кооперации, сдружения и арендатори, 23 950 дка са на частни стопани, а 205 дка са засети от други. По оперативни данни към 8 юни наторени с азотни торове са 348 232 дка, фосфорно торене е осъществено върху 205 932 дка, третирани с хербициди са 346 705 дка. Даря Велинова допълни, че засетите площи с пролетен ечемик са 500 дка, всички в община Провадия. Със соя са засети 1 602 дка, с овес – 2 436 дка, със силажна царевица – 4 333 дка, площите с фасул са 679 дка. Даря Велинова посочи, че се наблюдава увеличение на площите, засети с картофи. Тази година във Варненско те са 858 дка, като най-много са в Долни чифлик. Площите с домати са 179 дка, като отново в Долни чифлик са най-много – 120 дка. Засети са още 88 дка пипер, градински грах – 331 дка, дини - 184 дка, и пъпеши – 31 дка.\r\nМарияна ВАЛЕНТИНОВА", "date": "2017-06-19", "title": "Варна: Близо 448 000 дка с маслодаен слънчоглед са засети в областта"}
{"url": "http://www.focus-news.net/news/2017/06/19/2406610/svetla-baryakova-muzeen-kompleks-bansko-balgarite-imame-nuzhdata-da-izuchavame-i-poznavame-istoriya-slavyanobalgarska.html", "text": "Учениците и въобще българите имаме нуждата да изучаваме и познаваме „История Славянобългарска“. Това каза за Радио „Фокус“ – Пирин Светла Барякова, директор на Музеен комплекс – Банско по повод 295 години от рождението на Паисий Хилендарски и 255 години от написването на „История Славянобългарска“. По думите ѝ предложението, което имаше преди година – Паисийевата история да отпадне от учебниците е било плод на едно недомислено политическо решение. „Не мисля, че когато се е обмисляло Паисий да отпадне от учебниците, се е действало в интерес на българската кауза и в интерес на родолюбивото чувство, което трябва да възпитаваме в децата си. За мен това бе едно недомислено предложение, за което хората просто не са си дали ясна преценка за последиците“, каза още Барякова. Тя добави, че българинът и по-скоро българският ученик има нуждата от изучаването на „История Славянобългарска“. „Разбира се, дори да не е съвсем в подробности. Българинът има нужда да знае за „История Славянобългарска“, има нуждата да я види как изглежда калиграфски изписана, за да разбере колко труд е това, има нужда да знае какви са посланията на Паисий и колко горд се е чувствал той, че е българин и колко непростимо е приемал той българина да се отрича от своя род и език“, подчерта Барякова.\r\nЛивия НИНОВА", "date": "2017-06-19", "title": "Светла Барякова, Музеен комплекс – Банско: Българите имаме нуждата да изучаваме и познаваме „История Славянобългарска“"}
{"url": "http://www.focus-news.net/news/2017/06/19/2406622/boyko-borisov-v-intervyu-za-makedonskoto-izdanie-mkd-narodite-veche-sa-evropeyski-sas-zaev-shte-nadminem-ochakvaniyata.html", "text": "Македония премина през тежка политическа криза, която разтревожи всички нас, и най-важното е, че страната вече е я преодоляла. Това заяви министър-председателят на България Бойко Борисо в интервю за скопското електронно издание МКД, дадено в навечерието на първата визита на Зоран Заев в София в качеството му на нов министър-председател на Македония.\r\nБорисов подчерта, че към момента най-важно е развиването на инфраструктурни проекти между двете страни, защото те ще направят възможно движението на хора, капитали, инвестиции и бизнес. \r\nПо отношение на членството на Македония в НАТО и в ЕС българският премиер отбеляза, че присъединяването на страната към международните организации ще допринесе за сигурността на целия регион.\r\nВ рамките на интервюто Борисов увери в категоричната подкрепа на България за евроатлантическата интеграция на Македония. Но той подчерта, че на Скопие предстои да реши някои критични въпроси, сред които т.нар. спор за името. \r\n„На Балканите има проблем с името, когато говорим за Гърция, и се надявам, че вече имате решение за това, защото колкото по-бързо Македония влезе в НАТО, толкова повече ще бъде гарантирана колективната сигурност, а това е голяма стъпка и предпоставка за членство“, коментира българският премиер.\r\nНа въпрос като бъдещ председател на ЕС какво може да направи България за региона в посока инфраструктурни проекти и разширяването на Общността, Борисов коментира: „Брюсел и ЕС работят по друг начин. Принципът е, че докато нещо не е договорено, нищо не е договорено. Ние не можем да си поставим цели, които са извън европейското семейство. За Балканите българското председателство е плюс, тук ще дойде най-високото европейско ръководство. Ако имаме акъл, ако имаме разум, можем много да придвижим напред нещата, защото европейците искат да видят, че политическият елит е зрял, за да бъде в ЕС. Народите отдавна са в Европа. Те са европейци, и това не е спорно. Всъщност елитите трябва да отговарят на критериите, за да стане това (членството) факт“.Тереза Герова", "date": "2017-06-19", "title": "Бойко Борисов в интервю за македонското издание МКД: Народите вече са европейски, със Заев ще надминем очакванията"}
{"url": "http://www.focus-news.net/news/2017/06/19/2406620/ria-novosti-nato-i-es-shte-ukrepvat-otbranitelnite-sposobnosti-na-moldova-bosna-i-hertsegovina-i-tunis.html", "text": "НАТО и Европейският съюз ще помагат за укрепването на отбранителните способности на Босна и Херцеговина, Тунис и Молдова, се казва в документ изработен с участието на двете организации, предава РИА Новости .\r\nЕвропейският съюз и НАТО провеждат първите си съвместни действия в рамките на плана, който е бил съгласуван през декември месец. В този план има 42 точки, разпределени по раздели като „противодействие на хибридните заплахи“, „оперативно сътрудничество“, „кибербезопасност“, „отбранителен потенциал“ и други.  Симеон Миланов", "date": "2017-06-19", "title": "РИА Новости: НАТО и ЕС ще укрепват отбранителните способности на Молдова, Босна и Херцеговина и Тунис"}
{"url": "http://www.focus-news.net/news/2017/06/19/2406617/aleksis-tsipras-za-ekstradiraneto-na-turskite-voenni-gratskata-pravosadna-sistema-vze-reshenie-koeto-tryabva-da-se-uvazhava.html", "text": "Решението, което гръцкият съд е взел, а именно да не се екстрадират 8-те турски военни, които избягаха в Гърция след миналогодишния опит за преврат в Турция, трябва да се уважава, смята гръцкият премиер Алексис Ципрас, предава Reuters.\r\nТой каза това по време на съвместна пресконференция с турския си колега Бинали Йълдъръм.\r\n„Гръцката правосъдна система взе решение по този въпрос, което трябва да се уважава“, заяви Алексис Ципрас. Симеон Миланов", "date": "2017-06-19", "title": "Алексис Ципрас за екстрадирането на турските военни: Гръцката правосъдна система взе решение, което трябва да се уважава"}
{"url": "http://www.focus-news.net/news/2017/06/19/2406627/sofiyskata-rayonna-prokuratura-zadarzha-do-72-chasa-mazh-otkradnal-dareniya-ot-stolichen-pravoslaven-hram.html", "text": "Под ръководството и надзора на Софийската районна прокуратура се води досъдебно производство срещу Людмил Любенов за извършена от него кражба на дарения от православен храм „Св. Дух“, находящ се в столичния квартал „Надежда“. Това съобщиха от пресцентъра на Прокуратура на Република България. На 17 юни 2017 г. Любенов разбил с техническо средство поставената в храма метална каса, предназначена за дарения, като взел от нея над 750 лв.\r\nЛюбенов е многократно осъждан за кражби, извършени при условията на рецидив. На 17 юни 2017 г. същият е привлечен като обвиняем за престъплението по чл. 195, ал. 1, т. 4 НК, за което е предвидено наказание лишаване от свобода до осем години. В тази връзка Любенов е бил задържан с постановление на наблюдаващия прокурор за срок до 72 часа, като на 19 юни 2017 г. в Софийски районен съд е внесено искане за вземане на най-тежката мярка за неотклонение спрямо него – „Задържане под стража“.", "date": "2017-06-19", "title": "Софийската районна прокуратура задържа до 72 часа мъж, откраднал дарения от столичен православен храм"}
{"url": "http://www.focus-news.net/news/2017/06/19/2406625/zamestnik-predsedatelyat-na-sos-milka-hristova-i-narodnite-predstaviteli-ot-bsp-dimitar-danchev-i-rumen-georgiev-shte-provedat-priemni-za-grazhdani.html", "text": "На 20 юни, от 15.00 до 17.00 часа, заместник-председателят на СОС Милка Христова и народният представител от „БСП за България“ Димитър Данчев ще бъдат на разположение на гражданите в постоянната приемна на ул. „Леге“ №10, етаж 1. Това съобщиха от пресцентъра на БСП - София.\r\nОт 15.00 до 16.00 часа народният представител Румен Георгиев ще се срещне с жители на район „Лозенец“ в клуба на БСП на ул. „Димитър Димов“ №14.", "date": "2017-06-19", "title": "Заместник-председателят на СОС Милка Христова и народните представители от БСП Димитър Данчев и Румен Георгиев ще проведат приемни за граждани"}
{"url": "http://www.focus-news.net/news/2017/06/19/2406623/ombudsmanat-maya-manolova-pravata-na-detsata-se-narushavat-vsekidnevno.html", "text": "Правата на децата в България се нарушават всекидневно, а ние и като институции, и като родители, и като общество, сме им големи длъжници. Трябва да сме близо до тях, да чуваме техния глас и да им вдъхваме увереност. Само така ще имаме мислещи, можещи и свободни  личности, на които да разчитаме в бъдеще. Има сериозни пропуски в детското законодателство и се надявам, че депутатите най-накрая ще намерят време, за да ги попълнят. Това каза омбудсманът Мая Манолова на заключителния форум по проекта „Укрепване на капацитета на омбудсмана на Република България за независим мониторинг и популяризиране правата на децата“, реализиран в партньорство с УНИЦЕФ  - Норвегия и УНИЦЕФ  - България, съобщиха от пресцентъра на Омбудсмана на Р България. \r\nНа форума Мая Манолова отличи първите посланици на омбудсмана сред децата - Ния Атанасова от гр. Силистра, Емилияна Станкова /Ема/ от гр. Перник, училищният омбудсман на ПГПЧЕ „Васил Карагьозов“ Ивана Янева и нейната заместничка Ивета Христова от гр. Ямбол. Децата ще имат отговорната задача да популяризират ролята на институцията на омбудсмана като защитник на детските права и интереси.\r\nНа конференция в столичния хотел „Анел“ бе представен и видеоклипът на националната кампания на обществения защитник „Нашето дете“, в който участват цяло съзвездие от обичани и популярни лица - рапърът Явор Янакиев – 100 кила, фолкдивата Анелия, актрисите Алекс Сърчаджиева и Яна Маринова, певицата Михаела Филева, Йонислав Йотов-Тото и Лъчезар Евтимов от СкандаУ.\r\nСъбитието уважиха детският омбудсман на Кралство Норвегия Ан Линдбоу, представителят на УНИЦЕФ за България Мария Хесус Конде, Ивар Стокерайт – директор в УНИЦЕФ – Норвегия, доц. д-р Велина Тодорова – член на Комитета по правата на детето на ООН, заместник-министърът на труда и социалната политика Росица Димитрова, началникът на РУО в гр. София Ваня Кастрева, Йоана Захариева – председател на Националната мрежа за детето, както и представители на неправителствени организации, работещи в областта на детските права.\r\nДетският омбудсман на Кралство Норвегия Ан Линдбоу похвали инициативата за новата кампания на Мая Манолова и посочи, че съвместната работа по проекта е била изключително полезна и за нея. \r\n„Впечатлена съм от видеофилма, страхотен е начинът, по който се отнасяте към децата. Поздравявам ви за това, че имате детски посланици. Обнадеждена съм за бъдещето и съм убедена, че ще следвате стриктно вашите планове и отношение към децата. Хубаво е, че такива проекти ни помагат да се учим едни други, като в центъра е интересът на децата“, допълни Линдбоу.\r\n„За година и половина бях свидетел как институцията на омбудсмана се ангажира изключително активно с каузата на едни от най-уязвимите групи деца, които имат тежки съдби – деца в затворени институции, деца, търсещи убежище, деца с увреждания и др. Омбудсманът Мая Манолова се доказа като много силен защитник на правата на децата, но това, освен успех, е и изключително отговорен ангажимент“, каза представителят за България на УНИЦЕФ Мария Хесус Конде. \r\n„Този проект позволява да укрепим капацитета на институциите и на неправителствените организации при реализираното на политиките, свързани с подкрепа на деца“, заяви зам.-министърът на труда и социалната политика Росица Димитрова. Тя благодари на посланиците на омбудсмана за отговорното отношение и усилията за популяризиране правата на децата. \r\nНа форума омбудсманът Мая Манолова и Бисер Спиров – директор  на българския клон на фондация „Лумос“, основана от авторката на Хари Потър Джоан Роулинг, подписаха документ за взаимодействие и партньорство за защита правата и интересите на българските деца.\r\n„Искам да изразя голяма благодарност за тази привилегия и чест за възможността, днес точно на тази конференция, да подпиша това споразумение, което е много важно за нас, защото ние възприемаме децата не като собственост на държавата, институция или училище, а като носители на права“, обяви Спиров.\r\nПроектът „Укрепване на капацитета на омбудсмана на Република България за независим мониторинг и популяризиране правата на децата“ се реализира с подкрепата на Фонда за двустранни отношения на национално ниво по Финансовия механизъм на ЕИП и Норвежкия финансов механизъм 2009-2014 г. в сътрудничество с Детския фонд на ООН /УНИЦЕФ/.", "date": "2017-06-19", "title": "Омбудсманът Мая Манолова: Правата на децата се нарушават всекидневно"}
{"url": "http://www.focus-news.net/news/2017/06/19/2406626/balgariya-e-pokanena-da-uchastva-prez-2018-g-v-mezhdunarodniya-festival-na-knigata-v-stolitsata-na-iran.html", "text": "България получи официална покана да участва в Международния фестивал на книгата през 2018 година в Иран. Поканата към българските издатели да се включат в изложението в Техеран отправи днес временно управляващият посолството на Иран в София Хасан Дотаги по време на работна среща с министъра на културата Боил Банов в Министерството на културата, съобщиха от пресцентъра на министерството. \r\nВ хода на разговора бяха обсъдени състоянието и перспективите за развитие на двустранното сътрудничество в областта на културата между България и Иран. Сред акцентите на срещата бяха отбелязването на 120 години от установяването на дипломатическите отношения между двете страни и 70 години от началото на културното сътрудничество между България и Иран. \r\nХасан Дотаги cъобщи, че посолството предвижда в София да бъде проведена Седмица на културата на Иран, в която ще бъдат включени прояви в областта на музиката и изобразителните изкуства, културното наследство, както и изложби на ръчни занаяти, на детски рисунки и др. Дипломатът отбеляза, че Иран има желанието да бъде и фокус страна в Софийския международен панаир на книгата през декември 2017 г. В тази връзка и.д. директорът на Дирекция  \"Международни и регионални дейности\" в Министерството на културата доц. д-р Венцислав Велев, който също взе участие в срещата, напомни, че Асоциация „Българска книга” /АБК/ е основен организатор на Панаира на книгата в НДК, като пое ангажимент да съдейства да бъдат установени директни контакти с АБК. \r\nВременно управляващият посолството Хасан Дотаги отправи покана от името на министъра на културата на Иран Сайед Реза Салех Амири към министър Банов да посети Иран. \r\nМинистърът на културата Боил Банов изрази мнение, че политическите контакти между двете страни могат да допринесат за активизиране на директните контакти между културните институции и творци.\r\nНа срещата днес в Министерството на културата присъства и Мохаммад Али Киани, съветник по културните въпроси на ИР Иран, под чието ръководство работи Културното представителство на Иран в София.", "date": "2017-06-19", "title": "България е поканена да участва през 2018 г. в Международния фестивал на книгата в столицата на Иран"}
{"url": "http://www.focus-news.net/news/2017/06/19/2406618/zhivko-todorov-kmet-na-stara-zagora-premierat-shte-pomogne-za-spasyavaneto-na-bedechka-shte-se-tarsi-vazmozhnost-za-obezshtetyavane-na-sobstvenitsite-s-obshtinski-i-darzhavni-imoti.html", "text": "Премиерът Бойко Борисов ще помогне на града за спасяването на парк „Бедечка“. Това е написал кметът на Община Стара Загора Живко Тодоров в официалния си профил в социалната мрежа Фейсбук. „Близо 19000 гласуваха вчера за съществуването на парк \"Бедечка\". В същото време много хора не дадоха своя вот. Разчели сме всички знаци, които хората ни дават. Всяко управление трябва да работи единствено и само в полза на хората. Затова поисках днес среща с премиера Борисов, за да намерим заедно решение“, пише Тодоров. Той подчертава, че ще търсят възможност за обезщетяване на собствениците с равностойни общински и държавни имоти и запазване на парка. „Благодаря на всички хора, които гласуваха, благодаря на премиера Бойко Борисов, че се ангажира с проблема и ще помогне на града за спасяването на парк \"Бедечка\", пише още кметът на Стара Загора.", "date": "2017-06-19", "title": "Живко Тодоров, кмет на Стара Загора: Премиерът ще помогне за спасяването на „Бедечка“ - ще се търси възможност за обезщетяване на собствениците с общински и държавни имоти"}
{"url": "http://www.focus-news.net/news/2017/06/19/2406630/yambol-posreshtane-na-slantseto-s-orficheski-ritual-organizirat-na-antichniya-grad-kabile.html", "text": "Орфически текст, с какъвто древните траки са изпълнявали ритуал по посрещане на Слънцето, ще прозвучи в ранната утрин на 21 юни на скалното светилище край Ямбол. Тракийският и античен град „Кабиле“ очаква отново стотици ентусиасти, които да изкачат възвишението, за да посрещнат малко след 5.30 часа изгрева на Слънцето в най-дългия ден от годината. Този път инициативата е съпътствана с обредна реконструкция на ритуал от преди повече от 2000 години. Орфическият текст, който ще прозвучи, достига до нас в превод от старогръцки извор и от английската му интерпретация от 1792 г. от преводача Томас Тейлър. Преводите са адаптирани от траколога проф. дин Валерия Фол, която е автор и на сценария за ритуала. Това съобщиха от пресцентъра на Община Ямбол.\r\nДруга изненада за посетителите е и специално композираната за целта музика, дело на Александра Фол. Произведението е разработено в 4 части и пресъздава градацията на очакването на изгрева и на финала – посрещането му в деня на лятното слънцестоене. Музиката представя авторския поглед на композитора върху мистиката на траките, изпълнен с класически инструменти – кларинет, виола и перкусии. Записът е продуциран от Марио Ангелов и е изпълнен от музиканти от оркестъра на Българското национално радио под диригентството на Константин Илиевски. Древният ритуал ще бъде пресъздаден от актьори от Драматичен театър „Невена Коканова“ – Ямбол и от театрална група „Палечко“, под режисурата на Атанас Жеков – Кроко.\r\nНачалото на програмата е в 5.00 на 21 юни, сряда. Мястото: скално светилище на Великата богиня–майка Кибела в Археологически резерват „Тракийски и античен град Кабиле“. Входът е свободен.", "date": "2017-06-19", "title": "Ямбол: Посрещане на Слънцето с орфически ритуал организират на античния град „Кабиле“"}
{"url": "http://www.focus-news.net/news/2017/06/19/2406621/nova-makedoniya-zaev-na-poseshtenie-v-balgariya.html", "text": "Правителствена делегация, начело с премиера Зоран Заев, ще направи двудневно посещение в България, пише в днешния си брой вестник \"Нова Македония\". Според пресслужбата на македонското правителство първата официална среща на Заев в София е предвидена за 10.50 часа с представители на българския държавен връх. В съобщението се казва, че дипломатическите активности на новото македонско правителство са насочени за решаване на проблемите със съседите, като предисловие за европейската интеграция на Македония. \"Нова Македония\" отбелязва, че съвместни работни групи са заседавали за подготовката на срещите, както и по неофициална информация върху съществуващите различия за тълкуването на историята и общо отбелязване на важни дати в историята от Скопие и от София. Според \"Нова Македония\" тези въпроси продължават да са актуални, но и двете страни очакват позитивен импулс.", "date": "2017-06-19", "title": "\"Нова Македония\": Заев на посещение в България"}
{"url": "http://www.focus-news.net/news/2017/06/19/2406634/api-700-do-1500-chasa-na-20-yuni-se-ogranichava-dvizhenieto-v-uchastak-ot-glavnata-patna-komunikatsiya-na-smolyan-v-kv-ustovo-za-provezhdane-na-uchenie.html", "text": "На 20 юни, от 7.00 до 15.00 часа, ще бъде ограничено движението по участък от Главната пътна комуникация на Смолян, от кръговото кръстовище при Митницата в кв. „Устово“ до кръстовището с ул. „Тракия“ (в посока на производствена база „Ариете“). Това съобщиха от пресцентъра на Агенция „Пътна инфраструктура“. Временната организация е заради провеждане на учение на Единната спасителна система на Смолян в района на тунела.\r\nПо време на ограничението трафикът ще бъде пренасочен по обходен маршрут:\r\n- път II-86 Соколовци - Смолян, от км 104+904 (кръгово кръстовище при Митницата в кв. „Устово“) до км 105+462 (кръстовище със светофарна уредба в кв. „Устово“); \r\n- път III-866 Смолян - Стойките, от км 0+000 (кръстовище регулирано чрез светофарна уредба в кв. Устово) до км 2+200 (кръстовището за производствена база „Ариете“) и обратно.", "date": "2017-06-19", "title": "АПИ: 7.00 до 15.00 часа на 20 юни се ограничава движението в участък от Главната пътна комуникация на Смолян, в кв. „Устово“, за провеждане на учение"}
{"url": "http://www.focus-news.net/news/2017/06/19/2406633/afp-federika-mogerini-potvardi-che-dvama-sluzhiteli-na-evropeyskiya-sayuz-sa-ubiti-v-mali.html", "text": "Върховният представител на ЕС по въпросите на външните работи и политиката на сигурност Федерика могерини потвърди, че двама цивилни са убити при атака в туристически курорт в Мали, предава AFP.\r\n„За съжаление мога да потвърдя, че е имало две жертви от нашите колеги от Европейския съюз, малийска жена и португалски мъж“, каза Могерини след среща на външните министри на ЕС в Люксембург.\r\nТя заяви, че убийството на двамата европейски служители показва колко силни са връзките на ЕС с Мали. \r\nЕвропейския съюз поддържа мисия от чуждестранни съветници, които обучават Въоръжените сили на Мали. Освен това Брюксел има и делегация в Бамако.\r\nПравителството на Мали заяви, че четиримата нападатели са убити, а 36 заложници са освободени. Още 5 екстремисти са задържани след нападението близо до Бамоко.\r\nАгенция „Фокус“ припомня, че в северните части на Мали  са активни екстремистки групировки. \r\nВсе още никой не е поел отговорност за нападението, при което загинаха представители на Европейския съюз. Симеон Миланов", "date": "2017-06-19", "title": "AFP: Федерика Могерини потвърди, че двама служители на Европейския съюз са убити в Мали"}
{"url": "http://www.focus-news.net/news/2017/06/19/2406629/the-hill-pensioniran-amerikanski-general-zayavi-che-rusiya-nyama-da-posmee-da-vzima-amerikanski-samoleti-pod-pritsel.html", "text": "Пенсионираният генерал Джак Кейн каза, че руското предупреждение към САЩ, в което се казва, че Русия ще третира американските самолети в небето над Сирия като „мишени“, е „глупост“, предава The Hill .\r\n„Това е глупост. Те няма да стрелят по американски самолети. Няма да се изправят срещу Съединените американски щати“, заяви ген. Кейн за предаването „Fox and Friends“.\r\nСпоред американския генерал, Русия „има ограничен капацитет в Сирия, в сравнение със САЩ“.\r\nБившият военен смята, че от руска страна „блъфират“. Симеон Миланов", "date": "2017-06-19", "title": "The Hill: Пенсиониран американски генерал заяви, че Русия няма да посмее да взима американски самолети под прицел"}
{"url": "http://www.focus-news.net/news/2017/06/19/2406612/vecher-makedoniya-vhodat-v-es-i-nato-prez-balgarskata-portai.html", "text": "Новият македонски премиер Зоран Заев ще направи двудневно посещение в България, по време на което ще се срещне с премиера Бойко Борисов и президента Румен Радев, така София става втората външнополитическа дестинация за Заев след посещението му в Брюксел, пише скопският вестник \"Вечер\".\r\nСпоред изданието засилената активност на премиера Заев в европейската централа в Брюксел и в съседните държави цели подобряване на сътрудничеството и подкрепа за евроатлантическата интеграция на Македония.\r\n\"Вечер\" пише, че българският премиер Борисов се надява, че с избора на новото правителство София и Скопие ще успеят да разширят добросъседските отношения и да приближат Македония към НАТО и ЕС.\r\nИзданието цитира Борисов, който е заявил, че е \"убедил канцлера Меркел и останалите лидери, че на новото правителство в Македония трябва да се даде шанс.\"", "date": "2017-06-19", "title": "\"Вечер\" (Македония): Входът в ЕС и НАТО през българската порта?"}
{"url": "http://www.focus-news.net/news/2017/06/19/2406619/plovdiv-otnovo-otkriha-snaryad-v-rayon-trakiya.html", "text": "Отново откриха снаряд в район „Тракия“ в Пловдив. Това съобщи за Радио „Фокус“ – Пловдив говорителят на ОДМВР - Пловдив. Сигналът е подаден около 15.00 часа днес за това, че при изкопни работи багерист е открил отново 15-сантиметров снаряд. Военните са действали бързо и снарядът вече е отнесен. Общо 25 са откритите снаряди на едно и също място пред блок 245 в район „Тракия“.\r\n„Всички открити боеприпаси досега са учебно-тренировъчни авиационни бомби, напълно безопасни като съдържание на взривно вещество”, обясни подполковник Иван Тишков, заместник-командир на 55-и инженерен полк.\r\nЦветана ТОНЧЕВА", "date": "2017-06-19", "title": "Пловдив: Отново откриха снаряд в район „Тракия“"}
{"url": "http://www.focus-news.net/news/2017/06/19/2406636/rezervatat-chervenata-stena-e-sred-odobrenite-chetiri-balgarski-obekta-za-vklyuchvane-v-yunesko.html", "text": "Резерватът „Червената стена“ вече е сред одобрените четири български обекта за включване в ЮНЕСКО. Това съобщиха за Радио „Фокус” - Пловдив от РИОСВ. Това стана факт на 29-ата сесия на Междуправителствения координационен съвет по Програмата „Човекът и биосферата“. Обявяването на „Червената стена“, „Централен Балкан“, „Сребърна“ и „Узунбуджак“ в съответствие с принципите на Севилската стратегия (1995) дава възможност за стимулиране на местните общности и за развитие на регионите, на чиято територия се намират. Чрез обособяването на зони за защита, на „буферни“ и „преходни“ зони се поощрява прилагането на практики, които гарантират както икономическо развитие на съответните региони, така и опазването на природата в тях. С разширяването на територията на съвременните биосферни паркове се създават условия в управлението им да се присъединят не само представители на държавната и местна власт, но и на обществото и бизнеса.\r\nВписването на четирите биосферни резервата в ЮНЕСКО стана благодарение на съвместните усилия на общините, на чиято територия се намират (Асеновград, Карлово, Троян, Павел баня, Севлиево, Антон, Силистра и Малко Търново), на МОСВ и неговите регионални подразделения РИОСВ в Пловдив, Русе, Бургас, ДНП „Централен Балкан“ и НПО, които подпомагат процеса по изготвяне на номинациите.\r\nБиосферен парк „Червената стена“ бе първият в страната с избран през април 2017 г. Консултативен съвет от 28 представители на държавната и местната власт, на научни институти, Българската православна църква, НПО и бизнеса в района на община Асеновград.\r\nОбявяването на територията за биосферен резерват като част от световната мрежа носи престиж и признание, реклама и атрактивност на региона и на страната.\r\nЦветана ТОНЧЕВА", "date": "2017-06-19", "title": "Резерватът „Червената стена“ е сред одобрените четири български обекта за включване в ЮНЕСКО"}
{"url": "http://www.focus-news.net/news/2017/06/19/2406638/mrrb-sezira-komisiyata-za-predotvratyavane-i-ustanovyavane-na-konflikt-na-interesi-vav-vrazka-s-finansiran-ot-oprr-proekt-na-obshtina-cherven-bryag.html", "text": "Във връзка с публикации в медиите, касаещи договор на Община Червен бряг „Реконструкция, модернизация и въвеждане на мерки за енергийна ефективност на масивни многофамилни жилищни сгради на територията на гр. Червен бряг“ по процедура „Енергийна ефективност в периферните райони” по Оперативна програма „Региони в растеж“ (ОПРР) 2014 - 2020 Министерството на регионалното развитие и благоустройството се самосезира и направи вътрешна проверка на проекта. Това съобщиха от пресцентъра на Министерство на регионалното развитие и благоустройството. Резултатите от нея показват, че няма нарушения по отношение на процедурите за оценка на проектни предложения. Проектът на Общината е оценен в съответствие с одобрените критерии за оценка. Спазени са и всички процедури по предоставяне на безвъзмездната финансова помощ.\r\nСъгласно Указанията към Насоките за кандидатстване всяка община, в качеството си на бенефициент, поема ангажимент да избере сградите, които включва в проектните предложения по ОПРР 2014-2020. Тя отговаря за цялостното техническо и финансово администриране на проекта/ите за енергийна ефективност на своята територия – осъществява прием на документи за кандидатстване, оценява и одобрява заявленията, подадени от собствениците.\r\nВ процеса на оценка на проектните предложения за енергийна ефективност на жилищни сгради по процедурата Управляващият орган на ОПРР обстойно е проверявал допустимостта за финансиране на всяка от сградите по подадените проектни предложения, като е обръщано особено внимание на жилищни сгради с малък брой самостоятелни обекти (от 2 до 4), посочени като многофамилни във формулярите за кандидатстване. За такива сгради с особено внимание са проверявани докладите от проверките на място, енергийните и технически обследвания по отношение на описание на сградите, брой самостоятелни обекти, брой собственици, данни за сдружения на собствениците и т. н. При липса на достатъчно доказателства, че сградите са многофамилни, от бенефициентите е изисквана допълнителна информация. Такава проверка е извършена за всяка от трите сгради в обхвата на проектно предложение „Реконструкция, модернизация и въвеждане на мерки за енергийна ефективност на масивни многофамилни жилищни сгради на територията на гр. Червен бряг“, като наличната документация по проекта и информацията в публичния регистър на етажната собственост на община Червен бряг са дали достатъчна увереност, че сградите отговарят на определението за многофамилни жилищни сгради, поради което не се е наложило да се изисква допълнителна информация по този въпрос. Всяка от сградите в проектното предложение има по два самостоятелни обекта и отговаря на определението за многофамилна жилищна сграда съгласно Указанията към Насоките за кандидатстване по процедурата.\r\nУправляващият орган на програмата направи и допълнителни проверки за наличие на конфликт на интереси. Поради факта, че министерството не е компетентният орган по произнасяне и установяването на наличие на такъв, е сезирана Комисията за предотвратяване и установяване на конфликт на интереси, като цялата събрана информация по казуса е препратена към нея. \r\nВ допълнение, Управляващият орган вече е регистрирал сигнал за нередност, като е стартирана и се спазва процедурата в съответствие със Закона за управление на средствата от Европейските структурни и инвестиционни фондове. В случай на установяване на конфликт от страна на комисията, на община Червен бряг ще бъде наложена финансова корекция в размер на 100% от стойността на договора за безвъзмездна финансова помощ.", "date": "2017-06-19", "title": "МРРБ сезира Комисията за предотвратяване и установяване на конфликт на интереси във връзка с финансиран от ОПРР проект на Община Червен бряг"}
{"url": "http://www.focus-news.net/news/2017/06/19/2406637/boks-andre-uord-iska-da-se-bie-v-nay-tezhkata-kategoriya.html", "text": "Въпреки че в събота американският боксьор Андре Уорд  запази титлите си срещу Сергей Ковальов, той  изглежда не е доволен от това да се бие в категорията, в която до неотдавна мнозина смятаха, че не му е мястото. Боксьорът намекна в интервю, че е готов да се изправи срещу някои от най-големите и известни в тежка категория. Пред медиите Уорд не пропусна да отбележи, че е имал не една победа срещу играчи, които са много по-едри и тежки от него.  Той заяви, че тежката категория винаги е била негова „мечта“. Треньорът на Уорд каза, че би искал да види бой между Андре и Антъни Джошуа.", "date": "2017-06-19", "title": "Бокс: Андре Уорд иска да се бие в най-тежката категория"}
{"url": "http://www.focus-news.net/news/2017/06/19/2406639/blagoevgrad-detski-teatralen-festival-talantino-praznuva-5-godishen-yubiley-s-bogata-programa.html", "text": "Започва петото юбилейно издание на детския театрален фестивал „Талантино“. Официалното откриване ще бъде на 20 юни (вторник) в Младежки дом от 19.00 часа, съобщиха от пресцентъра на Община Благоевград. Първото представление на фестивала ще бъде на арт асоциация ,,Водолей“ от град София с представлението ,,Ние врабчетата“ по Йордан Радичков. Още две представления ще бъдат изиграни пред благоевградската публика от 15.30 часа и 17.00 часа ,,Бяла приказка“ по Валери Петров и „Антигона“ по Софокъл. Първият ден от фестивал „Талантино“ ще приключи с ,,Кавказкият тебеширен кръг“ по Брехт на  арт асоциация ,,Водолей“ в 19:10 часа. \r\nФестивалът ще продължи до 24 юни, включително. Подготвената програма е богата и обещава добри емоции. Децата- артисти ще ни покажат своя талант и професионализъм в различни сцени, произведения и жанрове. Над 17 театрални школи ще посрещне  „Талантино“ в Благоевград. В тазгодишния фестивал участие ще вземат 400 деца от различни школи в  цяла България. Ще пристигнат деца от  НЧ ,,Св. Климент Охридски“ от град Симитли, арт Асоциация ,,Водолей“, театрално студио ,,Талантино“-гр. Бургас, младежка театрална формация ,,СТУДИЯТА“ към Народно читалище „Славянска беседа- 1880“. В юбилейното издание „Талантино“ участие ще вземат още детска вокално-театрална формация „Таласъмче“ от  София, театрално студио ,,Смехурко“ от град Банкя, младежки театър ,,Приятели“ към Младежки дом - град Пазарджик, МТШ,,Зад кулисите’’ –гр.София, ученически театрален състав при СУ „Христо Ясенов“-гр. Етрополе, младежки театрален състав към СУ „ Проф.д-р. Асен Златаров” – гр. Първомай, Детски театрален състав „ Клуб на радостта”-гр. Първомай, младежки театър ,,Драмеди“-гр. София, младежки театър ,,Приятели“ към Младежки дом-гр. Пазарджик, театрална школа „ЧАРЛИ“- гр.Пловдив. Участие в пищната програма на „Талантино“ ще вземат и местните театрални школи  към ЦЛТРДБ-Благоевград-Дживджорска, ЦЛТРДБ-Благоевград- Ласин, Театрална школа ,,Ер малък“-Благоевград.  \r\nОбщо 24 постановки ще бъдат представени в програмата на тазгодишния фестивал. На сцената на Младежки дом талантите, бъдещите големи звезди на театъра, ще покажат спектакли като Антигона“ на Софокъл, ,,Мечка“ от А.П.Чехов, ,,Аладин и вълшебната лампа“, ,,Ние врабчетата“ по Йордан Радичков, „Следобедни игри“ на Рома Майо, ,,Господин Балкански в чужбина“ от Георги Данаилов, мюзикъла „Трите феи и спящата красавица“, комедията ,,Д-р“ на Бранислав Нушич и много други.  За оценяването  на малките артисти ще се погрижи журито в състав Веселин Калановски и Николай Станоев.\r\nЗакриването на фестивала ще бъде на 24 юни (събота) от 21:30 часа с любимата за всички дискотека.", "date": "2017-06-19", "title": "Благоевград: Детски театрален фестивал „Талантино“ празнува 5-годишен юбилей с богата програма"}
{"url": "http://www.focus-news.net/news/2017/06/19/2406641/pazardzhik-eksperti-ot-riosv-i-politseyski-sluzhiteli-spasiha-ranen-shtarkel-na-avtomagistrala-trakiya.html", "text": "Експерти от РИОСВ - Пазарджик и полицейски служители спасиха ранен щъркел след подаден сигнал от тел. 112, съобщиха от РИОСВ - Пазарджик. Птицата е открита заклещена между двете мантинели на 89-ти километър на магистрала „Тракия”, до близката бензиностанция. Полицейските служители са регулирали движението, за да се даде възможност птицата да бъде достигната и хваната. При оглед е установено, че е ранена при пътен инцидент и е със счупено крило. Според свидетели е ударена леко от преминаващ ТИР. Птицата е транспортирана за лечение и възстановяване в Спасителния център за диви животни в Стара Загора.", "date": "2017-06-19", "title": "Пазарджик: Експерти от РИОСВ и полицейски служители спасиха ранен щъркел на автомагистрала „Тракия“"}
{"url": "http://www.focus-news.net/news/2017/06/19/2406640/stara-zagora-enyovdenski-sabor-shte-se-provede-v-starozagorski-mineralni-bani-na-24-yuni.html", "text": "За трета поредна година, в курортното селище Старозагорски минерални бани ще се проведе Еньовденски събор – празник на билките, слънцето и водата. Събитието ще се състои на 24 юни (събота), а началото е в 6.00 часа сутринта. Това съобщиха от пресцентъра на Община Стара Загора.\r\nПразничната програма по повод празника ще започне с посрещане на изгрева, бране на билки и виене на еньовски венец. Фолклорната програма е от 9.30 часа, а официалното откриване на събора е предвидено за 11.00 часа. Целта на събора, който се провежда със съдействието на Община Стара Загора, е да издири, обогати, популяризира и съхрани българския фолклор \r\nТази година, на Енвовден ще бъде отпразуван юбилей - 50 години от обявяването на Старозагорски минерални бани за национален курорт. \r\nКато съпътстващи мероприятия отново ще са още селски двор, с който да бъдат представени българският бит и култура, изложба-базар, детски пленер, разучаване на български танци, както и демонстрация на производство на розова вода. \r\nОрганизатори на еньовденското веселие и юбилея на курортното селище са Община Стара Загора, кметството на Старозагорски бани, НЧ „Христо Ботев – 1952“, както и селата от района – Ново село, Сулица, Лозен, Сладък кладенец, Елхово, Казанка, Остра могила и Малка Верея.", "date": "2017-06-19", "title": "Стара Загора: Еньовденски събор ще се проведе в Старозагорски минерални бани на 24 юни"}
{"url": "http://www.focus-news.net/news/2017/06/19/2406642/blagoevgrad-kmetat-atanas-kambitov-podpisa-v-ministerstvo-na-regionalnoto-razvitie-i-blagoustroystvoto-poredniya-dogovor-po-proekt-po-op-regioni-v-rastezh-2014-2020.html", "text": "Кметът на Община Благоевград д-р Атанас Камбитов подписа поредния договор за безвъзмездна финансова помощ по оперативна програма „Региони в растеж 2014-2020”, съобщиха от пресцентъра на Общината. Проектът е с наименование „Въвеждане на мерки за енергийна ефективност в общински административни сгради“, с обект на интервенция сградата на Общинска администрация - Благоевград и се финансира по приоритетна ос 1 „Устойчиво и интегрирано градско развитие”, процедура „Изпълнение на интегрирани планове за градско възстановяване и развитие 2014-2020 Благоевград”,  BG16RFOP001-1.001-039.\r\nПроектното предложение предвижда въвеждане на мерки за енергийна ефективност в административната сграда на Община Благоевград и осигуряване на достъп до сградата на хора с увреждания. \r\nС изпълнение на проектните дейности ще се постигне повишаване на енергийната ефективност и редуциране на енергопотреблението в сградата, предмет на проекта. Проектът цели да осигури по-добри условия за работа на служителите в сградата на Общинска администрация - Благоевград, чрез подобряване качеството на условия на труд и създаване на модерна, екологична и енергийно-ефективна работна среда, както и осигуряване на достъп за хората в неравностойно положение..\r\nСлед реализацията на проекта сградата на Общинска администрация – Благоевград ще постигне клас на енергийна ефективност „А“. \r\nСтойността на проектното предложение е 3 430 758, 49 лв., а срокът за изпълнение е 15 месеца.", "date": "2017-06-19", "title": "Благоевград: Кметът Атанас Камбитов подписа в Министерство на регионалното развитие и благоустройството поредния договор по проект по ОП „Региони в растеж 2014-2020”"}
{"url": "http://www.focus-news.net/news/2017/06/19/2406631/libertasmakedoniya-zaev-ot-utre-v-sofiya-za-sreshti-s-borisov-i-radev.html", "text": "Министър-председателят на Македония Зоран Заев в продължение на два дни ще се срещне с българския премиер Бойко Борисов и президента Румен Радев, съобщава електронното издание \"Либертас\". Изданието отбелязва, че София е втората задгранична дестинация, след Брюксел, която Заев посещава след сформирането на новото правителство. \"Либертас\" припомня, че веднага след избирането си Зоран Заев заяви, че София е от първостепенна важност за Македония и очаква добро сътрудничество и подкрепа за евроатлантическите намерения на Македония, особено след 1 януари 2018 г., когато България ще поеме председателството на ЕС.", "date": "2017-06-19", "title": "\"Либертас\"(Македония): Заев от утре в София за срещи с Борисов и Радев"}
{"url": "http://www.focus-news.net/news/2017/06/19/2406628/radio-svobodna-evropa-balgariya-mozhe-da-stane-vazhen-sayuznik-na-makedoniya-v-es.html", "text": "България може да стане важен съюзник на Македония в Европейския съюз, извежда в заглавие на коментара си за утрешното посещение на премиера Зоран Заев в София македонското електронно издание „Свободна Европа“. Изданието съобщава, че начело на правителствена делегация Зоран Заев ще направи двудневно посещение в България, като според анализатори е напълно възможно да се постигне напредък за подписването на договор за добросъседство, тъй като повечето детайли по него вече са съгласувани. Според „Свободна Европа“ спорни въпроси остават езикът на документите и настояването на София за гаранции, че конституцията на Македония за не е основа за намеса във вътрешните работи на България. Изданието припомня, че през ноември миналата година това условие беше поставено от българския президент Румен Радев, в отговор на което неговият македонски колега Георги Иванов изрази надежда, че след провеждането на парламентарните избори в двете страни взаимоотношенията могат да бъдат придвижени напред. „Свободна Европа“ пише, че откритите въпроси могат да бъдат разрешение от новото правителство по време на посещението в София. Македонското електронно издание цитира Исмет Рамадани, председател на Евроатлантическия съвет на Македония, който смята, че страната трябва да използва позитивното разположение, което съществува в ЕС, както и в българското правителство. „Ако се съгласуват двата въпроса, мисля, че ще се намери компромис и ще се подпише договор за добросъседство, а тогава България може да направи много за Македония“, смята Рамадани. „Свободна Европа“ цитира и бившия македонски посланик в НАТО проф. Нано Ружин, според когото посещението в София може да разреши проблемите, началото на решаването на които беше направено още от правителството на Любчо Георгиевски през 1998 година. Според Ружин „важно за Македония е не само започването на преговори за членство в ЕС, и за  членството  в  НАТО, да имаме България за съюзник, тъй като през последните години София често пъти се солидаризираше с Атина. „Свободна Европа припомня, че още през 2012 година тогавашният български външен министър Николай Младенов е изпратил писмо до македонския си колеги Никола Поповски с три условия, които Скопие трябва да изпълни, за да получи българска подкрепа за евроинтеграцията си. Тогава Младенов е поискал подписване на договор за добросъседски отношения и сътрудничество, изграждане на необходимата инфраструктура и създаване на Висш съвет, на който да се провеждат годишни общи заседания на правителството. Година по-късно през 2013 година в Кюстендил се проведе съвместно заседание на двете правителства, а след това бяха реализирани няколко срещи на делегации от двете страни.", "date": "2017-06-19", "title": "Радио „Свободна Европа“: България може да стане важен съюзник на Македония в ЕС"}
{"url": "http://www.focus-news.net/news/2017/06/19/2406645/api-ofertite-za-vazstanovyavane-na-uchastaka-pri-10-km-na-pat-14-vidin-kula-vrashka-chuka-se-otvaryat-na-20-yuni.html", "text": "На 20 юни се отварят офертите за избор на изпълнител на строително-монтажните работи за възстановяване на участъка при 10 км на път II-14 Видин - Кула - Връшка чука. Това съобщиха от пресцентъра на Агенция „Пътна инфраструктура“. \r\nИнтензивните валежи през 2014 г. активизираха свлачищна зона на път ІІ-14 в участъка от км 10+100 до км 10+260, предизвикаха пропадане на пътната настилка и отваряне на дълбоки пукнатини, достигащи над 1 м в дълбочина и широчина. Разрушен е и тръбен водосток при 10 км, който не поема повърхностните води, с което процесът на свличане се ускорява и предизвиква пропадане на пътната настилка. Това наложи възлагането на проектантски работи, които да изяснят причините за възникналите дестабилизационни процеси, да се предложат конкретни мерки и технически проект за трайно укрепване и възстановяване на засегнатия участък. Авариралата отсечка е между селата Бела Рада и Войница.\r\nЗасегнатият участък е затворен за движение, а трафикът на МПС е пренасочен по обходен маршрут - по стария път II-14, който е в непосредствена близост до авариралия участък. Скоростта е ограничена до 40 км/ч. Поставена е необходимата пътна сигнализация.\r\nОбществената поръчка предвижда изграждането на укрепителна пилотно-анкерна конструкция за трайно стабилизиране на пътния участък. Ще бъде реконструиран и компрометирания водосток. Прогнозната й стойност е 2 350 600 лв. без ДДС, а срокът за изпълнение e 110 дни.\r\nОфертите ще бъдат отворени утре в 14.00 часа, в зала 701, в АПИ.", "date": "2017-06-19", "title": "АПИ: Офертите за възстановяване на участъка при 10 км на път II-14 Видин - Кула - Връшка чука се отварят на 20 юни"}
{"url": "http://www.focus-news.net/news/2017/06/19/2406644/stara-zagora-predstaviteli-na-diplomaticheskiya-korpus-shte-posetyat-grada-na-22-yuni.html", "text": "На 22 юни представители на дипломатическия корпус в България ще посетят Стара Загора, съобщиха от пресцентъра на Община Стара Загора. Кметът Живко Тодоров и областният управител Гергана Микова ще посрещнат делегацията в Регионалния исторически музей в 10:30 часа. \r\nГостите ще разгледат музея, Античния форумен комплекс „Августа Траяна“ и Музея „Неолитни жилища“, където ще направят дегустация на хляб, замесен с лимец от Богдан Богданов – включен в Представителната национална листа на пилотната програма на ЮНЕСКО „Живи човешки съкровища – България – 2010“.\r\nТе ще посетят и комплекса за занимания Аул „Бага-Тур“, където ще се проведат демонстрации на прабългарска школа „Бага-Тур“ и дегустация на традиционна местна кухня, приготвена от НЧ „Димитър Наумов 1908“, с.Преславен .", "date": "2017-06-19", "title": "Стара Загора: Представители на дипломатическия корпус ще посетят града на 22 юни"}
{"url": "http://www.focus-news.net/news/2017/06/19/2406632/faktor-makedoniya-zaev-na-sreshti-s-balgarskiya-darzhaven-vrah-shte-ima-li-deblokirane-na-integratsiyatai.html", "text": "Посещението на македонския премиер Зоран Заев в София поставя въпроса ще се деблокира ли пътят за евроинтеграция на Македония, пише македонското електронно издание \"Фактор\", като съобщава, че от срещите в София има голямо очакване както от българска, така и от македонска страна. Според македонското правителство София има решаваща роля за разкриване на пътя за евроатлантическата интеграция на Македония, докато според българския премиер след избора на новото македонско правителство София и Скопие могат да заработят още по-твърдо за развитие на добросъседските отношения и за приближаването на Македония към НАТО и ЕС.", "date": "2017-06-19", "title": "\"Фактор\" (Македония): Заев на срещи с българския държавен връх - ще има ли деблокиране на интеграцията?"}
{"url": "http://www.focus-news.net/news/2017/06/19/2406643/bbc-politseyska-operatsiya-v-rayona-na-shanz-elize-sled-kato-avtomobil-se-udari-v-politseysko-prevozno-sredstvo.html", "text": "В Париж се провежда охранителна операция в района на „Шанз-Елизе“, след като автомобил се удари в полицейско превозно средство, преди да избухне в пламъци, предава BBC .\r\nШофьорът на автомобила е в безсъзнание, предават източници от полицията.\r\nВсе още не е ясно дали инцидентът е бил умишлен.  В района на инцидента има засилено полицейско присъствие.  Симеон Миланов", "date": "2017-06-19", "title": "BBC: Полицейска операция в района на „Шанз-Елизе“, след като автомобил се удари в полицейско превозно средство"}
{"url": "http://www.focus-news.net/news/2017/06/19/2406647/vitsepremierat-ekaterina-zaharieva-vze-uchastie-v-savet-vanshni-raboti-v-lyuksemburg.html", "text": "Заместник министър-председателят и министър на външните работи Екатерина Захариева взе участие в Съвет „Външни работи” в Люксембург. Заседанието започна с минута мълчание в памет на жертвите на пожарите в Португалия и Лондон, както и жертвите на терористичните атаки във Великобритания и Мали. Това съобщиха от пресцентъра на МВнР.\r\nВърховният представител по външната политика на ЕС Федерика Могерини представи първия годишен доклад за изпълнението на Глобалната стратегия на ЕС. Министрите приветстваха постигнатия напредък и потвърдиха необходимостта от по-нататъшно задълбочаване на сътрудничеството в областта на сигурността и отбраната в отговор на предизвикателствата за мира и сигурността. Подчертана бе важността и на работата за изграждане на устойчивостта на партньорите, борбата с хибридните заплахи, морската сигурност и стратегическата комуникация.   \r\nПървите дипломати на ЕС обсъдиха със заместник-генералния секретар на НАТО Роуз Гьотемюлер изпълнението на приетите в резултат на Съвместната декларация от Варшава 42 мерки за засилване на сътрудничеството между ЕС и НАТО. Оценявайки положително постигнатия напредък, бе посочена необходимостта от задълбочаване на взаимодействието, включително във възможни нови сфери на сътрудничество, като например борбата с тероризма. Общо бе мнението, че задълбочаването на сътрудничеството в сигурността и отбраната в рамките на ЕС засилва европейския стълб в НАТО и ще допринесе за засилване на способностите на Северноатлантическия алианс.  \r\nМинистър Захариева приветства постигнатия напредък в сътрудничеството между ЕС и НАТО като изведе на преден план противодействието на хибридните и кибер заплахи, обмена на информация и ситуационната осведоменост, сигурността на границите, нелегалната миграция и енергийната сигурност. Подчерта важността на разширяване на взаимодействието в нови сфери на сътрудничество, като например борбата с тероризма.   \r\nБорбата с тероризма също бе сред водещите теми в дневния ред на Съвета. Министрите бяха единодушни, че тероризмът е сред водещите заплахи за световната сигурност. Основни приоритети остават унищожаването на “Даеш”, борбата срещу финансирането на тероризма, борбата с радикализацията и насилствения екстремизъм, включително в интернет. Подчертана бе важността на продължаване на сътрудничеството със страните от Близкия изток и Северна Африка, Западните Балкани и Турция, Сахел и Африканския рог за справяне с общите предизвикателства на тероризма.  \r\nМинистрите обсъдиха представения четвърти доклад за изпълнението на Рамката за партньорство в областта на миграцията. Вицепремиерът Захариева подчерта важността на солидарността и подкрепата за държавите членки на първа линия. Приветства постигнатия напредък в изпълнението на Рамката за партньорство, като подчерта необходимостта от разширяване на географския обхват на партньорствата с ключови държави на произход и транзит в Близкия изток и Азия. Изтъкна, че ЕС трябва да остане бдителен по отношение на  Източносредиземноморския път.  \r\nСъветът оцени високо резултатите от военната операция на силите за сигурност на Ирак във военната кампания за изтласкване на “Даеш” от страната. Потвърдена бе твърдата подкрепа за единството, суверенитета и териториалната цялост на Ирак, както и готовността на ЕС да окаже подкрепа за стабилизиране на освободените райони и провеждане на реформите в сектора на сигурността. Отправен бе призив към иракското федерално правителство и правителството на автономния иракски регион Кюрдистан за продължаване на техните успешни съвместни усилия в кампанията за освобождаването на Мосул, както и да се ангажират в конструктивен диалог по всички политически и икономически въпроси.   \r\nМинистрите изразиха загриженост от напрежението в отношенията между страни от Залива, като потвърдиха важността, която ЕС отдава на развитието на отношенията с всички страни от региона. Изразена бе подкрепа за посредническите усилия на Кувейт за деескалация на напрежението и намиране на изход от кризата.   \r\nВ рамките на Съвета се проведе и Министерската среща на Източното партньорство. Обща бе констатацията, че 4-те области за развитие на сътрудничеството остават актуални – засилване на институциите и добро управление, мобилност и контакти между хората, пазарни възможности и инфраструктурна свързаност. Потвърдена бе готовността за по-нататъшно политическо асоцииране и икономическа интеграция, отчитайки амбицията и целите на партньорите.", "date": "2017-06-19", "title": "Вицепремиерът Екатерина Захариева взе участие в Съвет „Външни работи” в Люксембург"}
{"url": "http://www.focus-news.net/news/2017/06/19/2406652/haskovo-v-topolovgrad-se-provede-sreshta-na-mestnite-vlasti-i-biznesa-s-deputati.html", "text": "Тополовград бе домакин на среща на местните власти и бизнеса с народни представители, съобщиха от пресцентъра на Община Тополовград. Събитието се организира от РСО “Марица”. На поканата на организаторите се отзоваха депутатите от ПГ на БСП от Хасковски избирателен район – Елена Йончева, Виолета Желева, Никола Динков. Присъстваха представители от ръководствата на общините Свиленград, Маджарово, Любимец, Тополовград, изпълнителният директор на РСО “Марица” Райна Йовчева, новият председател Маргарита Георгиева, бизнесмени. Кметът на общината – домакин Божин Божинов поздрави гостите и постави наболелите проблеми на пограничната община, които са: безработицата, налагащото се закриване на училища, лошото здравеопазване, разбитите пътища. Проведе се активен диалог, от който е видно, че същите проблеми касаят и другите общини. За взаимоотношенията на общините с бизнеса говори кметът на Свиленград – Георги Манолов. “Ключът към развитието на общините е местният бизнес” – подчерта той. За лошите пътища, които са пречка за привличане на инвестиции, за проблемите с ВиК, за бюрокрацията при процедурите за европейските проекти, за детските градини, в чийто издръжка общините се превръщат в социални партньори и други трудности в работата на общините, стана дума в изложенията на участниците в срещата. С особена загриженост народните представители споделиха мнението им. За нуждата от обединение по големите проблеми на малките общини, независимо от партийната принадлежност, изказа мнение депутатът Елена Йончева. На формирането на политики, една от които е повече държавност в общините, се спря Никола Динков. Да не се гледа еднакво на общините, а да се работи по специфичните проблеми на районите, изказа мнение народният представител Виолета Желева.\r\nУчастниците отправиха въпросите към депутатите с молба да бъдат разисквани в Народното събрание. \r\nВсички се обединиха около мнението, че държавата трябва да отдели специално внимание на малките отдалечени общини, за чийто обезлюдяване способстват поставените проблеми.", "date": "2017-06-19", "title": "Хасково: В Тополовград се проведе среща на местните власти и бизнеса с депутати"}
{"url": "http://www.focus-news.net/news/2017/06/19/2406648/pregled-na-mezhdunarodnite-novini-do-18-chasa-agentsiya-fokus.html", "text": "Правителствена делегация, начело с премиера Зоран Заев, ще направи двудневно посещение в България. Според пресслужбата на македонското правителство първата официална среща на Заев в София е предвидена за 10.50 часа с представители на българския държавен връх. В съобщението се казва, че дипломатическите активности на новото македонско правителство са насочени за решаване на проблемите със съседите, като предисловие за европейската интеграция на Македония.Съвместни работни групи са заседавали за подготовката на срещите, както и по неофициална информация върху съществуващите различия за тълкуването на историята и общо отбелязване на важни дати в историята от Скопие и от София.Тези въпроси продължават да са актуални, но и двете страни очакват позитивен импулс.\r\n***Новият македонски премиер Зоран Заев ще направи двудневно посещение в България, по време на което ще се срещне с премиера Бойко Борисов и президента Румен Радев, така София става втората външнополитическа дестинация за Заев след посещението му в Брюксел.\r\nСпоред изданието засилената активност на премиера Заев в европейската централа в Брюксел и в съседните държави цели подобряване на сътрудничеството и подкрепа за евроатлантическата интеграция на Македония.\r\n Българският премиер Борисов се надява, че с избора на новото правителство София и Скопие ще успеят да разширят добросъседските отношения и да приближат Македония към НАТО и ЕС.\r\nБорисов е заявил, че е \"убедил канцлера Меркел и останалите лидери, че на новото правителство в Македония трябва да се даде шанс.\"\r\n***Министър-председателят на Македония Зоран Заев в продължение на два дни ще се срещне с българския премиер Бойко Борисов и президента Румен Радев. Изданието отбелязва, че София е втората задгранична дестинация, след Брюксел, която Заев посещава след сформирането на новото правителство.  Веднага след избирането си Зоран Заев заяви, че София е от първостепенна важност за Македония и очаква добро сътрудничество и подкрепа за евроатлантическите намерения на Македония, особено след 1 януари 2018 г., когато България ще поеме председателството на ЕС.\r\n***Посещението на македонския премиер Зоран Заев в София поставя въпроса ще се деблокира ли пътят за евроинтеграция на Македония.От срещите в София има голямо очакване както от българска, така и от македонска страна. Според македонското правителство София има решаваща роля за разкриване на пътя за евроатлантическата интеграция на Македония, докато според българския премиер след избора на новото македонско правителство София и Скопие могат да заработят още по-твърдо за развитие на добросъседските отношения и за приближаването на Македония към НАТО и ЕС.\r\n*** Броят на жертвите, загинали при пожара в многоетажна сграда в Лондон, достигна до 79 души. Британската полиция предупреди, че все още съществува възможност броят им да нарасне. \r\nСюарт Кънди от лондонската полиция съобщи в понеделник, че са идентифицирани петима души, но \"ужасната реалност\" е, че някои от жертвите никога няма да бъдат разпознати.\r\nКънди изрази опасения, че броят на загиналите може да се увеличи.\r\n„Смятам, че може да има хора, които са били в „Грийнфел Тауър\", за които хората вероятно не знаят, че липсват и може би не са разбрали, че са били там през нощта\", подчерта Кънди.\r\n*** Мина Андреева, един от тримата говорители на Европейската комисия, потвърди в понеделник предстоящото провеждане на официална европейска церемония за прощаване със „стария канцлер“ на ФРГ Хелмут Кол, който издъхна в петък на 87-годишна възраст.\r\nСтава въпрос за първата по рода си официална церемония на високо ниво, организирана от ЕС. По-рано бе съобщено, че тя ще се състои във френския град Страсбург. Мина Андреева подчерта, че председателят на Европейската комисия Жан-Клод Юнкер „поддържа контакт с всички заинтересовани лица“, за да може в „най-близко време да бъде определена датата“ на церемонията.\r\n*** След доставките на местни хранителни продукти със самолети, Турция пробива наложеното ембарго над Катар и с изпращане на хранителни продукти вече по морски път. За целта във вторник от Измир за Доха отплава кораб, натоварен с 4 хиляди тона хранителни продукти – яйца, мляко, пресни плодове и зеленчуци, различни хранителни мазнини. Доставките се извършват от 6 турски фирми чрез посредничеството на логистична компания на катарски бизнесмен. Осигурена е и подкрепата на турското Министерство на икономиката.  \r\nДоставката на 20 юли е замислена като пробна и в бъдеще от Турция за Катар на всеки 10 дни ще бъде изпращан по един кораб, натоварен с между 4 и 10 хиляди тона различни храни. Специализираният хладилен кораб „Green Guatemala”, който ще отплава утре от Измир за Доха, е построен през 1992 година и понастоящем плава под флага на Бахамските островиА.\r\n*** Турски военни сили вече са пристигнали на катарска земя за провеждането на дълго планирани съвместни учения.\r\nРазгръщането на турски военнослужещи в Катар стана възможно благодарение на бързите законодателни промени, които Анкара предприе след дипломатически разрив между Доха и съседите й в Персийския залив. \r\nТурция има военна база в Катар, в която понастоящем има около 90 военнослужещи на Анкара.\r\nПланираните военни маневри са част от взаимно споразумение, насочено към укрепване на отбранителните способности на двете страни, както и за засилване на усилията за борба с въоръжените групировки, а също и за поддържане на стабилност в региона.\r\n*** Министър-председателят на Великобритания Тереза Мей обеща да се бори с тероризма и екстремизма, независимо кой носи отговорност за него. Съответното изявление Мей направи след последната атака в близост до джамия в Лондон, при която миниван бе врязан в група мюсюлмани.\r\nГоворейки пред Даунинг стрийт, Мей заяви, че нападението е \"напомняне, че тероризмът, екстремизмът и омразата приемат много форми, и нашата решимост да се справим с тях трябва да бъде същата, който и да носи отговорност“ за атаките.\r\n*** Руските военни ще съпровождат като въздушни цели в Сирия всички въздушни обекти на международната коалиция, включително самолети и безпилотни апарати, които са засечени западно от река Ефрат. Това съобщиха в понеделник от Министерството на отбраната в Москва, след като бе свален сирийски изтребител.\r\n„В районите на изпълнение на бойни задачи на руската авиация в небето над Сирия всеки въздушен обект, включително самолети и безпилотни апарати на международната коалиция, засечени западно от река Ефрат, ще бъдат подлагани на съпровождане от страна на руските наземни и въздушни средства за противовъздушна отбрана в качество на въздушни цели“, се казва в разпространеното от военното ведомство в Москва съобщение.\r\nМинистерството на отбраната на Руската федерация обяви също и прекратяването на сътрудничеството с Пентагона за Сирия, след като стана ясно, че американски изтребител е свалил самолет на режима в Дамаск.\r\n„От 19 юни Министерството на отбраната на РФ прекратява сътрудничеството с американската страна в рамките на Меморандума за предотвратяване на инциденти и гарантиране на сигурността на полетите в хода на операции в Сирия“, се казва още в текста. \r\nВоенните на Москва настояха също за „щателно разследване (на инцидента) от американското командване с представяне на резултатите от него и предприетите мерки“.\r\n*** Министерството на отбраната на Руската федерация обвини САЩ, че не са използвали предварително установения канал за комуникация, за да предупредят Москва за удара, с който бе свален сирийска боен самолет.\r\n„Командването на коалиционните сили не използва установения комуникационен канал за предотвратяване на инциденти в сирийското въздушно пространство\", се казва в съобщението, с което Москва обяви, че \"прекратяване на сътрудничеството (по отношение на канала) с американската страна от 19 юни\".\r\n*** Върховният представител на ЕС по въпросите на външните работи и политиката на сигурност Федерика могерини потвърди, че двама цивилни са убити при атака в туристически курорт в Мали.\r\n„За съжаление мога да потвърдя, че е имало две жертви от нашите колеги от Европейския съюз, малийска жена и португалски мъж“, каза Могерини след среща на външните министри на ЕС в Люксембург.\r\nТя заяви, че убийството на двамата европейски служители показва колко силни са връзките на ЕС с Мали. \r\nЕвропейския съюз поддържа мисия от чуждестранни съветници, които обучават Въоръжените сили на Мали. Освен това Брюксел има и делегация в Бамако.\r\nПравителството на Мали заяви, че четиримата нападатели са убити, а 36 заложници са освободени. Още 5 екстремисти са задържани след нападението близо до Бамоко.\r\nАгенция „Фокус“ припомня, че в северните части на Мали  са активни екстремистки групировки. \r\nВсе още никой не е поел отговорност за нападението, при което загинаха представители на Европейския съюз.", "date": "2017-06-19", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/06/19/2406650/burgas-dva-akta-sa-sastavili-inspektorite-na-agentsiyata-po-bezopasnost-na-hranite-po-zhalbi-ot-grazhdani.html", "text": "Два акта са съставили инспекторите на Агенцията по безопасност на храните в Бургас по жалби от граждани, съобщи за Радио „Фокус“ д-р Георги Митев, директор на регионалното звено на институцията. Общо три жалби от граждани са подадени в Агенцията през изминалата седмица. Едната е за заведение за обществено хранене за това, че се предлагат негодни за консумация храни. Жалбата е била неоснователна. Другите две са за обекти за търговия на дребно. В единия от магазините инспекторите установили продажба на продукти без етикетировка на български език, за което са съставили акт. Другият магазин не бил регистриран по чл.12 от Закона за храните, за което също е съставен акт.\r\nОбщо 191 проверки са извършили инспекторите през изминалата седмица. Към момента не е установена нерегламентирана продажба на риба по Черноморието. Не са постъпвали жалби и сигнали от граждани. По думите на д-р Митев инспекторите постоянно извършват проверки. Той посъветва потребителите да не купуват риба и рибни продукти от нерегламентирани за това места. „Освен че тази продажба е нерегламентирана и вредна, начинът на съхранение е неустановен. Тези търговци лъжат дори и за вида на рибата, не само за качеството“, каза още д-р Митев.\r\nМария РУСЕВА", "date": "2017-06-19", "title": "Бургас: Два акта са съставили инспекторите на Агенцията по безопасност на храните по жалби от граждани"}
{"url": "http://www.focus-news.net/news/2017/06/19/2406651/afp-vanshniyat-ministar-na-kuba-bruno-rodrigez-zayavi-che-stranata-nyama-da-vodi-pregovori-pod-natisk.html", "text": "Куба „няма да преговаря под натиск“, заяви външният министър Бруно Родригез в отговор на новата политика, която администрацията на американския президент Тръмп предприе спрямо Хавана, предава AFP.\r\n„Никога няма да преговаряме под натиск или заплаха. Куба няма да прави отстъпки, когато става въпрос за суверенитета и независимостта си, нито ще преговаря за принципите си, и никога няма да приема условия“, заяви кубинският външен министър пред репортери във Виена. Симеон Миланов", "date": "2017-06-19", "title": "AFP: Външният министър на Куба Бруно Родригез заяви, че страната „няма да води преговори под натиск“"}
{"url": "http://www.focus-news.net/news/2017/06/19/2406654/the-straits-times-indoneziya-malayziya-i-filipinite-zapochvat-savmestni-voennomorski-operatsii-sreshtu-terorizma-i-mezhdunarodnata-prestapnost.html", "text": "Започнаха съвместни военноморски операции на Индонезия, Малайзия и Филипините, чиято цел е да се справят с тероризма и международната престъпност в морето Сулу, предава сингапурското издание The Straits Times.\r\nТова се случва след като филипинският град Марави се превърна в театър на бойни действия между екстремистки групировки и филипинската армия.\r\nТристранният морски патрул бе създаден на церемония, на която присъстваха министърът на отбраната на Индонезия Риамизард Риакуду и колегите му от Малайзия и Филипините Хихамудин Хюсейн и Делфин Лорензана. Изходен пункт на операциите ще е военноморската база в Таракан. Симеон Миланов", "date": "2017-06-19", "title": "The Straits Times: Индонезия, Малайзия и Филипините започват съвместни военноморски операции срещу тероризма и международната престъпност"}
{"url": "http://www.focus-news.net/news/2017/06/19/2406656/the-telegraph-sazdavaneto-na-obshta-evropeyska-armiya-e-neminuemo-smyata-visokopostaven-germanski-predstavitel.html", "text": "Един от най-високопоставените отбранителни служители призова за създаването на Европейска армия, предава британското издание The Telegraph .\r\nХанс-Петер Бартелс, който е комисар по отбраната на Германия, призова страните, които членуват, както в НАТО, така и в ЕС, да интегрират въоръжените си сили в единна армия.\r\n„В крайна сметка ще има Европейска армия“, каза той.\r\nСпоред британското издание, този коментар, който идва в същия ден, в който започнаха преговорите за Брекзит значи, че Европейския съюз се готви да ускори интеграцията в отбранителния сектор.  Симеон Миланов", "date": "2017-06-19", "title": "The Telegraph: Създаването на обща европейска армия е „неминуемо“, смята високопоставен германски представител"}
{"url": "http://www.focus-news.net/news/2017/06/19/2406653/remontnite-deynosti-v-dkts-xii-v-lyulin-shte-namalyat-razhodite-za-otoplenie-v-meditsinskoto-zavedenie-s-mezhdu-30-i-40obzor.html", "text": "Кметът на София Йорданка Фандъкова направи оглед на ремонтните дейности в ДКЦ XII в „Люлин“. По време на огледа тя съобщи, че се очаква след края на ремонта разходите за отопление в медицинското заведение да бъдат с между 30 и 40% по-ниски. По думите ѝ строителните дейности са в ход от месец май, като те включват цялостна подмяна на дограмата, топлоизолация на сградата, подмяна на отоплителната инсталация и осветлението. Според нея ремонтните дейности са напреднали доста, като до този момент 100% дограмата е сменена, още няколко дейности са завършени, а останалите са изпълнени на над 60-80%. Тя каза още, че се очаква ремонтните дейности да приключат много по-рано от крайния срок, който е през есента. По думите ѝ през цялото време на провеждане на ремонта, клиниката продължава работа и обслужва пациенти. Според нея ДКЦ-тата, които се управляват добре и професионално, не само могат да не бъдат на загуба, а даже могат и да напредват с много от дейностите си. Кметът на столицата изтъкна, че в това медицинско заведение е бил реализиран първият проект от програмата „Джесика“ , по която са били закупени няколко апарата, за които са били привлечени добри специалисти и вече има над 1000 обслужени пациенти повече. По думите ѝ политиката на Столичната община е да оздравява и да подобрява общинското здравеопазване, защото то има своето място и всяка година се отделят между 8 и 9 милиона лева за дофинансиране на дейностите в общинските дейности, които не се включени в Здравната каса. \r\nЗам.-кметът на София Дончо Барбалов каза, че там където има нужда и където може, Общината се стреми да предостави все повече медицински услуги. По думите му е обърнато сериозно внимание на тези ДКЦ-та, които са най-критични от към финансово състояние, за да могат те да подобрят своята работа и да се възползват от примера на други, които са много добри. Той припомни, че на миналата сесия на Общинския съвет се е взело решение за ликвидация на 2 ДКЦ-та, които са изчерпали своя потенциал. Той каза още, че всеки случай се гледа поотделно и че се надява скоро да няма ДКЦ-та, които да бъдат ликвидирани. Зам.-кметът допълни, че в момента текат конкурси за управители на общинските медицински заведения, като тяхна задача ще бъде ги да стабилизират финансово.", "date": "2017-06-19", "title": "Ремонтните дейности в ДКЦ XII в „Люлин“ ще намалят разходите за отопление в медицинското заведение с между 30 и 40%(ОБЗОР)"}
{"url": "http://www.focus-news.net/news/2017/06/19/2406657/darya-velinova-oblastna-direktsiya-zemedelie-varna-tazi-godina-sa-uvelicheni-ploshtite-s-furazhen-grah-i-leshta.html", "text": "Продължава пролетната сеитба на територията на Варненска област. Това съобщи за Радио „Фокус” – Варна Даря Велинова, старши експерт в Главна дирекция „Аграрно развитие” към Областна дирекция „Земеделие” във Варна. По оперативни данни към 8 юни засетите площи с царевица за зърно в областта са общо 133 799 дка, като от тях 120 774 дка са от сдружения и арендатори, а от частни стопани са засети 12 960 дка. „Наторени с азотни торове са 110 943 дка, фосфорно торене е осъществено върху 64 745 дка, а третирани с хербициди са 95 811 дка“, допълни Даря Велинова. Тя отбеляза, че тази година се наблюдава увеличение на площите с фуражен грах и леща на територията на Варненска област поради изисквания за екологично насочени площи за големите арендатори. По отношение на фуражния грах през минали години засетите площи с тази култура са достигали едва 1 000 дка, докато тази година те са над 3 000 дка. 7 805 дка са засетите площи с леща, където също се отчита  повишение поради тази причина.\r\nМарияна ВАЛЕНТИНОВА", "date": "2017-06-19", "title": "Даря Велинова, Областна дирекция „Земеделие” – Варна: Тази година са увеличени площите с фуражен грах и леща"}
{"url": "http://www.focus-news.net/news/2017/06/19/2406635/stara-zagora-s-darzhavni-zemi-v-regulatsiya-shte-badat-obezshteteni-sobstvenitsite-na-imoti-v-mestnostta-bedechka.html", "text": "С помощта на държавата Община Стара Загора ще предложи имоти за овъзмездяване на собствениците с терени, някои от които на Министерството на отбраната, отпаднали от предназначение. Подготвят се списъци на наличните държавни имоти в регулация, които имат и изградена инфраструктура. През следващата седмица предстоят разговори със собствениците на имоти в Бедечка. Още днес са проведени срещи с някои от тях, които ще обсъдят предложението заедно с останалите. Това съобщи на пресконференция днес кметът на Стара Загора Живко Тодоров, след разговорите сутринта с премиера Бойко Борисов, съобщиха от пресцентъра на Община Стара Загора.\r\n„Благодаря му, че живо се интересува от възможните варианти за разрешаване на казуса. Стигнахме до решението за промяна на ОУП в посока запазване на наличната паркова територия. Търсим варианти за обезщетение на собствениците и запазване на парка“, обобщи разговора с премиера Тодоров. \r\n„Проведохме референдум, защото темата е общественозначима. Хората се произнесоха категорично, че искат парк. Но сме взели под внимание и тези, които не гласуваха, защото не са съгласни да плащат големи обезщетения чрез данъците си. Ако референдумът беше проведен заедно с други избори, щеше да има по-висока активност“, убеден е кметът на Стара Загора.\r\n„Спестените пари за демокрация се заплащат по-късно“ – така той коментира бездействието на местната власт през 2003 г., когато не е проведено допитване за промяна на границите на парка, както и при всички изменения на плановете през следващите години. Той е категоричен, че темата е от компетентността на местната власт и затова е проведен референдумът, защото тя е общественозначима. „Хората трябва да участват в управлението“, твърди Живко Тодоров.\r\n„Кмет, областен управител, Общински съвет и премиер ще работим през следващите седмици заедно със собствениците и ще търсим решение за овъзмездяването им“, каза още кметът. Повече яснота за терените ще има до края на седмицата. Целта е общината да не дава живи пари за тях, стана ясно днес .\r\n„Това е вариант, в който няма ощетени и всички страни са удовлетворени. Проблемите трябва да се решават в движение, а не да се затлачват. Ако референдумът дава решение на проблема, не виждам нищо лошо в това, че са изхарчени 200 000 лв. за него“, категорична е областният управител Гергана Микова. \r\nПродължаваме с промяната на Общия устройствен план в посока запазване на наличната паркова територия. Ще проведем отчуждаване , като собствениците могат да обжалват подробния устройствен план, както и оценките на имотите си. Ако не постигнем съгласие, това ще бъде един дълъг процес, в рамките на 15 години, в които трябва да бъде изплатена съответната територия.\r\n„Наличните строителните разрешения остават в сила и извън тях няма да се строи“, уточни кметът.\r\nВ пресконференцията днес участваха още председателят на Общинския съвет Таньо Брайков, народни представители и общински съветници.", "date": "2017-06-19", "title": "Стара Загора: С държавни земи в регулация ще бъдат обезщетени собствениците на имоти в местността „Бедечка“"}
{"url": "http://www.focus-news.net/news/2017/06/19/2406655/aktsenti-v-sutreshniya-blok-dobro-utro-balgariya-na-radio-fokus.html", "text": "Поредно нападение в Лондон, но този път срещу мюсюлмани. Може ли това да бъде атентат на отмъщението за ислямистките нападения? По темата ще разговаряме с ген. Кирчо Киров, бивш ръководител на Националната разузнавателна служба. \r\nЗапочнаха преговорите по Брекзит. Необратим ли е вече този процес? Колко „твърд“ ще бъде Брекзит и как този процес може да повлияе на политическата ситуация в цяла Европа? Очакваме анализа на политолога, експерт по европейски политики проф. Анна Кръстева. \r\nКак Кюстендил се готви за „Празника на черешата“ и каква програма очаква гостите и жителите този уикенд ще ни каже Димитринка Укалска, началник отдел „Култура и духовно развитие” към Община Кюстендил.\r\nЩе ви представим и още предстоящи фестивални събития - кулинарно-музикалния фестивал „Табиет“ в Дупница и Фестивала на дивите цветя в Родопите. Всички актуални теми, новини на 30 минути, трафик информация и приятна музика за начало на деня предстои в сутрешния блок. Водещ е Албена Иванова.", "date": "2017-06-19", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/06/19/2406659/nimh-utre-shte-e-predimno-slanchevo-s-maksimalni-temperaturi-mezhdu-27-i-32-v-sofiya-27.html", "text": "През нощта облачността ще се разкъсва и намалява, на отделни места, главно в централната част от страната ще превали. В източните райони, вятърът ще отслабва и ще е умерен от север-северозапад. Това съобщи за Агенция „Фокус“ Боряна Маркова – дежурен синоптик в Националния институт по метеорология и хидрология (НИМХ) към БАН.\r\nУтре ще е предимно слънчево. След обяд ще се развива купеста и купесто-дъждовна облачност, на места в Южна и Североизточна България ще има краткотрайни валежи от дъжд, придружени с гръмотевици. Ще духа слаб до умерен северозападен вятър. Максималните температури ще са между 27° и 32°, в София 27°. Атмосферното налягане е малко по-високо от средното за месеца и през деня слабо ще се понижи.\r\nПо Черноморието преди обяд ще е предимно слънчево. Около и след обяд ще се развива купеста и купесто-дъждовна облачност и ще има превалявания, придружени с гръмотевици. Ще духа до умерен вятър от северозапад. Максималните температури ще са между 25° и 27°. Температурата на морската вода е 19-22°. Вълнението на морето ще е около 2 бала.\r\nВ планините облачността ще е разкъсана. Около и след обяд ще се развива купесто-дъждовна облачност и ще има краткотрайни валежи от дъжд с гръмотевици. Ще духа до умерен предимно северен вятър. Максимална температура на височина 1200 метра – около 17°, на 2000 метра – около 10°.\r\nПрез следващите дни затоплянето ще продължи. Ще преобладава слънчево време с временни увеличения на облачността в следобедните часове, но в сряда и петък вероятността за валежи е малка. В четвъртък ще се развива купеста и купесто-дъждовна облачност и на места ще превали и прегърми.", "date": "2017-06-19", "title": "НИМХ: Утре ще е предимно слънчево с максимални температури между 27° и 32°, в София 27°"}
{"url": "http://www.focus-news.net/news/2017/06/19/2406660/formula-1-lyuis-hamiltan-e-v-nay-dobrata-si-forma.html", "text": "Люис Хамилтън е в най-добрата си ментална форма, откакто се е присъединил към Мерцедес, каза началникът на отбора Тото Волф. Хамилтън смъкна разликата със Себастиан Ветел в първенството до 12 точки с победа в Канада, не много време след най-лошото му състезание тази година в Монако. Волф заяви, че Люис Хамилтън никога не е бил в по-добра форма през последните 5 години. Хамилтън догони резултата на Ветел с три победи, и завърши два пъти на второ място след германеца.", "date": "2017-06-19", "title": "Формула 1: Люис Хамилтън е в „най-добрата“ си форма"}
{"url": "http://www.focus-news.net/news/2017/06/19/2406661/predstoyashti-sabitiya-v-stranata-za-20-yuni-agentsiya-fokus.html", "text": "***\r\nОт 15.00 часа на „Дондуков“ 2 държавният глава Румен Радев ще се срещне с министър-председателя на Република Македония Зоран Заев, който ще бъде на посещение в България.\r\n***\r\nОт 09.00 часа в клуб „Перото“ – НДК ще се проведе форум „Когато обществото срещна бежанците“, организиран от Върховния комисариат на бежанците към ООН и България червен кръст.\r\n***\r\nВ Министерски съвет премиерът Бойко Борисов ще се срещне с министър-председателя на Република Македония Зоран Заев, който е на официално посещение в България. След края на срещите в МС са предвидени изявления на двамата премиери в Гранитна зала. Влизането в сградата на МС ще става между 9,50 ч. и 10,30 ч. при представяне на бадж за акредитация и лична карта.\r\n***\r\nОт 09.00 часа 15 състав на Специализирания наказателен съд ще гледа делото срещу  Георги Ст., Огнян П., Георги Ст. и Ивайло Т., обвинени в образуване и ръководене на организирана престъпна група.\r\n***\r\nОт 09.30 часа, в заседателната зала в сградата на Висшия съдебен съвет (ул. „Екзарх Йосиф“ 12), Съдийската колегия на Съвета ще проведе редовното си заседание. \r\n***\r\nОт 09.30 часа 2 състав на Специализирания наказателен съд ще гледа делото срещу Недко Р., Славчо Здр., Божидар Б., Александър Б., Произнасяне по реда на чл.306 от НПК.\r\n***\r\nОт 9.30 часа 26 състав на Софийския градския съд ще гледа делото срещу Емилия К. (чл. 115-118 НК). \r\n***\r\nОт 9.30 часа 26 състав на Софийския градския съд ще гледа делото срещу Валентин Д., Лина А. и Мая С. (длъжностно присвояване в особено големи размери).\r\n***\r\nОт 9.30 часа в  Конферентна зала “Европа” в сградата на КНСБ, етаж ІІ, ще се проведе дискусия за бъдещето на висшето образование и неговото финансиране.\r\n***\r\nОт 10.00 часа 12 състав на Специализирания наказателен съд ще гледа делото срещу Иван М., Марио Г., Методи З., Петър Д., Божидар Ст., Димитър Т., Стойко Ст., обвинени в образуване и ръководене на организирана престъпна група.\r\n***\r\nОт 10.00 часа 3 състав на Специализирания наказателен съд ще гледа делото срещу Мелиад Ф. и Хасан Х., обвинени в Тероризъм. \r\n***\r\nОт 10.00 часа 6 състав на Специализирания наказателен съд ще гледа делото срещу Даниел Б., Христо П., Цветан К., Павел Ал., Кирил Д., Божидар Л., обвинени в образуване и ръководене на организирана престъпна група. \r\n***\r\nОт 10.00 часа в сградата на КЕВР (бул. \"Княз Дондуков\" № 8-10, ет. 4) ще се проведе обществено обсъждане на проекта на Наредба за издаване, прехвърляне и отмяна на сертификати за произход на електрическа енергия, произведена от високоефективно комбинирано производство на електрическа и топлинна енергия. \r\n***\r\nОт 10.30 часа в салона на БЧК, ул. „Джеймс Баучер“ 76, „Национален български университет - трета възраст“ приключва учебната година.\r\n***\r\nОт 11.00 часа в Американския център на Столична библиотека (пл. „Славейков” №4А, ет.1) ще се проведе пресконференция за предстоящото осмо издание на Летния градски фестивал „София Диша“.\r\n***\r\nОт 11.00 часа в заседателната зала на БДЖ в централата на холдинга (ул. „Иван Вазов“ 3) ще се проведе брифинг по темата за европейската нотификация, която след 6 годишно проучване от страна на ЕК, разрешава на държавата да отпусне държавна помощ за дружеството и да го подпомогне в изплащането на дълговете му. Участие ще вземат: Владимир Владимиров, изпълнителен директор на БДЖ; Велик Занчев, зам.-министър на транспорта, информационните технологии и съобщенията и председател на Борда на директорите на БДЖ и Пламен Пешаров, управител на „Пътнически превози“ в БДЖ. \r\n***\r\nОт 11.00 часа в Национален пресклуб на БТА ще се проведе пресконференция, посветена на 10 години от старта на DMS 17 777 – единен дарителски номер в България. \r\n***\r\nОт 11.00 часа  в „Къщата на гражданските организации“ (ул. „Христо Белчев“ 3) представители на организация „Антикорупционен фонд“ ще проведат среща с медиите. \r\n***\r\nОт 12.00 часа в Национален пресклуб на БТА ще бъде дискутирано установеното бездействие на министъра на здравеопазването с Решение № 350 от 26.09.2014 г. на Комисията за защита от дискриминация, потвърдено с Решение № 1630 от 08.02.2017 г. на ВАС, Пето отделение по адм. дело № 12978/2015 г.\r\n***\r\nОт 13.30 часа 9 състав на Специализирания наказателен съд ще гледа делото срещу Нидал А., Алдин Н., Данаил Ал., Георги Ф., обвинени в образуване и ръководене на организирана престъпна група.\r\n***\r\nОт 14.00 часа 5 състав на Специализирания наказателен съд ще гледа делото срещу Христо Г., Квалифицирани състави на изнудване.\r\n***\r\nОт 14.00 часа 8 състав на Специализирания наказателен съд ще гледа делото срещу Иван Д., Катерина Д., Анжело В., Атанас Д., Валентин Хр., Васил Ст., Кристиян К., Марио Хр. И др., обвинени в образуване и ръководене на организирана престъпна група. \r\n***\r\nОт 15.00 часа в постоянната приемна на БСП на ул. \"Леге\" №10, етаж 1, Борис Цветков (общински съветник) и Димитър Данчев (народен представител) ще се срещнат с граждани. \r\n***\r\nОт 15.00 часа в Българска търговско-промишлена палата (БТПП) Съветът по иновации при БТПП организира кръгла маса на тема: „Финансовите инвеститори в подкрепа на иновативните стартъпи и МСП, учредени от студенти и младежи”.\r\n***\r\nОт 15.00 до 17.00 часа, заместник-председателят на СОС Милка Христова и народният представител от „БСП за България“ Димитър Данчев ще бъдат на разположение на гражданите в постоянната приемна на ул. „Леге“ №10, етаж 1. От 15.00 до 16.00 часа народният представител Румен Георгиев ще се срещне с жители на район „Лозенец“ в клуба на БСП на ул. „Димитър Димов“ №14. \r\n***\r\nОт 14.00 часа, в зала 701 в АПИ, се отварят офертите за избор на изпълнител на строително-монтажните работи за възстановяване на участъка при 10 км на път II-14 Видин - Кула - Връшка чука.\r\n***\r\nОт 17.30 часа в НХА, галерия „Академия“, ул. „Шипка“ 1, ще се състои представянето на книгата „120 години българско изкуство. Дизайн“. \r\n***\r\nОт 18.00 часа в галерия „Нюанс“ ще бъде представена изложбата „Тайните на Лоара“. \r\n***\r\nОт 19.00 часа в галерия „Синтезис\" (бул. „Васил Левски\" 55) ще бъде открита изложба под надслова „Пространство с много измерения\".\r\n***\r\nОт 19.00 часа в Концертна зала №1 в Централния военен клуб ще се състои концертът „Песни под незалязващото слънце“.\r\n***\r\nОт 19.30 часа в зала \"България\" Нов симфоничен оркестър закрива 26-я си сезон.\r\n***\r\nОт 19.00 часа в Младежки дом – Благоевград ще бъде открито петото издание на детския театрален фестивал „Талантино“.\r\n***\r\nОт 11.00 часа в \"Кариерен център\" към Дирекция \"Регионална служба по заетостта\"-Бургас ще се проведе съвместна пресконференция на Дирекция \"Регионална служба по заетостта\"-Бургас, Дирекция \"Бюро по труда\"-Бургас, Регионална дирекция 'Социално подпомагане\"-Бургас, Дирекция \"Областна инспекция на труда\"-Бургас.\r\n***\r\nОт 18.00 часа в Дома на писателя ще бъде представено второто издание на книгата на Керана Ангелова \"Зана\".\r\n***\r\nОт 18.30 часа в залата на ДТ „Адриана Будевска“ ще бъде прожектиран новият български филм \"Пътят на воина\".\r\n***\r\nОт 10.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ Руслан Тошев организира приемна за граждани.\r\n***\r\nОт 10.00 часа в офиса на партията на ул. „Георги Бенковски” №1 общинските съветник от ПП ГЕРБ – Антоанета Цветкова ще се срещне с граждани. \r\n***\r\nОт 10.00 часа в  Голяма Зала на Община Велико Търново ще се проведе Дипломиране на ученици от ПМГ.\r\n***\r\nОт 10.30 часа на стадиона в селото ще се проведе Откриване на „Детска полицейска академия“.\r\n***\r\nОт 18.00 часа в ХГ „Борис Денев“ ще се проведе откриване изложба живопис и графика на In memoriam Сергей Немцеров.\r\n***\r\nОт 18.00 часа в пешеходната зона в центъра на града ще се проведе Дефиле на състави от България, Грузия, Испания, Молдова и Сърбия.\r\n***\r\nОт 20.00 часа в НЧ „Братя Грънчарови-2002“ ще се проведе Официално откриване на Детски фестивал на изкуствата „Раховче“ и Международен фолклорен фестивал „Раховче“.\r\n***\r\nОт 10.00 часа в Регионална библиотека „Дора Габе“ - Интерактивна зала ще се проведе Летен детски клуб „Играй и учи”.\r\n***\r\nОт 19.00 часа в Концертна зала „Добрич“ ще се проведе концерт на Български камерен оркестър – Добрич.\r\n***\r\nОт 19.00 часа в Драматичен театър „Йордан Йовков“ ще се състои „Черното пиле“ – моноспектакъл на Мариус Куркински.\r\n***\r\nОт 18.00 часа в Музей на фотографията и съвременните визуални изкуства-Казанлък ще бъде открита фотоизложбата SECOND FACE / Miljan Nedeljković. \r\n***\r\nОт 9.00 часа в офиса на ПП ГЕРБ в гр. Брусарци, ул. „ 23–ти септември“ № 79, народните представители от ГЕРБ в 12-и МИР – Монтана, Дилян Димитров и Ирена Димова, организират приемна за граждани.\r\n***\r\nОт 15.00 часа в пресклуба на БТА председателят на Областния съвет на БСП в Пазарджик Петя Цанкова и народните представители Йордан Младенов и Надя Клисурска организират пресконференция по актуални теми.\r\n***\r\nОт 11.00 часа в Пресклуба на БТА – Плевен ще се проведе пресконференция по повод 64-ти „Парад на модата – Плевен -2017г.“ Форумът ще бъде представен от неговия режисьор Георги Ангелов. \r\n***\r\nОт 09:00 часа в зала 12 на Районен съд – Пловдив ще се гледа делото срещу мъж, обвинен в имотна измама.\r\n***\r\nОт 09:30 часа в зала 1 на Окръжен съд – Пловдив ще се гледа делото срещу четири лица, обвинени в разпространение на наркотични вещества. \r\n***\r\nОт 10:00 часа в зала 1 на Апелативен съд – Пловдив ще се гледа жалбата на подсъдимата Антония Василева, която  е призната за виновна в това, че в периода 26.11.2011 г. – 2.02.2012 г. в гр. Хасково, при условията на продължавано престъпление в качеството й на длъжностно лице касиер в РУ „Български пощи“ ЕАД – Пловдив.\r\n***\r\nОт 13:00 часа в Тютюневия град Фондация „Пловдив 2019“ ще се проведе практически семинар на тема ИНДУСТРИАЛНА АРХЕОЛОГИЯ – Живият град в контекста на съвременните концепции за културно наследство.\r\n***\r\nОт 14.00 часа в фоайето на Общински културен институт ще се проведе пресконференция по повод 10-тото издание на фестивала „Звезден път“, който ще се проведе на 23 и 24 юни в Разград. \r\n***\r\nОт 19.00 часа на пл. „Алеко“ в Свищов, ще започне концерт на военните духови оркестри в Сухопътни войски, част от честванията по повод 140 години от освобождението на града.\r\n***\r\nОт 10.00 ч. в  Смолян, в района на тунела в кв. Устово, Регионална дирекция „Пожарна безопасност и защита на населението“ – Смолян, съвместно с РД ПБЗН - Пловдив ще проведат мащабно занятие във връзка с тестването на силите за реагиране на единната спасителна система в  Смолян – Пожарна, Полиция, Бърза помощ и БЧК-Смолян.\r\n***\r\nОт 10.00 часа в офиса на ГЕРБ на бул. „Митрополит Методий Кусев” № 5 народният представител Емил Христов ще се срещне с граждани. \r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.\r\n***\r\nОт 10.00 часа, в Пресклуб на БТА – Стара Загора, ще се състои пресконференция на Инициативния комитет на собствениците на земи в квартал „Бедечка“. \r\n***\r\nОт 18.00 часа в РБ „Захарий Княжески“ ще се проведе Концерт - пиано на Георги Белчев, ученик на НУМСИ „Христина Морфова“.\r\n***\r\nОт 18.00 часа в Оперен театър ще бъде представена премиерата на операта „Дон Жуан“ от В.А. Моцарт. \r\n***\r\nОт 19.00 часа в Драматичен театър ще бъде представена постановката „Госпожа Министершата“ от Бранислав Нушич.\r\n***\r\nОт 19.00 часа в Къща музей „Гео Милев“ ще се състои представяне книгата на Александър Урумов „Али безсмъртния“.\r\n***\r\nОт 17.30 часа в Градската градина Духовият и Народният оркестър организират летен концерт за жителите и гостите на града.\r\n***\r\nОт 19.00 часа в голямата кинозала в Дом на техниката-Хасково ще се състои Концерт-спектакъл в подкрепа на кампанията „От любов към живота“.\r\n***\r\nОт 10.00 часа в зала 203 на общината ще има брифинг.", "date": "2017-06-19", "title": "Предстоящи събития в страната за 20 юни (Агенция „Фокус“)"}
{"url": "http://www.focus-news.net/news/2017/06/19/2406663/plovdiv-na-23-yuni-otkrivat-chetirinadesetoto-izdanie-na-mezhdunarodniya-festival-za-frankofonska-pesen-zlaten-klyuch-plovdiv-2017.html", "text": "На 23 юни откриват четиринадесетото издание на Международния фестивал за франкофонска песен „Златен ключ” – Пловдив 2017. Това съобщиха за Радио „Фокус” - Пловдив от Дирекция „Култура и културно наследство“ към Община Пловдив. В концерта за откриването ще участват българските лауреати, печелили конкурса през изминалите години, като всички са подготвили и различни сценични изненади. На 24 юни от 19,30 часа ще се проведе финалът на националния конкурс за франкофонска песен, като в последния етап от състезанието пеят изпълнителите-финалисти от цяла България.\r\nНа гала-вечерта на 25 юни, отново в Дома на културата от 19,30 часа, всички изпълнители ще подарят един франкофонски спектакъл на пловдивчани. На сцената френски шансони ще интерпретират всички гост-изпълнители от чужбина, както и българските лауреати и финалисти.\r\nНачалният час на концертите е 19:30 часа в Градски дом на културата „Борис Христов”. Входът е свободен, какъвто е форматът на проявата във всички държави по света, и е с изключителното съдействие на Община Пловдив.\r\nЦветана ТОНЧЕВА", "date": "2017-06-19", "title": "Пловдив: На 23 юни откриват четиринадесетото издание на Международния фестивал за франкофонска песен „Златен ключ” – Пловдив 2017"}
{"url": "http://www.focus-news.net/news/2017/06/19/2406646/vhodat-na-makedoniya-v-es-i-nato-prez-balgarskata-portai-obzor.html", "text": "Предстоящото двудневно посещение на македонския премиер Зоран Заев е основна тема за македонските медии. На фокус е поставена ролята на България за интеграцията на Македония в ЕС и НАТО. Електронното издание „Фактор“  пише, че очакванията от срещите в София са големи както от българска, така и от македонска страна. Изданието  коментира, че за македонското правителство София има решаваща роля за разкриване на пътя за евроатлантическата интеграция на Македония, докато според българския премиер след избора на новото македонско правителство София и Скопие могат да заработят още по-твърдо за развитие на добросъседските отношения и за приближаването на Македония към НАТО и ЕС. „Либертас“ отбелязва, че София е втората задгранична дестинация, след Брюксел, която Заев посещава след сформирането на новото правителство. Медия припомня, че веднага след избирането си Зоран Заев заяви, че София е от първостепенна важност за Македония и очаква добро сътрудничество и подкрепа за евроатлантическите намерения на Македония, особено след 1 януари 2018 г., когато България ще поеме председателството на ЕС. Радио „Свободна Европа“ коментира, че България може да стане важен съюзник на Македония в Европейския съюз. Според изданието по време на двудневно посещение на Заев в България може да се постигне напредък за подписването на договор за добросъседство, тъй като повечето детайли по него вече са съгласувани. Македонското електронно издание цитира Исмет Рамадани, председател на Евроатлантическия съвет на Македония, който смята, че страната трябва да използва позитивното разположение, което съществува в ЕС, както и в българското правителство. „Ако се съгласуват двата въпроса, мисля, че ще се намери компромис и ще се подпише договор за добросъседство, а тогава България може да направи много за Македония“. „Свободна Европа“ цитира и бившия македонски посланик в НАТО проф. Нано Ружин, според когото посещението в София може да разреши проблемите, началото на решаването на които беше направено още от правителството на Любчо Георгиевски през 1998 година. Според Ружин „важно за Македония е не само започването на преговори за членство в ЕС, и за членството в НАТО, да има България за съюзник, тъй като през последните години София често пъти се солидаризираше с Атина.Вестник \"Нова Македония\" отбелязва, че съвместни работни групи са заседавали за подготовката на срещите на македонския премиер с представители на българския държавен връх, както и върху съществуващите различия за тълкуването на историята и общо отбелязване на важни дати в историята от Скопие и от София. Според \"Нова Македония\" тези въпроси продължават да са актуални, но и двете страни очакват позитивен импулс.\r\nСпоред скопския вестник \"Вечер\" засилената активност на премиера Заев в европейската централа в Брюксел и в съседните държави цели подобряване на сътрудничеството и подкрепа за евроатлантическата интеграция на Македония.\r\nТемата за двудневната визита на Зоран Заев в България е водеща и за телевизионния канал A1 On.", "date": "2017-06-19", "title": "Входът на Македония в ЕС и НАТО през българската порта? (ОБЗОР)"}
{"url": "http://www.focus-news.net/news/2017/06/19/2406668/liliya-hristova-obshtina-varna-v-hod-sa-protsedurite-za-modernizatsiya-na-12-uchebni-institutsii-po-liniya-na-op-regioni-v-rastezh.html", "text": "В ход са процедурите за модернизация на 12 учебни институции по линия на ОП „Региони в растеж“ 2014-2020 година. Това каза за Радио „Фокус“ – Варна Лилия Христова, директор на Дирекция „Образование и младежки дейности“ към Община Варна. Тя добави, че това са 9 гимназии, от които 7 по Интегрирания план за градско възстановяване и развитие, и 2 професионални гимназии по ос „Професионални гимназии“. По програмата ще бъдат модернизирани и 3 детски градини, които също са включени в Интегрирания план за градско възстановяване и развитие. Лилия Христова подчерта, че очакванията са поръчките да излязат бързо, за да се организира ремонтът на образователните институции. Тя увери, че ръководството на Общината и на съответните учебни заведения ще направят всичко възможно при стартиране на строително-монтажните дейности за децата да бъде осигурен нормален образователен процес без прекъсване на учебните занятия.\r\nЛилия Христова припомни, че през месец май тази година бе открита новата сграда на детска градина №13 „Мир“. През август миналата година бе направена първа копка на обекта, след като през 2013 година градината спря да функционира поради конструктивни проблеми. Сградата е строена през 1956 година, като е приспособена за детска градина през 1977 година. Новопостроеният обект е за 2 детски групи с капацитет 60 деца, с допълнителни придобивки - музикално-физкултурен салон, отопление на газ, учителска стая, нова дворна площадка. Инвестицията е на стойност около 1 млн. лв. Месец по-рано бе открит и реновираният корпус на ОУ „Черноризец Храбър“ във Варна.\r\nМарияна ВАЛЕНТИНОВА", "date": "2017-06-19", "title": "Лилия Христова, Община Варна: В ход са процедурите за модернизация на 12 учебни институции по линия на ОП „Региони в растеж“"}
{"url": "http://www.focus-news.net/news/2017/06/19/2406666/nikolay-chalakov-obshtina-kazanlak-ezhednevno-12-dushi-ot-obshtinsko-predpriyatie-komunalni-deynosti-i-poddrazhka-na-infrastrukturata-se-grizhat-za-zelenite-ploshti-v-grada.html", "text": "Ежедневно 12 души от Общинско предприятие „Комнални дейности и поддръжка на инфраструктурата“ в Казанлък работят по поддръжка на тревните площи в града, каза за Радио „Фокус“ управителят на предприятието Николай Чалъков. Той поясни, че проблем с високите треви възниква в месеците юни и юли, когато се увеличават валежите, оттам и влажността на почвата и тревата избоява бързо. „С тези 12 души ние не можем да окосим всички паркове и тревни площи на територията на Казанлък. Когато се налага, помагаме и на детските градини за поддръжка на площите им в дворовете. Но предимно поддържаме тези площи, които се посещават от много хора“, каза Чалъков. Той поясни, че неведнъж Община Казанлък е излизала с призив към гражданите да подпомогнат дейността и като поддържат пространствата около блоковете, в които живеят, защото с числения състав и средствата, с които разполага предприятието, е невъзможно да бъде косена неколкратно такава голяма територия.\r\nСлавяна ГАЙДАРОВА", "date": "2017-06-19", "title": "Николай Чалъков, Община Казанлък: Ежедневно 12 души от Общинско предприятие „Комунални дейности и поддръжка на инфраструктурата“ се грижат за зелените площи в града"}
{"url": "http://www.focus-news.net/news/2017/06/19/2406664/hristo-smolenov-ekspert-po-antiterorizam-bitkata-na-poleto-na-terorizma-v-momenta-e-za-razshiryavane-na-sotsialnata-baza-na-dzhihada.html", "text": "Битката на полето на тероризма в момента е за разширяване на социалната база на джихада. Това каза в предаването „Това е България“ на Радио „Фокус“ Христо Смоленов, експерт по антитероризъм. Според него на обществеността се казва много малка част от истински случващото се при една терористична атака като тези в Лондон и Париж. Той коментира, че в психологическата война, наречена съвременен тероризъм, нещата вървят към ожесточение и ще се развихрят много схеми, за които ние само си мислим, че знаем от времето на Студената война. „Много често, оперативно погледнато, действията на терористите могат да протичат и като атака под чужд флаг, т.е. манипулиран човек, който да се представя като християнин, за да нанесе удар в мюсюлманска общност, защото наистина „Ислямска държава“ заплаши само преди няколко дни, че ще наказва и тези мюсюлмани, които отказват да се радикализират, които всъщност не я подкрепят. Битката в момента като част от психологическата война, която се води, е за разширяване на социалната база на джихада и очевидно тези представители на западните мюсюлмански общности, които не откликват много ентусиазирано на очакваната от тях роля да подкрепят джихадистите, получават шантаж, натиск и дори подобни действия. Възможно е това да е истинската картина“, обясни експертът. Христо Смоленов коментира и случая в Париж от преди часове, при който автомобил се удари в полицейско превозно средство и избухна, като каза, че сложно замислените актове отстъпват място на привидно импровизирани, но банално ефективни действия, които създават чувство на масова несигурност.", "date": "2017-06-19", "title": "Христо Смоленов, експерт по антитероризъм: Битката на полето на тероризма в момента е за разширяване на социалната база на джихада"}
{"url": "http://www.focus-news.net/news/2017/06/19/2406665/deutsche-welle-avtomobilat-koyto-udari-politseysko-prevozno-sredstvo-v-parizh-e-bil-palen-s-eksplozivi.html", "text": "В понеделник полицията в Париж евакуира булевард „Шанз-Елизе“, след като мъж целенасочено е ударил автомобила си в полицейски миниван, предава Deutsche Welle.\r\nМъжът е ударил автомобила си „Рено Меган“ в превозно средство на жандармерията около 16:00 местно време. От Министерство на вътрешните работи на Франция заявиха, че това е целенасочена атака, и колата на извършителя е била пълна с експлозиви.\r\nИзвършителят е починал по време на атаката. Той е бил на 31-години. \r\n„В този автомобил имаше определен брой оръжия и експлозиви, които е можело да бъдат използвани за взривяването на колата“, каза Жерар Коломб от френското Министерство на вътрешните работи.\r\nСпоред властите, инцидентът „показва още веднъж, че нивото на заплаха за Франция е изключително високо“. Симеон Миланов", "date": "2017-06-19", "title": "Deutsche Welle: Автомобилът, който удари полицейско превозно средство в Париж, е бил пълен с експлозиви"}
{"url": "http://www.focus-news.net/news/2017/06/19/2406649/mia-sasht-potvardi-podkrepata-si-za-chlenstvo-na-makedoniya-v-es.html", "text": "Председателят на македонското Народно събрание Талат Джафери бе на среща с американския конгресмен и председател на Работната група на Конгреса за тероризъм и неконвенционално воюване, в рамките на участието им на Международния форум по сигурността в Рига, предава Македонската информационна агенция .\r\nНа срещата са били обсъдени сигурността на Балканския регион, борбата против тероризма и киберпрестъпността.\r\nПредседателят на Народното събрание на Македония Талат Джафери заяви, че в тясно сътрудничество със САЩ, ЕС и НАТО, страната е в процес на изграждане на Стратегия за кибер отбрана.  Американският конгресмен потвърди подкрепата на САЩ за македонска интеграция в евроатлантическите структури.  Симеон Миланов", "date": "2017-06-19", "title": "МИА: САЩ потвърди подкрепата си за членство на Македония в ЕС"}
{"url": "http://www.focus-news.net/news/2017/06/19/2406658/afp-mazhat-koyto-izvarshi-napadenie-pred-dzhamiya-v-london-be-arestuvan.html", "text": "Мъжът, който е обвинен, че е прегазил с превозното си средство група мюсюлмани, които са били пред джамията след вечерната молитва, бе арестуван, предава AFP .\r\nНападателят, който е на 47 години, е арестуван по обвинения в умишлено убийство след като един човек е починал.\r\n„Освен това той е арестуван за възлагането, подготовката и подбуждането към тероризъм, включително убийство и умишлено убийство“, заявиха от „Скотланд Ярд в официално изявление. Симеон Миланов", "date": "2017-06-19", "title": "AFP: Мъжът, който извърши нападение пред джамия в Лондон, бе арестуван"}
{"url": "http://www.focus-news.net/news/2017/06/19/2406672/new-europe-komisiyata-po-vanshni-raboti-kam-evropeyskiya-parlament-obsazhda-chlenstvoto-na-turtsiya-v-evropeyskiya-sayuz.html", "text": "Комисията по външни работи към Европейския парламент обсъжда  членството на Турция в Европейския съюз, предава New Europe . На 20 юни членовете на комисията ще гласуват по този въпрос.\r\nЕвродепутатът Кати Пири заяви във връзка с предложения проект, че „всички основни групи могат да поддържат линията, която сме начертали в 25 компромиса“.\r\nЕвродепутатите обсъдиха няколко ключови въпрос свързани с Турция, като неуспешния държавен преврат, ограничената свобода на словото, правата на малцинствата и върховенството на закона.\r\nСпоред мнозина измежду евродепутатите от Комисията по външни дела към ЕП, последните конституционни промени в Турция нарушават Копенхагенския критерий.  \r\n„Трябва да спрем да финансираме Турция или тя няма да има никакъв напредък“, заявиха някои евродепутати.  Симеон Миланов", "date": "2017-06-19", "title": "New Europe: Комисията по външни работи към Европейския парламент обсъжда членството на Турция в Европейския съюз"}
{"url": "http://www.focus-news.net/news/2017/06/19/2406674/kyustendil-istoricheskiyat-muzey-ot-popovo-shte-gostuva-sas-svoya-izlozhba-v-dupnitsa.html", "text": "Историческият музей от Попово ще гостува със своя изложба в Дупница. Това съобщи за Радио „Фокус” – Кюстендил Анелия Геренска, директор на Исторически музей – Дупница. От 21 юни, в рамките на един месец, в Дупница ще бъде представена изложбата „От киноцентъра до музейната витрина“. Изложбата представя облекла, предмети и фотоси, постъпили от студио за игрални филми „Бояна”, които днес се съхраняват в Исторически музей – Попово. Показани са автентични народни облекла, накити и аксесоари, използвани при заснемането на телевизионния сериал „Капитан Петко войвода”. Колекцията е подарена на Тракийското дружество в село Светлен, Поповско. Поповският музей притежава и част от вещите и наградите на кинооператора, заснел филма „Капитан Петко войвода” – Димо Коларов. Известният кинооператор е роден в Попово и приживе предоставя някои свои предмети и документи на музея в родния си град.\r\nВенцеслав ИЛЧЕВ", "date": "2017-06-19", "title": "Кюстендил: Историческият музей от Попово ще гостува със своя изложба в Дупница"}
{"url": "http://www.focus-news.net/news/2017/06/19/2406669/guardian-napadatelyat-ot-finsbari-park-e-identifitsiran.html", "text": "Човекът, който е извършил нападение пред джамията във „Финсбъри парк“ е напълно идентифициран, предава Guardian.\r\nТой се казва Дарън Озбърн, на 47-години от Кардиф.\r\nНападателят, който е крещял „искам да избия всички мюсюлмани“, е женен мъж и баща на 4 деца, чието семейство живее в „Уестън-супер-Мар“. Полицията намери дома му близо до голф клуба на Кардиф в североизточните части на града.\r\nДарън Озборн бе арестуван от полицията по подозрение, че е извършил умишлено убийство.\r\nСъседите му са били шокирани след като са видели, че е арестуван, предава Guardian. \r\nПо-рано кметът на Лондон Садик Кан заяви, че атаката във „Финсбъри парк“ е „нападение срещу всички нас, нашите споделени ценности като толерантност, свобода и уважение“. \r\n„Не знаем мотивите зад нападението, но тероризмът си е тероризъм, без значение от целта и това, което вдъхновява болните и извратени извършители, които извършват тези зли престъпления“, каза лондонският кмет.\r\nКметът Садик Кан добави, че най-доброто, което британското общество може да направи след това нападение, както и пожара в „Гренфел тауър“, е да „ценим ценностите, които ни обединяват“. Симеон Миланов", "date": "2017-06-19", "title": "Guardian: Нападателят от \"Финсбъри парк\" е идентифициран"}
{"url": "http://www.focus-news.net/news/2017/06/19/2406673/dha-turtsiya-promenya-usloviyata-za-ketaringa-na-voennite-podeleniya.html", "text": "Министър-председателят Бинали Йълдъръм направи изявления във връзка с последния случай на хранително натравяне на турски войници във военно поделение в провинция Маниса (Югозападна Турция), предаде информационната агенция Догу хабер ажансъ (ДХА) . „Решили сме да извадим от общите процедури на обществените поръчки доставките на хранителни продукти  за нашите казарми. Детайлите за новите доставки ще бъдат уточнени от Министерството на  националната отбрана. Възможно е да има и елемент на договаряне и наддаване. Най-важното обаче в този момент е, че има някои заподозрени и е нужно да се изясни всичко, свързано с тях. Задължително ще бъдат взети и допълнителни мерки, за да не се допускат подобни случаи в бъдеще.”, посочва още турският премиер, цитиран от ДХА.  Георги Димов", "date": "2017-06-19", "title": "ДХА: Турция променя условията за кетъринга на военните поделения"}
{"url": "http://www.focus-news.net/news/2017/06/19/2406667/krasimir-shekerdzhiev-atanaska-disheva-olga-kerelska-boryana-dimitrova-i-sevdalin-mavrov-sa-novite-chlenove-na-visshiya-sadeben-savet-ot-sastava-na-sadiyskata-kolegiya-obzor.html", "text": "При проведеното повторно гласуване за членове на ВСС от състава на Съдийската колегия са избрани Красимир Шекерджиев, Атанаска Дишева, Олга Керелска, Боряна Димитрова и Севдалин Мавров. Гласували са 1922 от имащите право на глас 2238 съдии. Общият брой на подадените действителни гласове е 1912. Няма недействителни бюлетини при електронното дистанционно гласуване. Недействителните хартиени бюлетини са 10. С хартиена бюлетина са гласували 467-ма души, а чрез системата за електронно дистанционно гласуване 1455-ма съдии.\r\nОт действителните бюлетини подадени в избирателните секции гласовете са разпределени:\r\n1. Атанаска Дишева – 809 гласа;\r\n2. Боряна Димитрова – 690 гласа;\r\n3. Вера Цветкова – 111 гласа;\r\n4. Владимир Вълков – 403 гласа;\r\n5. Георги Георгиев – 208 гласа;\r\n6. Емил Дечев – 523 гласа;\r\n7. Ерна Павлова – 413 гласа;\r\n8. Илияна Балтова – 204 гласа;\r\n9. Калин Баталски – 553 гласа;\r\n10. Красимир Шекерджиев – 835 гласа;\r\n11. Красимира Милачкова – 128 гласа;\r\n12. Красимира Костова – 134 гласа;\r\n13. Любомир Нинов – 66 гласа;\r\n14. Методи Лалов – 193 гласа;\r\n15. Мирослав Йорданов – 139 гласа;\r\n16. Мирослав Начев – 132 гласа;\r\n17. Николай Гунчев – 214 гласа;\r\n18. Олга Керелска – 709 гласа;\r\n19. Пламен Дацов – 207 гласа;\r\n20. Райна Мартинова – 120 гласа;\r\n21. Роман Николов – 144 гласа;\r\n22. Светлозар Рачев – 304 гласа;\r\n23. Севдалин Мавров – 576 гласа;\r\n24. Станислав Георгиев – 427 гласа;\r\n25. Татяна Жилова – 86 гласа;\r\n27. Янко Янев – 208 гласа.\r\nПри посочените резултати няма кандидат събрал повече от половината действителни гласове, поради което за избрани се считат събралите най-много гласове.\r\n„За първи път магистратите, които занапред ще бъдат членове на новия ВСС, се ползват с такава голяма представителност и доверие“. Така правосъдният министър Цецка Цачева коментира пред журналисти възможността за новия състав на ВСС да се гласува дистанционно и по електронен път. По думите ѝ именно това води до изключително висока избирателна активност, което ще стане причина за първи път членове на ВСС да се ползват с такава голяма представителност. „Това означава и доверие към магистратите, които занапред ще бъдат членове на новия ВСС“, аргументира се Цачева. Правосъдният министър заяви, че очаква от новия състав на ВСС професионално и коректно да изпълнява решенията си такива, каквито са разписани в Закона за съдебната власт и Конституцията. \r\nТемата коментира и главният прокурор Сотир Цацаров. Според него смисленият отговор за съдебната реформа е, че за първи път имаме ВСС, който ще е избран чрез пряк избор от всички прокурори по отношение на прокурорската квота, и пряк избор от всички съдии от съдийската квота. „Аз мисля, че това ще бъде добре работещ ВСС“, заяви Цацаров. Във връзка с темата а съдебната реформа, главният прокурор призова: „Повече право и по-малко политика и съдебната реформа току-виж се случила“.", "date": "2017-06-19", "title": "Красимир Шекерджиев, Атанаска Дишева, Олга Керелска, Боряна Димитрова и Севдалин Мавров са новите членове на Висшия съдебен съвет от състава на Съдийската колегия (ОБЗОР)"}
{"url": "http://www.focus-news.net/news/2017/06/19/2406676/dha-turski-politseyski-avtobus-se-sblaska-s-tsivilen-mikrobus-v-diarbekir-ima-zaginali-i-raneni.html", "text": "Брониран турски полицейски автобус се сблъска с граждански микробус в околия Сур на провинция Диарбекир в Югоизточен Анадол, предаде информационната агенция Догу хабер ажансъ (ДХА) . Тежкият инцидент е станал днес към 17.00 часа. Бронираният автобус е превозвал връщащи се от дежурство полицаи от специалните части за специални операции. В резултат на спукана гума е навлязъл в насрещното движение. При челния сблъсък по първоначални данни са загинали двама души в цивилния микробус. Една от жертвите е дете. Ранени са общо 19 души, от които 9 – полицаи, посочва още ДХА. Георги Димов", "date": "2017-06-19", "title": "ДХА: Турски полицейски автобус се сблъска с цивилен микробус в Диарбекир – има загинали и ранени"}
{"url": "http://www.focus-news.net/news/2017/06/19/2406677/predsedatelyat-na-narodnoto-sabranie-dimitar-glavchev-istoriya-slavyanobalgarska-e-priziv-da-poiskame-otnovo-da-badem-na-visotata-na-dedite-ni-i-nared-s-drugite-narodi.html", "text": "„История славянобългарска” е призив да поискаме отново да бъдем на висотата на дедите ни и наред с другите народи. Дълбок поклон пред първия наш будител, призовал ни да знаем своя род и език и да се гордеем, че сме българи, заяви председателят на Народното събрание Димитър Главчев, съобщиха от пресцентъра на Народното събрание. Заедно с народни представители той участва в тържественото честване в Банско, посветено на 295 години от рождението на Паисий Хилендарски и 255 години от написването на „История славянобългарска”.\r\nЕдва ли има друга книга, изиграла такава роля за самоосъзнаването ни, за изграждане на националното ни достойнство и самочувствие, отбеляза Димитър Главчев. Той посочи, че „История славянобългарска” е обръщение към всички българи – и към тези, които обичат своя род, отечество и език, и към другите, които са се отдалечили от корените си.\r\n\"Тази книжка е преписвана и съхранявана като ценна реликва\", подчерта председателят на Народното събрание. \"В нея пробуждащият се български народ е намирал основанието си за гордост и самочувствие, но и за оптимизъм\", отбеляза той и добави, че от нейните страници с полемична страст Паисий убеждава, че дедите ни са били славни и прочути по цялата земя, че са се отличавали с доблест и сила.\r\n\"Много усилия полага Паисий, за да събере историята на българите, но го прави, воден от своя дълг към народа\", заяви Димитър Главчев. Той посочи, че първият възрожденец е определил ценностите на цялата епоха - любов към род и Родина, нравствена чистота и себеотрицание, стремеж към образование и знание, вяра в собствените сили за напредък и самостоятелно развитие. Книгата си Паисий пише „за полза на българския род“ и това е най-висшият критерий за оценка на всяко начинание и дело, който той ни завеща.", "date": "2017-06-19", "title": "Председателят на Народното събрание Димитър Главчев: „История славянобългарска” е призив да поискаме отново да бъдем на висотата на дедите ни и наред с другите народи"}
{"url": "http://www.focus-news.net/news/2017/06/19/2406679/tenis-nik-kirios-e-ubeden-che-shte-igrae-na-uimbaldan.html", "text": "Австралиецът Ник Кириос е „100 %“ сигурен, че ще играе на Уимбълдън, въпреки контузията, която получи.\r\n22-годишният тенисист играеше срещу американеца Доналд Иънг, когато се подхлъзна и падна. Тогава въпреки контузията, и след кратък преглед на място, Кириос продължи играта, като се оттегли едва след като американецът започна да надделява с 7:3.\r\nЗаради тази контузия, младият австралиец не присъстваше на скорошните събития в Рим и Монте Карло.", "date": "2017-06-19", "title": "Тенис: Ник Кириос е убеден, че ще играе на Уимбълдън"}
{"url": "http://www.focus-news.net/news/2017/06/19/2406681/kyustendil-mezhdunaroden-sabor-slavcheto-shte-se-provede-na-24-yuni.html", "text": "Традиционният международен събор „Славчето” ще се проведе на 24 юни. Това съобщи за Радио „Фокус” – Кюстендил кметът на Община Трекляно Радко Петрунов. По думите му съборът се организира от 70-те години на миналия век и всяка година на граничната бразда между България и Сърбия се събират стотици хора. Тази година домакин на проявата е сръбската община Босилеград. „В момента върви подготовка в местността „Славчето”, където по традиция се организира международната среща, при хубаво време очакваме да дойдат много хора от двете страни на границата”, каза Радко Петрунов. По традиция в културната програма ще участват състави от Босилеград, Кюстендил и Трекляно. По думите на Радко Петрунов достъпът до събора ще става с лична карта.\r\nВенцеслав ИЛЧЕВ", "date": "2017-06-19", "title": "Кюстендил: Международен събор „Славчето” ще се проведе на 24 юни"}
{"url": "http://www.focus-news.net/news/2017/06/19/2406671/voenno-okrazhna-prokuratura-sofiya-otkaza-da-obrazuva-nakazatelno-proizvodstvo-po-tvardeniyata-za-intsident-s-avtomobila-na-nso-obsluzhvasht-predsedatelya-na-vks-lozan-panov.html", "text": "Военно-окръжна прокуратура - София отказа да образува наказателно производство по твърденията за инцидент с автомобила на НСО, обслужващ председателя на ВКС Лозан Панов, съобщават от пресцентъра на държавното обвинение. Военно-окръжна прокуратура - София се самосезира и извърши проверка по повод на публикация в медиите, според която автомобилът на НСО, превозващ председателя на ВКС е бил с развити болтове на задната гума.  В хода на проверката са снети обяснения, изискана е документация и са изготвени експертни справки. С постановление от 19 юни 2017 г. ВОП - София отказва да образува досъдебно производство, а наблюдаващият прокурор е приел, че не са налице достатъчно данни, от които да се направи основателно предположение, че е извършено престъпление, както и че длъжностните лица от НСО – дежурен диспечер, дежурен по КТП са изпълнили служебните си задължение по обслужване на автомобила. Според държавното обвинение липсват данни за умишлено повреждане на лекия автомобил.", "date": "2017-06-19", "title": "Военно-окръжна прокуратура - София отказа да образува наказателно производство по твърденията за инцидент с автомобила на НСО, обслужващ председателя на ВКС Лозан Панов"}
{"url": "http://www.focus-news.net/news/2017/06/19/2406699/futbol-uili-kabayero-premina-prez-meditsinski-izsledvaniya.html", "text": "Вратарят на Манчестър Сити Уили Кабайеро премина през медицински изследвания за преминаване в Челси, предаде The Sun.\r\nЛондонският клуб разглежда 35-годишният аржентинец, чийто договор с Манчестър Сити изтича. През изминалия сезон Кабайеро изигра 27 мача. Виктор Турмаков", "date": "2017-06-19", "title": "Футбол: Уили Кабайеро премина през медицински изследвания"}
{"url": "http://www.focus-news.net/news/2017/06/19/2406678/sluzhitelite-na-mvr-gotvyat-protesti-ako-ne-badat-prieti-konkretni-angazhimenti-za-izpalnenie-za-iskaniyata-im-obzor.html", "text": "Служителите на МВР ще предприемат активни протестни действия, ако от министерството и министерски съвет не бъдат приети конкретни ангажименти за изпълнение за исканията им. Това стана ясно от декларация на Синдикаланата Федерация на служителите на МВР (СФСМВР), публикувана в отговор на позицията на вътрешния министър Валентин Радев по въпроса с исканията за по-високи заплати в системата. На свое заседание на 24 и 25 юни УС на СФСМВР се очаква да обсъди и вземе решения за местата, формите и началната дата на активни протестни действия в столицата и страната. Федерацията започва и разговори с други синдикални организации, както в системата на МВР, така и извън нея, за участие и подкрепа на тези протестни действия. В декларацията си СФСМВР посочват, че с писмо от 12 юни са поискали среща с министър Радев, на която да му бъдат изложени аргументи във връзка с исканията им, на което така и не са получили отговор. Позицията им дойде в отговор на изказването на вътрешния министър от парламентарната трибуна в петък, че не е чул съществени аргументи за увеличение на заплатите в МВР, ден след като след проведена срещу между синдикатите и заместник-министъра на вътрешните работи Стефан Балабанов, бе обявено, че двете страни са се разбрали за по-високи заплати на полицаите. За „Фокус“ зам.-председателят на Синдикаланата Федерация на служителите на МВР (СФСМВР) Илия Кузманов коментира, че реакцията на министър Радев е била много неадекватна и будеща недоумение. „Очакваме от него да направи това, което каза на първата ни среща – да работи за служителите в МВР, тоест да направи необходимия компромис, да разговаря с г-н Горанов в Министерски съвет и да предложи увеличаване на заплатите на служителите в МВР“, заяви Илия Кузманов. Той уточни, че към момента няма отговор от страна на вътрешното министерство.  Във връзка с предложението на министъра да бъдат увеличени заплатите на полицейските служители, които работят „на терен“, той бе категоричен, че федерацията не би се съгласила с такъв компромис. На въпрос дали наистина е възможно да се стигне и до ефективни протести от страна на служителите на МВР, ако исканията им не бъдат изпълнени, той отговори: „Не само е възможно, но е съвсем предстоящо да се случи, ако разговорът продължава да върви по медиите, без конкретни ангажименти от страна на министерството и на Министерски съвет съответно“. Зам.-председателят на СФСМВР припомни и проблемите, които от федерацията са поставили пред министерството и отбеляза, че те по в никакъв случай не свършват със заплащането. „За нас е много важен проблемът с униформите. Там се предложи, и то съвсем резонно, когато държавата не може да осигури други, те да бъдат заплащани с пари, тъй като колегите така или иначе си закупуват тези дрехи със собствени средства. Искаме и чисто нов закон в Министерството на вътрешните работи, разбира се, тук ще бъдем толерантни - за пролетта на 2018 година. Не можем и не го искаме веднага. Искаме и промяна в сега действащия закон за МВР за обвързване на нашата работна заплата със социално измерим променлив фактор – да кажем средната работна заплата в страната, за да не бъдем принудени всяка година или през година да искаме увеличения“, обясни Илия Кузманов.\r\nВесела ПЕТРОВА", "date": "2017-06-19", "title": "Служителите на МВР готвят протести, ако не бъдат приети конкретни ангажименти за изпълнение за исканията им (ОБЗОР)"}
{"url": "http://www.focus-news.net/news/2017/06/19/2406698/reuters-pravitelstvoto-na-katar-zayavi-che-nyama-da-pregovarya-sas-sasedite-si-osven-ako-te-ne-vdignat-blokadata-sreshtu-nego.html", "text": "Катарският министър на външните работи Шейх Мохамед бин Абдулрахман ал Тани заяви, че страната няма да преговаря със съседите си по разрешаването на дипломатическия спор в региона, освен ако първо те не вдигнат блокадата и бойкота за пътуване към нея, наложена преди две седмици, предаде  Reuters.\r\n„Катар няма да преговаря със съседите си, докато се сблъсква с блокада“, посочи Ал Тани. „Те трябва да я вдигнат, за да има преговори. Засега ние не виждаме прогрес относно повдигането ѝ, което е предварително условия за придвижването на нещата напред“, добави той.\r\nПо-рано външният министър на ОАЕ Ануар Гаргаш заяви, че тези, които изолират Катар, нямат намерение да отстъпят, докато исканията им не бъдат изпълнени. „Катар ще разбере, че новото положение и изолацията могат да продължат с години. Ако иска да остане изолиран поради своята извратена гледна точка каква е политическата му роля, тогава нека остане изолиран. Той все още е във фаза на отричане и гняв“, посочи министърът.  Виктор Турмаков", "date": "2017-06-19", "title": "Reuters: Правителството на Катар заяви, че няма да преговаря със съседите си, освен ако те не вдигнат блокадата срещу него"}
{"url": "http://www.focus-news.net/news/2017/06/19/2406662/reuters-vlastite-v-sauditska-arabiya-obyaviha-che-sa-plenili-3-dushi-ot-iranskata-revolyutsionna-gvardiya.html", "text": "Военноморските сили на Саудитска Арабия са пленили 3 членове на Иранската революционна гвардия (ИРГ), предава Reuters . Тримата ирански военни са били пленени в лодка близо до бреговете на Саудитска Арабия миналата седмица. \r\n„Това бе един от трите плавателни съда, които бяха прихванати от саудитските сили. Той бе пленен с трима души на борда, други двама са избягали“, заявиха от саудитското Информационно министерство.\r\n„Тримата пленени са членове на Иранската революционна гвардия. В момента се разпитват от саудитските власти“, добави представител на Информационното министерство на Саудитска Арабия.\r\nВ лодката са намерени експлозиви, за които саудитските власти смятат, че е трябвало да бъдат използвани за „терористичен акт“. Симеон Миланов", "date": "2017-06-19", "title": "Reuters: Властите в Саудитска Арабия обявиха, че са пленили 3 души от Иранската революционна гвардия"}
{"url": "http://www.focus-news.net/news/2017/06/19/2406675/deutsche-welle-evropeyskiyat-sayuz-shte-nalaga-obshti-sanktsii-za-kiberataki.html", "text": "Страните от Европейския съюз се съгласиха да използват общ „инструментариум за кибер дипломация“ срещу хакери, който нападат някоя от страните в Европейския съюз, предава Deutsche Welle.\r\nТози ход идва в момент, когато германските власти се притесняват, че хакери могат да се опитат да повлияят на резултата от предстоящите в страната избори.\r\nВсички страни, които членуват в ЕС се съгласиха, че кибератака срещу една от тях, ще получи отговора на всичките, включително санкции срещу хакери, които работят  както за определени държави, така и като частни лица.", "date": "2017-06-19", "title": "Deutsche Welle: Eвропейският съюз ще налага общи санкции за кибератаки"}
{"url": "http://www.focus-news.net/news/2017/06/19/2406700/ria-novosti-siriyskata-armiya-otbi-ot-islyamska-darzhava-grad-rasaf-i-20-selishta-v-provintsiyata-rakka.html", "text": "Правителствените войски на Сирия и съюзните им сили освободиха град Расаф и 20 населени места, разположени в южната част на провинция Ракка и са ликвидирали редица полеви командири на „Ислямска държава“ от чуждестранен произход, предаде  РИА Новости.\r\n„Нашите въоръжени сили и съюзници върнаха контрола над град Расаф в южната част на провинция Ракка и освободиха 20 селища“, съобщи източник от сирийските въоръжени сили. Според него по време на боевете са ликвидирани полеви командири на терористите от чеченски, тунизийски, либийски, саудитски и иракски произход. \r\n„Ликвидирани са повече от сто терориста от „Ислямска държава“. Унищожени са 11 танка, шест единици друга бронирана техника, десет артилерийски оръдия и повече от 200 различни автомобила“, посочи той. Виктор Турмаков", "date": "2017-06-19", "title": "РИА Новости: Сирийската армия отби от „Ислямска държава“ град Расаф и 20 селища в провинцията Ракка"}
{"url": "http://www.focus-news.net/news/2017/06/19/2406702/predstoyashti-mezhdunarodni-sabitiya-za-20-yuni-agentsiya-fokus.html", "text": "Ще се проведе среща на министрите на европейските въпроси на страните членки на ЕС, посветена на преговорите за Брекзит.\r\n*** Министърът на външните работи на Франция Жан-Ив льо Дриан ще посети Москва, където ще проведе преговори с руския си колега Сергей Лавров относно събитията в Сирия и в Украйна.\r\n*** Генералният секретар на НАТО Йенс Столтенберг заедно с президента на Литва Грибаускайте ще посетят войниците от Алианса, участващи на учението \"Железен вълк\". \r\n*** Президентът на Русия Владимир Путин ще приеме киргизкия си колега Алмазбек Атамбаев.\r\n*** Шведският министър-председател Стефан Льовфен ще посети Варшава.\r\n***", "date": "2017-06-19", "title": "Предстоящи международни събития за 20  юни /Агенция „Фокус“/:"}
{"url": "http://www.focus-news.net/news/2017/06/19/2406703/reuters-es-obmislya-vazmozhnostta-za-misiya-za-sigurnost-v-irak-sled-padaneto-na-mosul.html", "text": "По време на срещата си в Люксембург на 19 юни 2017 г. външните министри от ЕС заявиха, че Съюзът обмисля възможността да изпрати нова мисия за сигурност, която да помогне за стабилизирането на Ирак, след като вторият му по големина град Мосул бъде освободен от „Ислямска държава“, предаде  Reuters.\r\n„Надявам се, че това може да се осъществи достатъчно скоро, да се надяваме в близките месеци, за да можем да предоставим нашия съвет и подкрепа за иракските власти“, посочи по време на пресконференция върховният представител на ЕС по въпросите на външните работи и политиката на сигурност Федерика Могерини. Европейски дипломати потвърждават, че Ирак официално е поискал помощ от ЕС. \r\nЕвропейската мисия няма да участва в реални бойни действия, а ще обучава иракската армия, която трябва да поддържа ред, след като „Ислямска държава“ бъде окончателно разбита. Появяват се притеснения, че племенните групировки ще започнат да се борят помежду си за установяване на контрол след това.  Виктор Турмаков", "date": "2017-06-19", "title": "Reuters: ЕС обмисля възможността за мисия за сигурност в Ирак след падането на Мосул"}
{"url": "http://www.focus-news.net/news/2017/06/19/2406670/zhivko-todorov-kmet-na-stara-zagora-referendumat-v-stara-zagora-pokaza-che-horata-imat-volya-da-promenyat-edni-greshni-resheniya-vzeti-nazad-vav-vremeto.html", "text": "Референдумът в Стара Загора показа, че хората имат воля да променят едни грешни решения, взети назад във времето и тези 85%, които гласуваха „за“ това, „Бедечка“ да бъде парк, изразяват ясно волята си, че искат старите решения да бъдат променени. Това каза в предаването „Това е България“ на Радио „Фокус“ кметът на Стара Загора Живко Тодоров. Според него ниската активност се дължи на това, че все още гражданското общество прохожда и ако референдумът беше проведен с други избори, активността щеше да е по-висока. „Наистина това са първите опити на гражданското общество да проходи и реално хората да имат формирана позиция и да я изразяват. Защото 27-28 години нихилизмът, отчаянието и хората, които не са свикнали да бъдат питани и да се чува тяхното мнение, реално доведе до всичко това, което се случва в момента и ниската избирателна активност“, коментира кметът. Живко Тодоров допълни, че Общината само ще спечели от това, че „Бедечка“ ще остане парк.", "date": "2017-06-19", "title": "Живко Тодоров, кмет на Стара Загора: Референдумът в Стара Загора показа, че хората имат воля да променят едни грешни решения, взети назад във времето"}
{"url": "http://www.focus-news.net/news/2017/06/19/2406705/futbol-reyndzhars-podpisa-dogovor-s-alfredo-morelos.html", "text": "Английският отбор Рейнджърс обяви, че подписва договор с колумбийския нападател Алфредо Морелос. Споразумението с 20-годишния играч е за три години. По-рано той игра за ХЯК-Хелзинки, а сумата на трансфера възлиза на 1,2 млн. евро, предаде BBC-Sport.\r\nПрез изминалия сезон на финландското първенство Морелос заби 11 гола и направи пет голови предавания в 12 изиграни мача.", "date": "2017-06-19", "title": "Футбол: Рейнджърс подписа договор с Алфредо Морелос"}
{"url": "http://www.focus-news.net/news/2017/06/19/2406704/darzhavniyat-glava-rumen-radev-otpravi-pokana-kam-prezidenta-vladimir-putin-da-poseti-balgariya.html", "text": "Държавният глава Румен Радев поздрави в телефонен разговор президента на Руската Федерация Владимир Путин и руския народ по повод отбелязването на Деня на Русия – 12 юни. По време на двадесетминутния разговор, който се проведе по инициатива на българския президент, беше отбелязана дълбоката историческа и духовна връзка между българския и руския народ. Това съобщиха от  прессекретариата на държавния глава. \r\nПо повод навършването на 140 години от края на Руско-турската война от 1877-1878 г. и Освобождението на България, българският държавен глава отправи покана към своя руски колега да направи официално посещение в  страната ни през 2018 г. Президентът Путин благодари за поканата и я прие, като точната дата на визитата предстои да бъде уточнена. Руският президент благодари на президента Радев и за приноса му за развитието на двустранните отношения. \r\nПо инициатива на руския президент беше направен преглед на двустранното търговско-икономическо сътрудничество, както и в сферата на енергетиката, и беше изразено общо желание за тяхното последващо развитие и задълбочаване без да бъдат политизирани и на основата на взаимна изгода.", "date": "2017-06-19", "title": "Държавният глава Румен Радев отправи покана към президента Владимир Путин да посети България"}
{"url": "http://www.focus-news.net/news/2017/06/19/2406701/afp-napadatelyat-na-shanz-elize-e-bil-v-spisak-za-sledene-za-teroristichna-deynost.html", "text": "Шофьорът, нападнал полицейски служители на „Шанз-Елизе“ в Париж е 31-годишен мъж, който е бил в списъка за следене на силите за сигурност на Франция за терористична дейност от 2015 г. за членство в „радикално ислямистко движение“, предаде  AFP, позовавайки се на източник, близък до разследването. \r\nМъжът загина, след като блъсна автомобил в полицейски микробус на централния площад. Полицейските източници сочат, че в превозното му средство са открити пистолети, автомат „Калашников“, както и газови бутилки.  Виктор Турмаков", "date": "2017-06-19", "title": "AFP: Нападателят на „Шанз-Елизе“ е бил в списък за следене за терористична дейност"}
{"url": "http://www.focus-news.net/news/2017/06/19/2406680/afp-britanskiyat-premier-shte-napravi-predlozhenie-za-pravata-na-evropeyskite-grazhdani-vav-velikobritaniya.html", "text": "Министър-председателят Тереза Мей ще направи предложение относно правата на европейските граждани, които живеят във Великобритания , предава AFP .\r\n„По-късно тази седмица, министър-председателят ще информира европейските лидери относно подхода на Обединеното кралство към този въпрос“, заяви министърът за Брекзит Дейвид Дейвис.\r\n„След това ще публикуваме подробен доклад, в който ще очертаем предложението, което вярвам ще формира базата, на която ще стигнем до споразумение“, допълни преговарящият за Брекзит Майкъл Барниър. Симеон Миланов", "date": "2017-06-19", "title": "AFP: Британският премиер ще направи предложение за правата на европейските граждани във Великобритания"}
