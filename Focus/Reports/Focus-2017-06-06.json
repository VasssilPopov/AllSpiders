{"url": "http://www.focus-news.net/news/2017/06/06/2402085/mezhdunarodnata-reytingova-agentsiya-standart-end-puars-povishi-perspektivata-na-kreditniya-reyting-na-sofiya-ot-stabilna-na-polozhitelna.html", "text": "Международната рейтингова агенция \"Стандарт енд Пуърс\"  S&P GlobalRatings повиши перспективата на кредитния рейтинг на София от стабилна на положителна. Това съобщиха от пресцентъра на Столична община. \r\nВ същото време агенцията потвърди дългосрочния кредитен рейтинг на столицата BB+. По правило Община не може да има по-висок кредитен рейтинг от този на държавата, а миналата седмица „Стандарт енд Пуърс“ повиши и перспективата на рейтинга на България от стабилна на положителна.  \r\nПоложителната оценка на рейтинговата агенция за София е признание за добрата работа на общинската администрация, финансовата стабилност и високото ниво на собствени приходи на Столична община. Според предварителните данни за изпълнение на бюджета на София, приходите през първите 5 месеца на годината са близо 7 млн. лв. повече, в сравнение със същия период на м.г. Общо 305, 6 млн. лв. са данъчните и неданъчни постъпления в хазната на Столична община от януари до май 2017 г.", "date": "2017.06.06", "title": "Международната рейтингова агенция \"Стандарт енд Пуърс\" повиши перспективата на кредитния рейтинг на София от стабилна на положителна"}
{"url": "http://www.focus-news.net/news/2017/06/06/2402082/bsp-razkritikuva-upravlyavashtite-za-politikata-im-v-sektor-sigurnost-i-nedovarshenata-ogradata-na-balgaro-turskata-granitsa-obzor.html", "text": "БСП разкритикува управляващите за политиката им в сектор \"Сигурност\" и недовършената оградата на българо-турската граница. Заместник-председателят на БСП Кирил Добрев припомни, че правителството е получило 160 млн. евро за национална сигурност и отчете, че нито един лев не е инвестиран в камери и съоръжения за защита на границата. Добрев посочи, че е извадил всички публикации от месеците април и май месец, в които и министърът на вътрешните работи Валентин Радев, и управляващите твърдят, че миграционният натиск към страната ни е силно намалял, но според него последните дни сме станали свидетели на случаи, прикоито бежанците са залавяни в централната част на България. Заместник-председателят на БСП поясни, че според министъра на вътрешните работи Валентин Радев оградата по българо-турската граница се прескача, реже и се полагат усилия да се довърши. Добрев коментира, че за три години са построени 21 км от съоръжението и добави, че за това време може да се построи канал, който да свързва морето с някоя река. Той предложи на управляващите, ако имат проблем с довършването на оградата на българо-турската граница, да се организира бригада, за да стане това по-бързо. \r\nЛидерът на ГС на БСП - София и член на Изпълнителното бюро на партията Калоян Паргов призова МВР и службите да направят сверки на данните за състоянието на границата и какво пропуска оградата. По думите на Паргов е очевидно, че сръбската граница не е толкова пропусклива, защото възпира по 10-15 хил. души на месец. Според него \"пропускливостта\" на границата не става без знанието на държавата и институциите по граничните райони. Паргов заяви, че трябва малко да се поразрови и да се види кои са онези представители на институциите, които допускат това, срещу какво и защо. Той поясни, че ролята на БСП е да дисциплинира и да не кара управляващите да се отпускат, за да може всички да стават свидетели на това, което се случва в последните седмици. От БСП алармираха, че в МВР зрее напрежение и дори прогнозираха стачни действия. Според БСП заради състоянието на системата на МВР, ГЕРБ няма как да изпълни предизборното си обещание във всяко село да има полицай и патрулка.\r\nДеница КИТАНОВА", "date": "2017.06.06", "title": "БСП разкритикува управляващите за политиката им в сектор \"Сигурност\" и недовършената оградата на българо-турската граница (ОБЗОР)"}
{"url": "http://www.focus-news.net/news/2017/06/06/2402083/sport-sloveniya-pobedi-s-albaniya-s-20.html", "text": "Словения победи с Албания с 2:0 в приятелски мач. Същевременно Украйна победи Черна гора с 2:1, а Узбекистан надделя над Тайланд с 2:0.", "date": "2017.06.06", "title": "Спорт: Словения победи с Албания с 2:0"}
{"url": "http://www.focus-news.net/news/2017/06/06/2402087/rosen-marinov-obshtina-svishtov-kulturnite-zabelezhitelnosti-v-balgariya-imat-nuzhda-ot-po-seriozna-reklama.html", "text": "Културните забележителности в Свищовска община, а и в цяла България, имат нужда от по-сериозна реклама. Това каза в предаването „Добре дошли в Свищов“ на Радио „Фокус“ – Велико Търново директорът на Културната общинска агенция Росен Маринов. Той допълни, че всички събития и туристически дестинации имат нужда от популяризиране. „Най-лесната и достъпна форма за това са радио и телевизионната  рекламата.  Със средствата и възможностите, които имаме ние ги използваме активно“, каза още Росен Маринов и подчерта, че всеки един продукт, който иска да се радва на добри продажби, трябва да се рекламира добре. Въпреки това Маринов обясни, че средствата са изключително малко, но се търсят различни форми за финансиране, което да допринесе за развитието на туризма в Свищовски регион.\r\nЛуиза ТРАНЧЕВА", "date": "2017.06.06", "title": "Росен Маринов, Община Свищов: Културните забележителности в България имат нужда от по-сериозна реклама"}
{"url": "http://www.focus-news.net/news/2017/06/06/2402084/prof-aneliya-klisarova-bsp-darzhavnite-obrazovatelni-standarti-tryabva-da-se-opredelyat-ot-parlamenta-a-ne-ot-mon.html", "text": "Държавните образователни стандарти, заложени в Конституцията, трябва да се определят от Парламента, а не от МОН. Това каза във вечерния блок „Това е България“ на Радио „Фокус“ проф. Анелия Клисарова, зам.-председател на Комисията по образование в парламента и бивш министър на образованието. Според нея е крайно време да спре прехвърлянето на отговорността от законодателната към изпълнителната власт. „Може ли едни толкова важни за държавата и за обществото отношения да бъдат регламентирани чрез Наредба, а не чрез Закон? Това е особено важно за учебните планове и програми, които определят учебното съдържание, защото ако не бъдат приети като закон, то оттам нататък цялата система е затруднена. Как гарантираме устойчивост на системата - когато това е регламентирано чрез Закон. Една Наредба се написва от служителите на МОН, подписва се от министъра. Може да я сменяме всяка година, и понеже я сменяме всяка година - липсва Българското средновековие при учениците от 5-ти и 6 клас“, обясни проф. Клисарова. Тя допълни, че във внесения от БСП Закон за изменение на училищно и предучилщно образование, левицата предлага още да отпадане държавното финансиране за частите училища, а Наредбата за специалните образователни потребности да бъде регламентирана със закон.", "date": "2017.06.06", "title": "Проф. Анелия Клисарова, БСП: Държавните образователни стандарти трябва да се определят от Парламента, а не от МОН"}
{"url": "http://www.focus-news.net/news/2017/06/06/2402088/prokurorat-dimitar-zahariev-i-sluzhitel-na-gd-izpalnenie-na-nakazaniyata-sa-zadarzhani-po-obvineniya-za-organizirane-na-prestapna-grupa-i-zaplahi-kam-svideteli-obozr.html", "text": "Прокурорът Димитър Захариев и служител на ГД „Изпълнение на наказанията“ са задържани по обвинения за организиране на престъпна група и заплахи към свидетели. Пред журналисти главният прокурор Сотир Цацаров съобщи, че в Съдебната палата и в Плевен паралелно се били извършени 2 задържания - в Съдебната палата служители на Бюрото по защита, действащи в изпълнение на прокурорско постановление на прокурор от Специализираната прокуратура и самият Цацаров, са задържали прокурор Димитър Захариев от Окръжна прокуратура – Плевен, а в същото време специално сформирана група на Главна дирекция „Борба с организираната престъпност“ – Плевен са задържали служител на Главна дирекция „Изпълнение на наказанията“. Главният прокурор не пожела да посочи името на втория задържан. Цацаров уточни, че обвинението срещу Захариев е в участие в организирана престъпна група, членовете на които са задържани при акция на Специализирана прокуратура град Плевен, а служителя на Главна дирекция „Охрана“ е обвинен за участие в същата престъпна група и за отправяне на преки заплахи към служител - своя колежка, за живота на съпруга ѝ, ако той продължава да свидетелства по това дело. Според главния прокурор тези действия са с изключително висока степен на обществена опасност. \r\nАдминистративният ръководител на Специализираната прокуратура Иван Гешев съобщи, че Димитър Захариев и служителят на ГД „Изпълнение на наказанията“ са обект на разследване още от края на миналата година. По думите му вторият обвиняем е заплашил своя колежка с думите „Ти няма ли да почерпиш, че ще станеш вдовица? Кажи на твоя мъж какво говори и какво прави, защото като излезе Куката от затвора, ще го убие“. \r\nПо думите му Прокуратурата и в частност Специализираната прокуратура, ще направи всичко възможно, за да не позволи лица, които би трябвало да защитават интересите на държавата, да заплашват свидетели, да подпомагат дейността на организираните престъпни групи или да им осъществяват каквато и да е логистика. Гешев посочи, че към момента има достатъчно доказателства, за да бъдат привлечени двамата в качеството си на обвиняеми.\r\nВидео от акцията по задържане на прокурор Димитър Захариев може да видите тук:", "date": "2017.06.06", "title": "Прокурорът Димитър Захариев и служител на ГД „Изпълнение на наказанията“ са задържани по обвинения за организиране на престъпна група и заплахи към свидетели (ОБОЗР)"}
{"url": "http://www.focus-news.net/news/2017/06/06/2402091/smolyan-za-poredna-godina-gradat-e-domakin-na-lyatnoto-uchilishte-na-nato.html", "text": "За поредна година Смолян е домакин на Лятното училище на НАТО, съобщиха от пресцентъра на Областна администрация. Областният управител Недялко Славов откри Четвъртото лятно училище на НАТО в България и приветства участниците и лекторите, като изказа благодарности към организаторите, че за поредна година са избрали Смолян да домакинства на форума. „Уверен съм, че тази седмица ще бъде изключително ползотворна за участниците и освен, че ще се обогатите с много знания, вие ще се насладите и на нашия прекрасен регион, от който ще вземете частица в сърцата си и ще се върнете отново.” Славов подчерта, че като областен управител на област Смолян, той е част от правителство и партия с изразена про-европейска и про-натовска ориентация. „Сигурен съм, че през следващите няколко дни ще бъдат засегнати теми, които вълнуват цялото човечество и които засилват ролята на Евроатлантическия алианс, като важна организация в света. Нашият регион също има своя принос към мироопазващите мисии на НАТО, тъй като военнослужещи от местното формирование „101-ви Алпийски батальон” са участвали в мисиите, както на Балканите, така в Ирак и Афганистан. Не еднократно е подчертавана заслугата на офицерите и сержантите от това наше алпийско подразделение. Искрено се надявам, че светът ще бъде по-мирен, терористичните актове ще бъдат по-малко, ще се налага все по-рядко НАТО да се намесва в мироопазващи мисии и борба срещу тероризма.”    \r\nВ заключение Славов пожела на всички успешна и ползотворна работа, много положителни емоции и изживявания в прекрасния ни регион. Лятното училище на НАТО в България се организира от Младежко евро-атлантическо дружество и се провежда с подкрепата на НАТО. Тази година то се провежда за четвърти път, като последните три години домакин е Смолян. Темата е „НАТО в новата трансатлантическа среда за сигурност”. Училището ще продължи до 10 юни с наситена програма от лекции, дискусии, свободни занимания, посещения на забележителности в региона.  Участват 24-ма младежи от 16 държави, пред които ще четат лекции авторитети от България и чужбина.", "date": "2017.06.06", "title": "Смолян: За поредна година градът е домакин на Лятното училище на НАТО"}
{"url": "http://www.focus-news.net/news/2017/06/06/2402092/ministarat-na-turizma-nikolina-angelkova-poluchi-nagrada-na-sp-business-lady-za-tsyalosten-prinos-v-razvitieto-na-turizma-v-balgariya.html", "text": "Министърът на туризма Николина Ангелкова бе отличена с награда за цялостен принос, добри практики и ефективна администрация за развитието на туризма в България по време на шестото издание на Годишните награди на списание Business Lady, инициирани от сп. „Business Lady“ и Business Lady Club, което се провежда в хотел „Хилтън“ в столицата, предаде репортер на Агенция „Фокус“. Министър Ангелкова получи наградата в категория „Държавна администрация“. „Сърдечно благодаря за това признание, присъдено от авторитетно издание като сп. „Business Lady“. Това е висока оценка не само за моя личен принос, но и за работата на целия екип на Министерството на туризма“, заяви при награждаването Николина Ангелкова. Тя подчерта, че усилията на туристическата администрация са били неизменно насочени и продължават да са водещи при формирането на устойчива политика в сектора, която да превърне страната ни в конкурентна туристическа дестинация за четири сезона. По думите ѝ тези усилия са немислими без активния диалог с отговорния бизнес и популяризирането на неговите добри практики. „Уверявам ви, че ще продължим да разширяваме активно това партньорство“, каза още министърът на туризма. Николина Ангелкова отбеляза, че благодарение именно на това сътрудничество може заедно и ефективно да се работи за издигане престижа на България като страна с развит масов морски и зимен туризъм, но и предлагаща много други видове специализирани услуги в туристическата индустрия, при това с много атрактивна стойност. Тя подчерта, че наградата е нов професионален стимул за нея и колегите ѝ.\r\nНаградите на сп. „Business Lady“ се връчват за най-голям принос на българската делова жена в различни категории. Призовете се връчват за заслуги, свързани с богат професионален опит, ноу-хау, устойчиво развитие, прилагане на иновативен и успешен мениджмънт, успешно прилагане и адаптиране на добри практики, успешно развитие на човешкия капитал, конкурентоспособност и иновации, позитивен обществен имидж и други.", "date": "2017.06.06", "title": "Министърът на туризма Николина Ангелкова получи награда на сп. „Business Lady“ за цялостен принос в развитието на туризма в България"}
{"url": "http://www.focus-news.net/news/2017/06/06/2402094/blagoevgrad-s-bogata-programa-detsata-ot-tsentara-za-lichnostno-i-tvorchesko-razvitie-na-detsata-na-zakrivat-uchebnata-godina.html", "text": "Децата от Центъра за личностно и творческо развитие на децата на Благоевград закриха учебната година с голям фолклорен концерт под надслов „Млади сме ние, весели“. В програмата бяха  включени песни и танци, които бяха показани за първи път пред публика. Това съобщиха от пресцентъра на Община Благоевград.\r\nС началото на лятната ваканция, децата, посещаващи школите и класовете в Центъра за личностно и творческо развитие на децата на Благоевград се представиха пред благоевградската общественост с разнообразни инициативи. \r\nВ програмата взеха участие малките балерини от школата по балет, както и възпитаници на школата по литературно творчество. Деца от школите по пиано и китара представиха най-доброто, което са подготвяли през изминалата учебна година.  \r\nКултурните прояви в община Благоевград продължават. На 8 юни в голямата зала на Камерна опера на една сцена ще видим децата от класовете по пиано  и солистите на камерна опера. Заедно ще представят едни от най-популярните класически пиеси и произведения. Публиката ще се наслади на творби от Й.С.Бах, Йозеф Хайдн, Чайковски, Бетовен и др.\r\nСлед съвместния концерт, на 13 юни в музикалното студио на радио Благоевград ще се представят участниците в школите от класическия отдел на ЦЛТРДБ.\r\nС тези инициативи ЦЛТРДБ ще закрие учебната година за своите възпитаници, но през летните месеци преподавателите ще продължат своите занимания с децата, които ще останат в Благоевград. За тях са организирани занимания по интереси, които са безплатни и не е необходимо предварително записване.", "date": "2017.06.06", "title": "Благоевград: С богата програма децата от Центъра за личностно и творческо развитие на децата на закриват учебната година"}
{"url": "http://www.focus-news.net/news/2017/06/06/2402093/sport-timea-bachinski-se-klasira-za-polufinalite-pri-zhenite-na-rolan-garos.html", "text": "Тимеа Бачински победи Кристина Младенович в мач от четвъртфиналите при жените на Откритото първенство на Франция по тенис („Ролан Гарос“). Срещата, продължила час и 49 минути, завърши с 6:4, 6:4 за Бачински. По този начин тя се класира за полуфиналите на първенството.\r\nНа полуфинала швейцарката ще играе срещу Йелена Остапенко от Латвия, която победи Каролине Возняцки с 6:2, 6:2, 6:4 в другия четвъртфинал при жените.", "date": "2017.06.06", "title": "Спорт: Тимеа Бачински се класира за полуфиналите при жените на „Ролан Гарос“"}
{"url": "http://www.focus-news.net/news/2017/06/06/2402095/obyaviha-daritelskata-smetka-za-sinodalnata-blagotvoritelna-kampaniya-detsa-risuvat-za-detsa.html", "text": "Канцеларията на Светия Синод обявява дарителската сметка, по която всички институции, организации и граждани могат да подкрепят благотворителната кампания \"Деца рисуват за деца\" в полза на децата с онкохематологични заболявания в България. Това съобщиха от пресцентъра на Светия Синод на БПЦ.\r\nЗа финансови дарения можете да използвате следната дарителска сметка в БГ лева / BGN:\r\n\"УниКредит Булбанк\" - клон София Батенберг\r\nБанков код / SWIFT / BIC: UNCRBGSF\r\nПолучател: Българска Патриаршия Св. Синод\r\nIBAN: BG74 UNCR 7000 1521 4626 53\r\nОснование за плащане: КАМПАНИЯ \"ДЕЦА РИСУВАТ ЗА ДЕЦА\"\r\nСредства се събират и в \"Кутията на доброто\", която се намира на рецепцията в столичния хотел \"Маринела\". Кутията е облепена, подписана и подпечатана от представители на канцеларията на Св. Синод, вестник \"24 часа\" и хотел \"Маринела\".\r\nПри всяко отваряне на кутията ще се съставя протокол в 3 екземпляра, който ще се подписва от представители на трите институции и в края на благотворителната кампания всички събрани средства ще бъдат публично отчетени с обща сума, образувана от даренията, постъпили по банков път, и от даренията, събрани в \"Кутията на доброто\". Събраната финансова помощ ще бъде дарена на Специализираната болница за активно лечение на деца с онкохематологични заболявания (гр. София).", "date": "2017.06.06", "title": "Обявиха дарителската сметка за Синодалната благотворителна кампания \"Деца рисуват за деца\""}
{"url": "http://www.focus-news.net/news/2017/06/06/2402089/nikolay-zaychev-kmet-na-obshtina-peshtera-16-485-lv-sa-sabrani-za-otkrivaneto-na-pametnik-na-vasil-levski-v-grad-peshtera.html", "text": "16 485 лв. са събрани за откриването на паметник на Васил Левски в град Пещера. Това каза във вечерния блок „Това е България“ на Радио „Фокус“ Николай Зайчев, кмет на Община Пещера. По думите му идеята за изграждане на паметника е породена от предстоящата 180-годишнина от рождението на Апостола, а за пълната реализация на каузата са нужни около 30 000 лв. „По инициатива на Общински комитет „Васил Левски“ стартира набирането на средствата във връзка с изграждането на паметника. Наистина сроковете доста кратки се оказаха, защото 18 юли наближава. Бяха разгледани 3 проекта. Спряхме се на проекта на скулптурна композиция-паметник на скулптура Спас Киричев, като впоследствие бе определено мястото, където да бъде поставен паметникът, а именно парковата алея пред Районния съд на Пещера. Като в началото на март 2017 г. бе сключен договор за изпълнение на проекта. Съответно Общината подготви всички необходими документи. Започна и кампанията за набиране на средства, като пак казвам – основната идея тук беше Общинският комитет „В. Левски“ да бъде водещ в набирането на тези средства“, обясни Николай Зайчев.\r\nТой уточни, че в инициативата за откриването на паметника на Васил Левски са се включили различни банкови институции, читалища и други институции. По думите му съпричастни към реализацията на каузата са били също кметът на Карлово д-р Емил Кабаиванов и президентът на Информационна агенция и Радио„Фокус“ Красимир Узунов.", "date": "2017.06.06", "title": "Николай Зайчев, кмет на Община Пещера: 16 485 лв. са събрани за откриването на паметник на Васил Левски в град Пещера"}
{"url": "http://www.focus-news.net/news/2017/06/06/2401811/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya-v-stolitsata.html", "text": "Акатист на св. крал Стефан Милутин ще се отслужи в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света Литургия в храма от 10.00 часа.\r\nМощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00. \r\nНикола ПЕТКОВ", "date": "2017.06.06", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата"}
{"url": "http://www.focus-news.net/news/2017/06/06/2401812/deputatite-i-obshtinskite-savetnitsi-na-bsp-ot-sofiya-organizirat-postoyanna-priemna-na-ul-lege.html", "text": "Народните представители и общинските съветници на БСП от София откриват постоянна приемна, в която ще се срещат с граждани. Това съобщиха от пресцентъра на ГС на БСП – София. Тя се намира на ул. „Леге\" №10, етаж 1.\r\nПриемната ще работи всеки вторник между 15.00 и 17.00 часа. Всяка седмица на разположение на софиянци ще бъдат различни народни представители, общински съветници и заместник-председатели на Градския съвет на БСП в София. Графикът вече е известен по дати до края на септември и може да бъде намерен и на сайта на БСП - София bspsf.bg.\r\nНачалото ще поставят лидерът на столичните социалисти и председател на групата на БСП в СОС Калоян Паргов и народният представител Николай Цонков.\r\nОткриването на постоянната приемна е част от стратегията на БСП да бъде близо до гражданите и да търси начини за разрешаване на проблемите им. Освен в централата на Градския съвет на БСП в София на улица \"Леге\" №10, народните представители и общинските съветници провеждат приемни и в районите, от които са избрани.\r\nГрафик за приемната на ГС на БСП - София:\r\n- 6 юни: Калоян Паргов (председател на ГС на БСП - София и на групата на БСП Лява България в СОС) и Николай Цонков (народен представител)\r\n- 13 юни: Милка Христова (заместник-председател на СОС) и Жельо Бойчев (народен представител);\r\n- 20 юни: Борис Цветков (общински съветник) и Димитър Данчев (народен представител);\r\n- 27 юни: Владимир Данев (общински съветник) и Михаил Христов (народен представител);\r\n- 4 юли: Николай Николов (общински съветник) и Христо Проданов (народен представител);\r\n- 11 юли: Марин Стоянов (общински съветник) и Петър Витанов (народен представител);\r\n- 18 юли: Иван Таков (общински съветник) и Георги Свиленски (народен представител);\r\n- 25 юли: Ваня Добрева (заместник-председател на ГС на БСП - София) и Антон Кутев (народен представител);\r\n- 1 август: Марин Пенков (заместник-председател на ГС на БСП - София) и Ирена Анастасова (народен представител);\r\n- 5 септември: Калоян Паргов (председател на ГС на БСП - София и председател на групата на БСП Лява България в СОС) и Георги Михайлов (народен представител);\r\n- 12 септември: Милка Христова (заместник-председател на СОС) и Румен Гечев (народен представител);\r\n- 19 септември: Борис Цветков (общински съветник) и Нона Йотова (народен представител);\r\n- 26 септември: Владимир Данев (общински съветник) и Румен Георгиев (народен представител).", "date": "2017.06.06", "title": "Депутатите и общинските съветници на БСП от София организират постоянна приемна на ул. „Леге\""}
{"url": "http://www.focus-news.net/news/2017/06/06/2401761/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Министър-председателят на Турция Бинали Йълдъръм заяви, че Анкара има намерение да възстанови отношенията си с Берлин, които се влошиха рязко в рамките на кампанията за референдума за конституционни промени от 16 април. Премиерът подчерта обаче, че ако подобна инициатива бъде предприета само от страна на Турция, няма да бъде увенчана с успех, пише вестник Daily Sabah.\r\nКоментарите на Йълдъръм бяха направени в рамките на почивните дни, в навечерието на посещението на германския външен министър Зигмар Габриел. Освен за отношенията с Берлин, турският премиер засегна и темата за връзките с ЕС и подчерта решимостта на Анкара да нормализира отношенията с Общността.\r\nПо отношение на турско-германските отношения, Йълдъръм заяви: \"Имаме известни разногласия с Германия, една от които е нежеланието на Германия да предприеме стъпки срещу филиалите на Гюленистката  терористична групировка (ФЕТО), участвала в опита за преврат от миналата година, като реагира на техните исканията за убежище положително и не предприе действия в отговор на действията на ФЕТО след смъртоносния опит за пуч тук“.\r\nОсвен това Йълдъръм напомни за толерантната позиция на германската държава към елементите на „Работническа партия на Кюрдистан“ (ПКК) в страната.\r\n\"Както нашият президент многократно заяви, тази позиция на германската държава вреди на отношенията между двете съюзни държави. Германският външен министър ще пристигне (в Турция) в понеделник и ще обсъди подробно тези въпроси с външния ни министър. „Инджирлик“, както и други въпроси, са в дневния ред. Аз също ще се видя с него (Зигмар Габриел – бел. р.). Нашата крайна цел е да възстановим отношенията\", увери турският вътрешен министър.\r\n***\r\nИран обвини САЩ в сценарий за ескалация на дипломатическа криза в Персийския залив след неотдавнашното посещение на президента Доналд Тръмп в Саудитска Арабия, съобщава Independent.\r\n\"Това, което се случва, е резултат от танца с меч\", казва в социалната мрежа „Туитър“ Хамид Абуталеби, заместник-началник от екипа на президента на Иран Хасан Рухани.  \r\nАбуталеби има предвид традиционния церемониален танц, който се игра по време на посещението на Тръмп в саудитската столица Рияд миналия месец. \r\nПрипомняме, че по-рано днес Саудитска Арабия, Египет, Обединените арабски емирства и Бахрейн, както и признатите от Запада правителства на Йемен и Либия, прекъснаха връзките си с Катар, обвинявайки държавата, че подкрепя тероризма.\r\n***\r\nЯпония ще засили проверките на товари до и от Северна Корея, за да гарантира, че страната не получава никаква помощ при развиването на ядрената и ракетната си програма, заяви японският министър на външните работи Фумио Кишида, пише вестник The Asahi Shimbun. \r\nМерките от новия етап на съществуващите санкции на ООН ще започнат да се прилагат най-рано до края на юни. \r\n„За да окажем натиск на Северна Корея, ние трябва да спрем движението на стоки и технологии, свързани с ядрените и ракетни програми там и да прекъснем притока на чуждестранна валута до тях“, подчерта Кишида. \r\nВъз основа на резолюцията на Съвета за сигурност на ООН крайбрежната охрана на Япония и другите агенции инспектират товарите до и от Северна Корея по списък на предмети, свързани с ядрената и ракетната програма. \r\nСпоред новата политика властите ще могат да претърсват за предмети, които не са включени в списъка, и самите инспекции ще бъдат провеждани по-стриктно.\r\n***\r\nПрезидентът на Турция Реджеп Тайип Ердоган проведе телефонни разговори с лидерите на държавите от Персийския залив, за да намали напрежението в дипломатическата криза, съобщи вицепремиерът Нуман Куртулмус, пише Hurriyet. \r\n„Нашият президент, който също така е настоящият председател на Организацията за ислямско сътрудничество, активно се включи в процеса на разрешаване на проблема като проведе двустранни телефонни разговори с няколко държавни глави, от ислямски и от западни държави“, отбеляза Куртулмус след среща на кабинета в столицата. \r\nВ понеделник няколко арабски държави, водени от Саудитска Арабия и Египет, скъсаха дипломатически отношения с Катар, обвинявайки страната в подкрепяне на екстремисти. Същевременно няколко регионални и глобални актьори, сред които Турция и САЩ, призоваха спорът да бъде разрешен чрез диалог.", "date": "2017.06.06", "title": "Преглед на някои от основните теми в световния печат (Агенция „Фокус”)"}
{"url": "http://www.focus-news.net/news/2017/06/06/2401760/predstoyashti-sabitiya-v-stranata-za-6-yuni-agentsiya-fokus.html", "text": "***\r\nОт 09.00 часа в зала „Роял 1“ на София хотел Балкан ще се състои конференция „Финансови инструменти на ЕС – поуки и перспективи“ организират съвместно европейската и българската сметни палати. Тя ще бъде официално открита от председателя на българската Сметна палата Цветан Цветков. Приветствие ще поднесе министърът на Българското председателство на Съвета на ЕС 2018 Лиляна Павлова.\r\n***\r\nОт 11.00 часа, в Министерски съвет, ще се проведе брифинг след срещата на заместник министър-председателят по икономическата и демографската политика Валери Симеонов с представители на министерства и агенции към тях, за обсъждане и предприемане на превантивни мерки за гарантиране спокойствието на туристите по време на летния сезон. В нея ще участват и областните управители на Бургас, Варна и Добрич. \r\n***\r\nОт 11.00 часа в зала „Киото“ на хотел „Маринела” министърът на земеделието, храните и горите Румен Порожанов ще открие дискусия на тема: „Новите технологии в земеделието“, част от поредицата “Новата BG икономика”.\r\n***\r\nОт 09.00 часа 19-и състав на Софийски градски съд ще заседава по делото срещу Веселин П. и др., на които са повдигнати обвинения за а присвояване на пари.\r\n***\r\nОт 09.00 часа 6-и състав на Специализирания наказателен съд ще заседава по делото срещу Петър П.  и Марина И., на които са повдигнати обвинения за трафик на хора.\r\n***\r\nОт 09.15 часа в зала „Сити“ на Capital Fort заместник-министрите на регионалното развитие и благоустройството Деница Николова и Малина Крумова, както и заместник-министърът на земеделието, храните и горите д-р Лозана Василева ще вземат участие в конференция на тема „Еврофондове, публични програми и интелигентен растеж“.\r\n***\r\nОт 09.15 до 13.30 часа в Дома на Европа ще се проведе конференцията „Енергийни граждани в Европа – къде сме ние?“, на която ще бъде представена концепцията за енергийни граждани, както и новият пакет от мерки за преход към чиста енергия на Европейската комисия. Събитието се организира от „Грийнпийс България“.\r\n***\r\nОт 09.30 часа ще започне седмичното заседание на Съдийската колегия към Висшия съдебен съвет.\r\n***\r\nОт 09.30 часа сградата на РИОСВ (бул. Цар Борис III, № 136, ет. 2) ще се състои  Научна конференция на тема „Актуални проблеми свързани с високопатогенната инфлуенца по птиците H5N8“.\r\n***\r\nОт 09.30 часа 9-и състав на Специализирания наказателен съд ще заседава по делото срещу Имад Ш., Юрик Г. и др.  на които са повдигнати обвинения за образуване и ръководене на организирана престъпна група.\r\n***\r\nОт 09.30 часа 16-и състав на Специализирания наказателен съд ще заседава по делото срещу Георги И., Геомил Н. и др., на които са повдигнати обвинения за образуване и ръководене на организирана престъпна група.\r\n***\r\nОт 09.30 часа 18-и и състав на Специализирания наказателен съд ще заседава по делото срещу Богодим М., Ивелин Д. и Ивайло Х., ., на които са повдигнати обвинения за изнудване. \r\n***\r\nОт 10.00 часа в сградата на КЕВР ще се проведе открито заседание относно доклад за утвърждаване на цени в сектор \"Електроенергетика\". Енергийният регулатор ще проведе и  открито заседание за обсъждане на доклад относно извършване на регулаторен преглед и утвърждаване на цени на топлинна енергия и определяне на преференциални цени на електрическа енергия от високоефективно комбинирано производство на дружества от сектор \"Топлоенергетика\" от 01.07.2016 г.\r\n***\r\nОт 10.00 часа в Големия салон на БАН с научна конференция и изложба на тема „Българи и хървати през вековете: Равносметката“ ще бъде чествана 20-годишнината от подписването на Двустранната спогодба за научно сътрудничество и обмен между Българската академия на науките (БАН) и Хърватската академия на науките и изкуствата (ХАНИ).\r\n***\r\nОт 10.00 часа в зала „Роял“ на София Хотел Балкан ще се проведе „Future Media Forum”, който ще се фокусира върху разпространението на богато видео съдържание в социалните мрежи, виртуална и добавена реалност, 360-градусово    заснемане, ботове, фалшиви профили, криминология на кибер данни.\r\n***\r\nОт 10.00 часа 8-и състав на Специализирания наказателен съд ще заседава по делото срещу Атанас Р., Христин Х. и Иван С., на които са повдигнати обвинения за отвличане.\r\n***\r\nОт 10.00 до 16.30 часа в офиса на Центъра за творческо обучение финландската учителка Мария Хелстола ще проведе обучения по „Драма метод за преподаване на езици”.\r\n***\r\nОт 10.00 часа в двора на Факултета по математика и информатика на Софийския университет ще се състои официалното откриване на Форума на кариерното развитие под мотото \"Знам и искам да го покажа\". \r\n***\r\nОт 11.00 часа, в Посолство на Венецуела, извънредният и пълномощен посланик на Боливарска република Венецуела Н. Пр. Ориета Капони ще даде пресконференция във връзка с  актуалното положение във Венецуела. \r\n***\r\nОт 11.00 часа зам.- председателят на Комисията по образованието и науката Анелия Клисарова и депутатите Стоян Мирчев, Ирена Анастасова, Николай Цонков, Веска Ненчева, Донка Симеонова ще внесат в Конституционния съд искане от 71 депутати и мотиви за обявяване на противоконституционни на текстове от Закона за предучилищното и училищното образование. \r\n***\r\nОт 11.00 до 12.30 часа в Центъра за култура и дебат „Червената къща” ще се проведе дискусия на тема „Референдумите: демокрация или манипулация?“. Медии, експерти в областта на пряката демокрация и граждани ще потърсят отговор на въпросите „Да има ли ново строителство в квартал „Бедечка” в Стара Загора и златодобив в Трън? Какво е неoбходимо, за да вземат гражданите информирано и отговорно решение за своята общност и да разбират за какво гласуват?“ в контекста на предстоящите референдуми в Стара Загора на 11 юни и в Трън на 18 юни. \r\n***\r\nОт 12.00 часа народният представител от ПП ГЕРБ – София Антон Тодоров организира приемен ден за граждани в клуба на партията в ж.к. „Люлин“ 7, бл. 706, вх В.\r\n***\r\nОт 13.00 часа в зала „Витоша“ на Интер Експо Център ще се проведе конференция на тема „Превенция на проблемните плащания в ютилити сектора“.\r\n***\r\nОт 13.00 часа в Ротондата на V етаж в МОН ще се проведе брифинг за медиите, на който ще бъдат обобщени резултатите от разговора на министъра на образованието Красимир Вълчев с представители на работодателски организации, представители на местната власт и др. \r\n***\r\nОт 13.00 часа в Hotel Best Western Expo ще се  състои тържествената част на Годишното събрание на Евразийския клуб България.\r\n***\r\nОт 13.00 часа 11-и състав на Специализирания наказателен съд ще заседава по делото срещу Тунай Г. за определяне на общо наказание по чл. 23-27 НК.\r\n***\r\nОт 13.30 часа 11-и състав на Специализирания наказателен съд ще заседава по делото срещу Иван Д. и Милкана В., на които са повдигнати обвинения за образуване и ръководене на организирана престъпна група.\r\n***\r\nОт 13.30 часа 8-и състав на Специализирания наказателен съд ще заседава по делото срещу Симеон С., Тихомир Д. и др., на които са повдигнати обвинения за образуване и ръководене на организирана престъпна група.\r\n***\r\nOт 14.00 часа в Гранитна зала на Министерския съвет ще се проведе заседание на Националния съвет за тристранно сътрудничество. Влизането в сградата на МС ще става от 13.30 часа до 13.55 часа при представяне на актуална журналистическа и лична карта. \r\n***\r\nОт 14.00 часа 7-и състав на Специализирания наказателен съд ще заседава по делото срещу Мария Г. - производство по чл. 65 НПК - задържане под стража в досъдебното производство и в производството по ЗЕЕЗА.\r\n***\r\nОт 15.30 часа в зала „Мусала“ на хотел „Хилтън“ Българска банка за развитие (ББР) ще бъде домакин на Общото събрание на Европейската асоциация на публичните банки (ЕАПБ). \r\n***\r\nОт 18.30 часа в Центъра за култура и дебат „Червената къща“ ще се проведе лекция на \r\nпроф. Райна Гаврилова, преподавател по историческа антроплогия в специалност „Културология” на Софийски университет „Св. Климент Охридски“ на тема „Храната, която събира, храната, която разделя“.\r\n***\r\nОт 18.30 часа във Френския институт ще се проведе дебат на тема „Външната политика на ЕС: кои са основите за една обща политика?“.  Темата ще дискутират Юбер Ведрин, бивш министър на външните работи и Ивайло Калфин, съветник към Европейската комисия. \r\n***\r\nОт 19.30 часа в хотел Хилтън София ще се проведе шестото издание на Годишните награди на списание Business Lady, инициирани от сп. Business Lady и Business Lady Club. Наградите се връчват за най-голям принос на българската делова жена в различни категории. \r\n***\r\nОт 14.00 часа в топлата връзка, свързваща Община Благоевград и зала \"22 септември\" ще се проведе пресконференция по повод Шестата национална среща „Музеите и устойчивото развитие“.\r\n***\r\nОт 11.00 часа, на улица „Шар Планина“ № 11 – 13, при спортната площадка ще се проведе първа копка на нов обект на „ЧЕЗ Разпределение България“.  \r\n***\r\nОт 14.00 часа в топлата точка на Община Благоевград ще се проведе пресконференция във връзка с Шеста национална среща „Музеите и устойчивото развитие“.\r\n***\r\nОт 10.45 часа летище Варна, Терминал 2 официално ще бъде открита новата редовна линия на авиокомпания easyJet по линията Лондон - Варна - Лондон.\r\n***\r\nОт 15.30 часа в зала „Одесос“ на Варненския археологически музей ще бъде представена книгата-албум „Светлописи. Факти, събития и практики из историята на Българската фотография (1839-1959)\" на Зафер Галибов.  \r\n***\r\nОт 10.30 часа в Зала 302 на Общината ще се проведе Среща с наследниците на Джанюариъс Макгахан.\r\n***\r\nОт 17.30 часа в Изложбени зали „Рафаел Михайлов” ще се проведе Откриване на юбилейна изложба на Ганка Славова – художествена тъкан, батик. \r\n***\r\nОт 19.00 часа на Сцена „Арт Лято” в  парк „Боруна”  ще се проведе уъркшоп „Стиска ли ти да бъдеш писател за час?“ с авторката на „Алиса и петък вечер“ - Деси Нико.\r\n***\r\nОт 09.15 часа на стадион „Георги Бенковски“ започва турнир по футбол за девойки, родени 2001г., за купата на \"Кока кола\". От 14:00 часа земестник-кметът Десислава Тодорова ще награди победителите от турнира.\r\n***\r\nОт 11.30 часа, в заседателната зала на 6-ти етаж кметът на Община Видин Огнян Ценокв, ще даде специална пресконференция на тема: Първи летен оперен фестивал „Крепост на вековете Баба Вида“. \r\n***\r\nОт 10.00 часа в заседателната зала на Община Враца ще се проведе пресконференция с кмета Калин Каменов. \r\n***\r\nОт 17.30 часа в Историческия музей Регионален исторически музей - гр. Русе представя изложбата „Тракийската принцеса воин“. \r\n***\r\nОт 18.00 часа в ХГ „Недялко Каранешев“ ще се проведе Връчване на наградите „Ротари клуб - Горна Оряховица - Лясковец“.\r\n***\r\nОт 18.00 часа в Художествена галерия „Владимир Димитров – Майстора” ще бъде открита изложбата „Военни художници през Първата световна война”, представяща творби от фондовете на галериите в Кюстендил и Русе. \r\n***\r\nОт 11.00 до 13.00 часа в сградата на Община Павликени народният представител от ГЕРБ Станислава Стоянова организира приемен ден за жителите.\r\n***\r\nОт 10.00 до 12.00 часа народният представител от ПП ГЕРБ-Перник и зам.-председател на Парламентарната група на политическата сила Красимир Велчев организира приемен ден за жители на Перник в централния офис на партията в града, на ул. „Търговска“ 30.\r\n***\r\nОт 12.00 часа пред блок 100 в кв. „Тева“ заместник-министърът на регионалното развитие и благоустройството и ръководител на Управляващия орган на ОПРР Деница Николова ще постави началото на изпълнение на проект „Подобряване на градската среда в град Перник“. \r\n***\r\nОт 09.00 часа в 1 зала състав на Окръжен съд – Пловдив ще заседава по делото срещу Страхил. С., обвинен за кражби.\r\n***\r\nОт 10.00 часа в офиса на СРС \"ПОДКРЕПА\" - ПЛОВДИВ ще се проведе пресконференция на тема във връзка с финансовото състояние на Центъра за кожно-венерически заболявания -Пловдив и проблема със закъснението на изплащането на заплатите на работещите там, както и във връзка с искане от работещите в МБАЛ „Св. Мина“ до общински съвет за допускане до сесията  на Общинския съвет, на която ще се гледат финансовите отчети и евентуалното вливане на болницата в друго лечебно заведение.\r\n***\r\nОт 16.00 до 18.00 часа общинският съветник от ПП ГЕРБ  Иван Вичков ще приема граждани в офиса на партията в район „Тракия” в блок 91.\r\n*** \r\nОт 11.00 часа в зала № 712 на Областна администрация Разград  областният управител на Разград Гюнай Хюсмен организира работна среща с директори на болничните заведения на територията на областта, на Регионалния център по здравеопазване, Регионалната здравно-осигурителна каса, ЦСМП - Разград, с председателите на Регионалната структура на сдружението на общопрактикуващите лекари в  България и на РК на БЛС – Разград.\r\n***\r\nОт 17.00 часа в Дом Канети ще се проведе  уъркшоп „Съвременни фотографски тенденции в централна и източна Европа „Show & Tel“’ с Крисия Мироиу от Румъния. Събитието е част от фестивала „Процес – Пространство”.\r\n***\r\nОт 16.00 часа в Градската художествена галерия официално ще бъде открита изложба „Мароко – световна туристическа дестинация“. От 17.30 часа в градската градина, до храма ,,Св. св. Кирил и Методий’’ ще се проведе дефиле на автентични марокански носии и демонстрация на традиционна чаена церемония.\r\n***\r\nОт 20.00 часа в Археологическия музей ще се състои концерт класическа музика „Диалог за десет корди“ в изпълнение на Рафаел Бутару (виола) и Богдан Михайлеску (китара). \r\n***\r\nОт 11.00 часа в зала „Байер“ ще се състои пресконференция, на която ще бъдат представени авторите в XXII-то издание на пленер по живопис „Дружба 2017“.\r\n***\r\nОт 18.00 часа на Централния градски плаж се открива изложба \"Анализ на градската среда\". \r\n***\r\nВ 10,30 часа в училище \"Пейо  Яворов\"  ще се състои общинско междуучилищно състезание за защита при бедствия и противообществени прояви, което ще бъде открито от кмета Стефан Радев. \r\n*** \r\nВ 14. 00  часа в  спортна зала \"Васил Левски\"  ще се състои среща на кмета Стефан Радев с бронзовите медалисти от баскетболен клуб \"Сливен баскет\" от финалния турнир на Държавното първенство по баскетбол при 12-годишните.\r\n*** \r\nОт 10.00 часа в зала 203 на общината ще има брифинг.\r\n*** \r\nОт 17.30 часа пред ДКТ „В. Друмев” ще се състои официалното откриване на „Дните на изкуствата“, организирани от Обединената школа по изкуствата „Анастас Стоянов”. \r\n***\r\nОт 18.00 часа в Художествена галерия „Жорж Папазов“ ще се проведе среща-разговор с писателя Георги Господинов.\r\n***\r\nОт 20.30 часа в спортна зала „Диана” ще се състои концерт-спектакъл на Танцова школа „All Steps - Всички стъпки” със специалното участие на Памбос Агапио.", "date": "2017.06.06", "title": "Предстоящи събития в страната за 6 юни (Агенция „Фокус“)"}
{"url": "http://www.focus-news.net/news/2017/06/06/2401762/komsomolyskya-pravda-balgariya-se-priblizhava-kam-evrozonata.html", "text": "Финансовите резултати на България са отлични, но  през 2015 г. имаше дисбаланс в икономиката, пише вестник „Комсомольская правда“.  \r\nВ това отношение българското правителство прие редица мерки, като се започне от стрес тестове на банковата система и проверките на пенсионните фондове, фискални реформи се осъществяват нормално, но е необходимо да се положат големи усилия в борбата със сенчестата икономика, заяви еврокомисарят по въпросите за еврото и социалния диалог Валдис Домбровскис, който участва на конференция в София. \r\nСпоред него България трябва да бъде по-активна в социално-трудовата политика. Еврокомисарят подчерта, че страната се нуждае от въвеждането за прозрачен механизъм за определяне размера на минималната заплата. \r\n„Всички препоръки са описани в доклада на Европейската комисия. За въвеждането на еврото има номинални критерии, които България се старае да изпълни. Някои компоненти изглеждат добре. Но трябва да се преодолее икономическият дисбаланс. България върви към еврозоната. Тази тема остава приоритетна и за Европейската комисия“, допълни Домбровскис.  Мария Динкова", "date": "2017.06.06", "title": "„Комсомольскя правда“: България се приближава към еврозоната"}
{"url": "http://www.focus-news.net/news/2017/06/06/2402090/washington-examiner-bivshi-amerikanski-poslanik-se-pritesnyava-che-donald-tramp-shte-provali-koalitsiyata-v-persiyskiya-zaliv-chrez-svoite-publikatsii-v-internet.html", "text": "Джеймс Джефри, който е бивш американски посланик на Съединените американски щати в Ирак и Турция, коментира за Washington Examiner, че гласното фаворизиране от страна на американския президент Доналд Тръмп спрямо Саудитска Арабия може да доведе до проблеми със сунитската коалиция, която от Вашингтон се опитват да накарат да се бори срещу Иран и Руската федерация.\r\nБившият посланик се притеснява, че Тръмп е окуражил регионалната криза в Персийския залив, заставайки на страната на Саудитска Арабия, която оглави коалицията, прекратила дипломатически отношения с Катар.\r\nДжефри коментира, че президентът на САЩ окуражава Саудитска Арабия и тя ще провали силната регионална коалиция, която е можело да бъде противопоставени срещу Иран и Русия.\r\nВ серия публикации в социална мрежа Тръмп похвали решението на пет арабски страни да прекратят дипломатически отношения с Катар - страна, която е обвинявана от някои от съседите ѝ, че подкрепя ислямистки тероризъм и Иран. Цветан Петров", "date": "2017.06.06", "title": "Washington Examiner: Бивши американски посланик се притеснява, че Доналд Тръмп ще провали коалицията в Персийския залив чрез своите публикации в интернет"}
{"url": "http://www.focus-news.net/news/2017/06/06/2401763/daily-mail-avstraliets-e-osaden-na-chetiri-godini-zatvor-v-balgariya-za-planirane-na-teroristichen-atentat.html", "text": "Български съд осъди 21-годишен мъж на четири години затвор за планиране на терористичен атентат, пише вестник Daily Mail. \r\nВ понеделник Специализираният наказателен съд призна Иван Захариев, който има двойно българско-австралийско гражданство, за това, че се е обучавал да борави с огнестрелни оръжия, за да извърши терористичен акт. \r\nВ Австралия Захариев е бил възпитан като християнин, но след това е приел исляма. \r\nТой е в ареста от септември, когато беше задържан за това, че се е обучавал да борави с огнестрелни оръжия в България с намерението да замине за Сирия и да се присъедини към джихадистка групировка. \r\nЗахариев отрече всички обвинения, но заяви, че ще обсъди със своя адвокат дали си струва да обжалва присъдата. \r\n„Какъв терорист съм аз? Когато претърсиха апартамента ми, те не намериха нищо, само религиозни материали, за които дори предишният експерт заяви, че са били нормални религиозни материали“, подчерта Захариев. \r\nТой се е обърнал за съдействие към австралийското правителство и се надява да излежи присъдата си в Австралия.  Мария Динкова", "date": "2017.06.06", "title": "Daily Mail: Австралиец е осъден на четири години затвор в България за планиране на терористичен атентат"}
{"url": "http://www.focus-news.net/news/2017/06/06/2401765/sport-karolina-plishkova-se-klasira-za-chetvartfinalite-na-rolan-garos.html", "text": "Въпреки първоначалните трудности чехкинята Каролина Плишкова успя да надделее над  парагвайката Вероника Сепеде Ройг с 2:6, 6:3, 6:4 в мач от Откритото първенство на Франция по тенис „Ролан Гарос“. \r\nС тази победа Плишкова се класира за четвъртфиналите на състезание, където ще се изправи срещу французойката Каролин Гарсия.", "date": "2017.06.06", "title": "Спорт: Каролина Плишкова се класира за четвъртфиналите на „Ролан Гарос“"}
{"url": "http://www.focus-news.net/news/2017/06/06/2402086/afp-izraelski-ogan-otne-zhivota-na-palestinets-v-ivitsata-gaza.html", "text": "Палестинец беше убит от израелски огън в Ивицата Газа, съобщава AFP, позовавайки се палестински източник.\r\nГоворител на армията на Израел заяви, че военнослужещи на страната са произвели предупредителни изстрели във въздуха, докато палестинци са хвърляли камъни и са търкаляли запалени гуми по граничната бразда, но в Ерусалим нямат информация за жертви. Цветан Петров", "date": "2017.06.06", "title": "AFP: Израелски огън отне живота на палестинец в Ивицата Газа"}
{"url": "http://www.focus-news.net/news/2017/06/06/2401767/dobrich-minyorite-ot-obrochishte-prekratiha-protesta-si-sled-kato-kontsesiyata-na-rudnika-be-vremenno-prekratena-obzor.html", "text": "Министърът на енергетиката Теменужка Петкова временно прекрати концесията на мина „Оброчище“ заради неизплатени концесионни възнаграждения към бюджета.През месец октомври Министерството на енергетиката е изпратило писмо до концесионера – „Евроманган“ АД за доброволно изпълнение на задължението. Въпреки това, към 30 май 2017 г. неизплатените концесионни такси са в размер на близо 205 хил. лв. Концесията ще бъде прекратена до изпълнение на ангажиментите на концесионера, който има 14-дневен срок за това. Временно се спират всички дейности по добив, но всички други задължения остават. Министърът обясни, че временното спиране на договора не е основание да се търсят неустойки от страна на концесионера. По думите и не трябва да се счита също, че срокът на концесията трябва да бъде задължително увеличен заради периода, в който ще бъде спрян договорът с концесионера. Министър Петкова подчертава, че мината се наблюдава стриктно и независимо, че договорът се прекратява временно, концесионерът има задължение да осигурява безопасни условия на труд на служителите си и да обезопасява рудника. \r\nВ резултат на действията на министъра на енергетиката работниците в мината прекратиха протеста си и напуснаха рудника. Близо два месеца след последната стачка, четири дни 17 работници отказваха да излязат от галериите на 300 метра под земята заради поредното забавяне на техните заплати и ваучери за храна. На 23 април т.г. работниците в мината подписаха колективен трудов договор с изпълнителния директор на фирмата-концесионер Дейвид Уелингс. Въпреки това миньорите отново алармираха, че нито една от точките в пописания договор не се спазва и настояха за спешна намеса на правителството и прекратяване на концесията с Уелингс, както и за оставката на Тереза Данкова - мениджър маркетинг и администрация, упълномощена от концесионера да представлява „Евроманган“ ЕАД. \r\nЗаместник-министърът на енергетиката Жечо Станков посети мината, за да връчи известие за спирането на концесионния договор на „Евроманган“ ЕАД. Той увери миньорите, че работата по укрепване на галериите ще продължи, така че мината да не изпада в нефункционалност. Омбудсманът на Р България Мая Манолова за трети пореден път тази сутрин се срещна с работниците от мината. Манолова заяви, че този път държавата чрез нейните институции най-накрая се е намесила в казуса „Оброчище“, за да защити работниците от експлоатацията и лошото отношение, на което са подложени.\r\nПо лично разпореждане на главния прокурор Сотир Цацаров Окръжна прокуратура-Добрич започна спешна проверка по реда на надзора за законност в мината за добив на обогатена манганова руда в „Оброчище“. Под ръководството на окръжния прокурор на Окръжна прокуратура – Добрич Пламен Николов, служители на МВР, ДАНС, Инспекцията по труда и НАП се проверява дейността на концесионера „Евроманган“ АД, като се изискват всички документи по изпълнение на концесионния договор. Проверява се наличието на съответствие между обявената за добита обогатена манганова руда и продадената такава от дружеството концесионер, с оглед данни за извършено данъчно престъпление. \r\nПроверява се спазването на трудовото законодателство и изпълнението на ангажиментите на концесионера по опазването на околната среда и водите. До този момент е установено, че промишлените отпадъчни води от мината се изливат в река Батовска, без никакво пречистване, което е било задължение на „Евроманган“ АД по силата на договора за концесия. \r\nПроверката продължава.", "date": "2017.06.06", "title": "Добрич: Миньорите от „Оброчище“ прекратиха протеста си, след като концесията на рудника бе временно прекратена (ОБЗОР)"}
{"url": "http://www.focus-news.net/news/2017/06/06/2401768/izvestiya-siriyskata-opozitsiya-zapochna-operatsiyata-nasha-zemya.html", "text": "Въоръжената сирийска опозиция започна операция „Наша земя“ в южната част на страната, пише вестник „Известия“. Нейната цел е да изтласка правителствените сили от пустинните райони. Тази посока не е избрана случайно, от територията на съседна Йордания бойците получават оръжие, попълват своите редици и смятат да стигнат до централните части на Сирия. Военните действия вече са се разпространили в зоните на сигурност, които предложи Русия и бяха подкрепени от Иран и Турция. Експертите са убедени, че от една страна трябва да се напомни на бойците, че преговорите в Женева и Астана продължават, а от друга страна: самият факт за военните действия показва намерението на спонсорите на въоръжените формирования с всички сили да попречат на прекратяването на огъня в Сирия. \r\nНачалото на операцията „Наша земя“ беше обявено от групировките „Армия на източните лъвове“ и „Силите на Ахмед ал Абдо“. Около четири хиляди души членуват в тези организации, които са част от Сирийската свободна армия. Те определят своята цел като борбата с „Ислямска държава“ и с правителствените сили. \r\n„Опитът показва, че терористите постоянно нарушават примирието. Затова независимо от факта, че става дума за територии, където действа режим на прекратяване на огъня, не може да се говори за намаляване на бдителността от наша страна“, отбеляза източник от военното ръководство на Сирия.  Мария Динкова", "date": "2017.06.06", "title": "„Известия“:  Сирийската опозиция започна операцията „Наша земя“"}
{"url": "http://www.focus-news.net/news/2017/06/06/2401770/ctv-news-ochakva-se-misiyata-na-kanadskite-sili-v-irak-i-siriya-da-bade-udalzhena.html", "text": "Командирът на мисията на канадските сили в Ирак и Сирия заяви, че очаква правителството да удължи операцията, която изтича в края на този месец, предава CTV News.\r\nПодробностите около бъдещето разполагане на военни сили да бъдат обявени от министъра на отбраната Харджит Саджан по време на публикуването на новия план за национална отбрана. Освен това във вторник министърът на външните работи Кристия Фриланд ще изнесе реч в която, ще потвърди „многостранния подход, международните системи, основани на правила, правата на човека, равенството между половете, борбата срещу климатичните промени и споделянето на икономическите ползи“.  Мария Динкова", "date": "2017.06.06", "title": "CTV News: Очаква се мисията на канадските сили в Ирак и Сирия да бъде удължена"}
{"url": "http://www.focus-news.net/news/2017/06/06/2401771/sofiyska-voda-otkriva-bezplatna-telefonna-liniya-za-svoite-klienti-obzor.html", "text": "„Софийска вода“ отбеляза с прием Световния ден на околната среда. По време нас събитието изпълнителният директор на дружеството Арно Валто обяви, че за клиентите на „Софийска вода“ е открита безплатна телефонна линия. По думите му, основната част от обажданията са свързани с искане на информация, друга част касаят доста обяснения върху фактурата – как е формирана цената, а трета категория обаждания са малко по-технически, например сигнали за намаляване в налягането на водата, течове по мрежата и сигнали за качеството на водата. Арно посочи, че за следващите 5 години „Софийска вода“ се ангажира с подобряване на качеството на услугата за своите клиенти, като първият етап е пускането на безплатна телефонна линия. По думите му веднъж, щом се получи сигнал, има процес, според който се преценява дали даден проблем е приоритетен, например, ако някой гражданин се обади и каже, че няма вода, дружеството има ангажимент да изпратим някой на място до 2 часа, за да проверим какъв е проблемът. Изпълнителният директор на „Софийска вода“ съобщи още, че в последните 5 години инвестицията в водоснабдителното предприятие е общо 200 млн. лв., която е отишла за пречиствателните станции, в канализационната мрежа и в станцията, която е за пречистване на каналните води. Валто отбеляза, че водоснабдителната мрежа на София е дълга 4000 км, а канализационната мрежа е по-дълга от 1600 км и за да може тази структура да работи, се изискват известни инвестиции.\r\nЗаместник-кметът по \"Околна среда\" на Столична община Йоана Христова каза, че в течение на времето политиката по опазване на околната среда заема и вече смятам, че е заела, своето достойно място в живота на всеки един от нас. Тя приветства присъстващите на събитието за Световния ден на околната среда, като посочи, че той се провежда вече години наред под егидата на ООН. По думите ѝ в началото идеята на този ден е била на международно ниво във всяка страна да се започнат целенасочени и активни действия, макар и в рамките на 1 ден, за да може околната среда да получи своето място като тема, която да бъда застъпвана от гражданите. Тя отбеляза, че с развитието на бизнеса и на политиките по околна среда, ООН стартира своята програма за опазване на околната среда – ЮНЕП, като това е и времето, в което всички страни по света започват да говорят за околна среда, някои с по-активни темпове, а други по-бавно.", "date": "2017.06.06", "title": "„Софийска вода“ открива безплатна телефонна линия за своите клиенти (ОБЗОР)"}
{"url": "http://www.focus-news.net/news/2017/06/06/2401766/afp-vsichki-zadarzhani-vav-vrazka-s-teroristichnoto-napadenie-v-london-sa-bili-osvobodeni.html", "text": "Всички 10 души, които бяха задържани по време на разследването на терористичната атака в Лондон, са били освободени без повдигнати обвинения, съобщиха в понеделник от полицията, предава AFP. \r\n„Всички, които бяха арестувани в неделя, 4 юни, като част от това разследване, сега са освободени без повдигане на обвинения“, отбелязаха органите на реда.  Мария Динкова", "date": "2017.06.06", "title": "AFP: Всички задържани във връзка с терористичното нападение в Лондон са били освободени"}
{"url": "http://www.focus-news.net/news/2017/06/06/2401774/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Руският президент Владимир Путин и неговият турски колега Реджеп Тайип Ердоган са обсъдили кризата в Близкия Изток по време на телефонен разговор, проведен по инициатива на Анкара, пише „Российская газета“. \r\nДвамата лидери са призовали всички заинтересовани страни към диалог за намирането на компромисно решения в интерес на запазването на мира и стабилността в района на Персийския залив, отбелязаха от пресслужбата на Кремъл. \r\nОсвен това Путин и Ердоган са подчертали, че кризата изисква съвместна работи и тясна координация с международната общност в борбата с терористичната заплаха.\r\nСъщо така лидерите са потвърдили, че ще продължат съвместните усилия за разрешаването на сирийския въпрос.\r\n***\r\nФинансовите резултати на България са отлични, но  през 2015 г. имаше дисбаланс в икономиката, пише вестник „Комсомольская правда“.  \r\nВ това отношение българското правителство прие редица мерки, като се започне от стрес тестове на банковата система и проверките на пенсионните фондове, фискални реформи се осъществяват нормално, но е необходимо да се положат големи усилия в борбата със сенчестата икономика, заяви еврокомисарят по въпросите за еврото и социалния диалог Валдис Домбровскис, който участва на конференция в София. \r\nСпоред него България трябва да бъде по-активна в социално-трудовата политика. Еврокомисарят подчерта, че страната се нуждае от въвеждането за прозрачен механизъм за определяне размера на минималната заплата. \r\n„Всички препоръки са описани в доклада на Европейската комисия. За въвеждането на еврото има номинални критерии, които България се старае да изпълни. Някои компоненти изглеждат добре. Но трябва да се преодолее икономическият дисбаланс. България върви към еврозоната. Тази тема остава приоритетна и за Европейската комисия“, допълни Домбровскис.\r\n***\r\nВъоръжената сирийска опозиция започна операция „Наша земя“ в южната част на страната, пише вестник „Известия“. Нейната цел е да изтласка правителствените сили от пустинните райони. Тази посока не е избрана случайно, от територията на съседна Йордания бойците получават оръжие, попълват своите редици и смятат да стигнат до централните части на Сирия. Военните действия вече са се разпространили в зоните на сигурност, които предложи Русия и бяха подкрепени от Иран и Турция. Експертите са убедени, че от една страна трябва да се напомни на бойците, че преговорите в Женева и Астана продължават, а от друга страна: самият факт за военните действия показва намерението на спонсорите на въоръжените формирования с всички сили да попречат на прекратяването на огъня в Сирия. \r\nНачалото на операцията „Наша земя“ беше обявено от групировките „Армия на източните лъвове“ и „Силите на Ахмед ал Абдо“. Около четири хиляди души членуват в тези организации, които са част от Сирийската свободна армия. Те определят своята цел като борбата с „Ислямска държава“ и с правителствените сили. \r\n„Опитът показва, че терористите постоянно нарушават примирието. Затова независимо от факта, че става дума за територии, където действа режим на прекратяване на огъня, не може да се говори за намаляване на бдителността от наша страна“, отбеляза източник от военното ръководство на Сирия.\r\n***\r\nДипломатическата криза с държавите в Персийския залив може да тласне Катар към търсене на нови икономически партньори, сред които е и Русия, пише вестник „Независимая газета“. \r\n„Доха и Москва вече си сътрудничат в много направления, нашите страни правят взаимни инвестиции, затова аз не виждам препятствия да се създадат по-тесни отношения“, заяви пред изданието източник от Министерството на външните работи на Катар. Впрочем експертите предполагат, че конфликтът между арабските държави има локален характер и не си струва Русия да се намесва в него. \r\nСпоред източника към момента в Доха „се занимават с изработването на стратегия за по-нататъшните стъпки, претеглят различните варианти“. „Действията на арабския алианс показват, че той е бил само илюзия“, подчерта източникът.  Той уточни, че сред потенциалните партньори на Катар сега са Турция, Оман, а също така Иран, който стана причина за скандала. \r\nВъпросът за потенциалното руско-катарско сближаване на фона на дипломатическата криза се повдига сред западните експерти. „Това, че Саудитска Арабия и Обединените арабски емирства със своите съюзници извършиха такова нещо по отношение на Катар, е голяма крачка. Колкото и да е странно, но това поставя сунитски Катар по-близо до иранския лагер, а Русия е близка с Иран“, коментира Андерс Аслунд, преподавател в Джорджтаунския университет.", "date": "2017.06.06", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/06/06/2402081/plovdiv-zhitelite-na-selo-shishmantsi-organizirat-sabranie-vav-vrazka-s-pozhara-koyto-prodalzhava-da-gori-peti-den.html", "text": "Жителите на село Шишманци организират събрание във връзка с пожара, който продължава да гори пети ден и обявеното частично бедствено положение. Това съобщиха за Радио „Фокус“ - Пловдив от кметството. На събранието са поканени кметът на общината Павел Гуджеров, председателят на Общинския съвет Георги Лесов и кметът на с.Шишманци Костадин Иванов. Ще присъстват експерти на РИОСВ, РЗИ, РДНСК, служители на РСПБЗН - Пловдив, както и представители на фирмата наемател на цеха за събиране на пластмасови отпадъци, в който възникна пожарът.\r\nСъбранието ще се проведе на 8 юни (четвъртък) от 18.00 часа в читалището на село Шишманци.\r\nЦветана ТОНЧЕВА", "date": "2017.06.06", "title": "Пловдив: Жителите на село Шишманци организират събрание във връзка с пожара, който продължава да гори пети ден"}
{"url": "http://www.focus-news.net/news/2017/06/06/2401776/premierat-boyko-borisov-prizova-za-sazdavaneto-na-obshta-evropeyska-armiya-obzor.html", "text": "За обща европейска армия призова премиерът Бойко Борисов по време на участието си в дискусията „Европа отново на път“. Според Борисов в момента всички държави се надпреварват колко пари да вложат във въоръжението си, а в същото време службите за сигурност на нито една страна не могат да се противопоставят напълно на тероризма. По думите на премиера най-логичното решение е Европейският съюз да има обща отбрана и да бъде колективен член на НАТО. Той обаче обърна внимание и, че в борбата с терористите полезен ход би било и прекратяването на военните действия в Близкия Изток, които пораждат бежанската вълна и радикализация на младежи, живеещи в Европа. Премиерът подчерта също и, че тероризмът отдавна не е случайно явление и в момента няма страна, която да е защитена от него. Борисов обърна внимание, че така, както на България е поставян въпросът за интеграцията на ромите, трябва и на европейските страни да се постави въпросът за това как са интегрирани етносите. \r\nПремиерът коментира и влизането на страната ни в Еврозоната. Той подчерта, че това е задължително и дори част от договора ни за членство в Съюза. По думите му, докато приемането ни в Шенгенското пространство не зависи само от нас, влизането в еврозоната е единствено в нашите ръце. Във връзка с европейската интеграция на Западните Балкани Борисов отбеляза, че в момента съседите ни имат много проблеми, но макар политическият елит да не е готов с реформите, които биха спомогнали влизането им в ЕС, гражданите на тези страни имат нужда от европейска перспектива. Според премиера такава би била например възможността за европейски паспорти за балканските народи, които не са в ЕС.\r\nВ рамките на дискусията лидерът на БСП Корнелия Нинова заяви, че правителството трябва да направи оценка на 10-годишното членство на България в ЕС. По думите на Нинова тази оценка ще покаже ползите от него и ще бъде едно добро условие да се преодолее скептицизмът в част от българските граждани. Тя обаче за пореден път се обяви против Европа на различни скорости. Н. В. Симеон Сакскобургготски, министър-председател на България в периода 2001-2005, коментира от своя страна, че всички заедно трябва да запазим и изградим бъдещето на ЕС, така че следващото поколение да живее по-добре. Н. В. Сакскобургготски се обърна към премиера Бойко Борисов с думите: „След броени месеци Вие ще застанете начело на най-смисления съюз в света. България ще председателства в тежки и решителни моменти за бъдещето на Европа“. По думите му за пръв път от Втората световна война единството на Европа е поставено на карта. „Европа или ще бъде обединена или въобще няма да я бъде“, подчерта Сакскобургготски. Министърът за Българското председателство на Съвета на ЕС 2018 г. Лиляна Павлова заяви от своя страна, че Европа ще я има, но е важно в какъв формат. Министър Павлова отново подчерта, че председателството е шанс за страната ни да промени своя имидж, но и да докаже, че отговаря на критериите за Шенген. По думите ѝ вълната на скептицизъм в Европа се обръща и трябва да се използва този момент, за да се намери най-добрият начин да се отговори на предизвикателствата. \r\nВицепрезидентът Илияна Йотова приветства идеята за обща европейска отбрана, като заяви, че е един от най-горещите й почитатели. По темата за бежанската криза, тя отбеляза, че всички промени, които в момента се подготвят в Дъблинското споразумение са само козметични и за страни като България са още по-лоши, отколкото сега действащите текстове. Във връзка с интеграцията на страните от Западните Балкани тя коментира, че България е единствената стабилна държава в тази част на Балканите и това е приоритет, който трябва да бъде използван. По думите на вицепрезидента председателството ни на Съвета на ЕС ще се оцени по това какви резултати ще представим и за това българските институции трябва да наблегнат на идете, а не на техническото му обезпечаване. \r\nПредседателят на Партията на европейските социалисти (ПЕС) и министър-председател на Р България в периода 2005-2009 Сергей Станишев, който бе и инициатор на дискусията, коментира, че Европейският съюз се променя и от нас зависи дали ще се промени с или без нас. По думите му Съюзът ще оцелее, но трябва да се промени, защото е станал прекалено неразбираем за гражданите.\r\nИвайло Калфин, специален съветник на еврокомисаря по бюджет и човешки ресурси Гюнтер Йотингер коментира, че предизвикателствата предполагат промяна в ЕС. Според него нито една държава не може по-убедително да се справи с всички предизвикателство по-добре отколкото целия Съюз като цяло. По думите му големият риск е свързан с управлението на еврозоната и оборудването с необходимите инструменти, за да не се разпадне. „За мен е важно не еврозоната да стане жертва на ЕС, но ЕС да не стане жертва на еврозоната“, посочи Калфин. \r\nМеглена Кунева, заместник министър-председател по координация на европейските политики и институционалните въпроси (2014 – 2017) и министър на образованието и науката (2016 – 2017), заяви от своя страна, че, ако си изясним как ние българите виждаме Европа, означава че даваме шанс ЕС. „За мен Европейският съюз е единствената форма на живот, както за нас като държава, така и за всеки един българин. Това е и ще остане единственият съюз, който е създаден с цел мир. Изключително е, че можем да председателстваме точно този съюз и да, той може да бъде по-добър и по-динамичен“, каза още Кунева.\r\nВесела ПЕТРОВА", "date": "2017.06.06", "title": "Премиерът Бойко Борисов призова за създаването на обща европейска армия (ОБЗОР)"}
{"url": "http://www.focus-news.net/news/2017/06/06/2401772/afpavstraliyskata-politsiya-priema-strelbata-v-melbarn-za-teroristichen-intsident.html", "text": "Във вторник австралийската полиция заяви, че приеме смъртоносната стрелба  и обсадата в Мелбърн като терористичен инцидент, след като екстремистката групировка „Ислямска държава“ пое отговорност за случилото се, предава AFP. \r\nМъж беше убит при престрелка с полицията, започнала, след като той взе жена за заложник в блок в понеделник вечерта. По-рано терористът уби мъж във фоайето на сградата. \r\n„Ние приемаме това за терористичен инцидент“, отбелязаха от полицията.  Мария Динкова", "date": "2017.06.06", "title": "AFP:Австралийската полиция приема стрелбата в Мелбърн за терористичен инцидент"}
{"url": "http://www.focus-news.net/news/2017/06/06/2401778/the-sun-silite-za-sigurnost-nastoyavat-periodat-na-zadarzhane-na-zapodozreni-v-terorizam-da-bade-uvelichen-ot-14-na-28-dni.html", "text": "Силите за сигурност ще поискат от министър-председателя на Великобритания Тереза Мей да увеличи периода за задържане на заподозрените в тероризъм от 14 на 28 дни, пише вестник The Sun. \r\nУдвояването на времето, за което органите на реда могат да задържат заподозрените нападатели ще подпомогне много провеждането на разследванията, смятат експертите. \r\nОсвен това задържането в ареста по време на кризи на опасните екстремисти би помогнало за саботирането на техните заговори. \r\nПолицията преди е можела да задържа заподозрените до 28 дни, но при коалиционното правителство на Дейвид Камерън, този брой е бил намален наполовина. \r\n„Органите на реда ще помолят премиера да бъдат върнати 28-те дни, това е едно от основните им искания“, коментира високопоставен източник от силите за сигурност.  Мария Динкова", "date": "2017.06.06", "title": "The Sun: Силите за сигурност настояват периодът на задържане на заподозрени в тероризъм да бъде увеличен от 14 на 28 дни"}
{"url": "http://www.focus-news.net/news/2017/06/06/2401777/the-telegraph-bratat-na-napadatelya-ot-manchestar-e-bil-osvoboden.html", "text": "Братът на самоубийствения нападател от Манчестър Салман Абеди е бил освободен, без полицията да повдига обвинения срещу него, пише британският вестник The Telegraph. \r\nИсмаил Абеди беше арестуван в Манчестър на 23 май: ден след терористичното нападение, при което 22 души бяха убити, включително и деца.\r\nДесет души остават в ареста във връзка с атаката. \r\nПо-рано властите съобщиха, че други осем души са били освободени, без  да бъдат повдигнати обвинения срещу тях.  Мария Динкова", "date": "2017.06.06", "title": "The Telegraph: Братът на нападателя от Манчестър е бил освободен"}
{"url": "http://www.focus-news.net/news/2017/06/06/2401779/the-independent-prez-poslednite-dni-na-predizbornata-kampaniya-tereza-mey-shte-se-opita-da-prenasochi-vnimanieto-kam-brekzita.html", "text": "През последните няколко дни на предизборната кампания британският премиер Тереза Мей ще се опита да насочи вниманието отново към Брекзита, представяйки мерките за увеличаване на международната търговия, пише The Independent. \r\nМей ще изложи своите планове за създаването на „търговски борд“, чиито членове ще водят делегации от британски бизнесмени по света в търсене на нови възможности. Участниците в борда ще бъдат водещи фигури от световната политика и бизнес. \r\nОсвен това министър-председателят ще поднови своето обещание за нова мрежа от търговски комисари. Тяхната задача ще бъде да живеят и работят на места, където възможностите за нова търговия за най-големи. Също така те ще трябва да популяризират британските продукти. \r\nСлед терористичната атака в Лондон в края на миналата седмица предизборната кампания беше доминирана от въпросите за сигурността. Но 48 часа преди отварянето на изборните секции с обещанията си  Мей ще се опита да насочи общественото внимание към своята силна страна: въпросите за напускането на Европейския съюз.    Мария Динкова", "date": "2017.06.06", "title": "The Independent: През последните дни на предизборната кампания Тереза Мей ще се опита да пренасочи вниманието към Брекзита"}
{"url": "http://www.focus-news.net/news/2017/06/06/2401780/tass-na-sreshtata-si-s-nikolas-maduro-evo-morales-e-izrazil-podkrepata-si-za-venetsuela.html", "text": "Президентът на Боливия Ево Моралес преди посещението си в Ню Йорк посети Каракас, където се срещна с държавния глава на Венецуела Николас Мадуро, предава ТАСС. \r\nОт Министерството на външните работи на Венецуела съобщиха, че Моралес е изразил подкрепа за народа Венецуела и за Боливарската революция. \r\n„Ако нещо се случи във Венецуела, народите на Латинска Америка са готови да защитят нашите революции“, е отбелязал Моралес.  Мария Динкова", "date": "2017.06.06", "title": "ТАСС: На срещата си с Николас Мадуро Ево Моралес е изразил подкрепата си за Венецуела"}
{"url": "http://www.focus-news.net/news/2017/06/06/2401781/prokuraturata-ne-izklyuchva-prebivavashti-u-nas-chuzhdi-grazhdani-da-sa-organizatori-na-kanal-za-bezhantsi-obzor.html", "text": "Прокуратурата не изключва постоянно пребиваващи у нас чужди граждани да са организатори на канал за бежанци, част от който е катастрофиралият вчера край Пазарджик микробус. Това съобщи главният прокурор Сотир Цацаров във връзка с катастрофата на бус с нелегални мигранти на автомагистрала „Тракия“, при която загинаха десет души. Главният прокурор оприличи този канал с разбития преди дни на Летище \"София\". Според Стори Цацаров в никакъв случай не става въпрос за инцидентен превоз на хора, а за бизнес с бежанци, но „доста по примитивно организиран“ заради факта, че бусът е бил възложен да се управлява от непълнолетно лице без документи. Цацаров предупреди, че лица, допуснати като бежанци в страната ни, получили документи за постоянно пребиваващи, са превърнали движението на чужди граждани към Европа в бизнес, както и че по тези канали могат да влязат и лица, представляващи опасност за България и Европа.\r\nОт ОДМВР-Пазарджик заявиха, че водещата версия за катастрофата засега остава отклоняване на вниманието на 16-годишния неправоспособен водач и вероятното му заспиване зад волана.\r\nВалери Симеонов, вицепремиер по икономическата и демографската политика и председател на Националния съвет за сътрудничество по етническите и интеграционните въпроси, коментира, че по-строгите санкции за трафиканти, предложени от групата на Патриотичния фронт, имат ефект. Според него за това свидетелства и фактът, че шофьорът на катастрофиралия микробус е непълнолетен, с цел да бъде избегната наказателната отговорност. Симеонов каза още, че граничната ограда е завършена, като остава тя да бъде оборудвана с камери и датчици, което ще направи съоръжението невъзможно за преодоляване. \r\nМеждувременно стана ясно, че посланикът на Ислямска република Афганистан е посетил Областната болница в Пазарджик, където са настанени пострадалите нелегални мигранти от тежката катастрофа. Негово превъзходителство Зияуллах Махмуд се е срещнал с ръководството на лечебното заведение и настанените в болницата граждани на Афганистан. Двама от пострадалите са с опасност за живота.", "date": "2017.06.06", "title": "Прокуратурата не изключва пребиваващи у нас чужди граждани да са организатори на канал за бежанци (ОБЗОР)"}
{"url": "http://www.focus-news.net/news/2017/06/06/2401782/sport-futbolistat-sheik-tiote-e-pochinal-sled-kato-e-pripadnal-po-vreme-na-trenirovka.html", "text": "Футболистът Шеик Тиоте е починал, след като е припаднал по време на тренировка в понеделник, предава CNN. \r\n30-годишният Тиоте е бивш футболист на Кот д'Ивоар и на Нюкасъл Юнайтед. По-рано тази година той се присъедини към китайския отбор Бейджинг Ентърпрайсес.", "date": "2017.06.06", "title": "Спорт: Футболистът Шеик Тиоте е починал, след като е припаднал по време на тренировка"}
{"url": "http://www.focus-news.net/news/2017/06/06/2401783/sport-real-madrid-shte-napravi-treta-oferta-za-napadatelya-na-monako-kilian-mbape.html", "text": "Реал Мадрид ще направи трета оферта за нападателя на Монако Килиан Мбапе, предава AS. \r\nСпоред информация на радио „Монтекарло“ Реал Мадрид ще предложи за 18-годишния футболист 135 млн. евро. Офертата ще постави нов световен рекорд за трансфер, тъй като ще надвиши това, което Манчестър Юмнайтед платиха за Пол Погба през лятото на 2016г. \r\nСледващият сезон обаче Мбапе ще остане при Монако, като се очаква клубът да му предложи нов и по-добър договор.", "date": "2017.06.06", "title": "Спорт: Реал Мадрид ще направи трета оферта за нападателя на Монако Килиан Мбапе"}
{"url": "http://www.focus-news.net/news/2017/06/06/2402113/tehran-times-vanshniyat-ministar-na-iran-obsadi-s-federika-mogerini-i-s-regionalnite-si-satrudnitsi-sabitiyata-v-katar.html", "text": "Иранският външен министър Мохамад Джавад Зариф проведе телефонен разговор с редица свои колеги от региона, както и с върховния представител на Европейския съюз по въпросите на външните работи и сигурността Федерика  Могерини, предаде  Tehran Times.\r\nРазговорите са проведени след като Саудитска Арабия, Бахрейн, Египет, Либия и ОАЕ прекъснаха дипломатическите си отношения с Катар, обвинявайки го в подкрепа на тероризма. По-късно към тях се присъединиха Йемен и Малдивите. \r\nЗариф, който е говорил по-рано и с турския си и с индонезийския си колеги е провел телефонни разговори с външните министри на Оман, Малайзия, Ливан и Алжир. Той е обменил и гледната си точка и с Могерини.  Виктор Турмаков", "date": "2017.06.06", "title": "Tehran Times: Външният министър на Иран обсъди с Федерика Могерини и с регионалните си сътрудници събитията в Катар"}
{"url": "http://www.focus-news.net/news/2017/06/06/2401773/the-times-poyavyavat-se-prizivi-tereza-mey-da-otmeni-poseshtenieto-na-donald-tramp-vav-velikobritaniya.html", "text": "Лидерът на Либералните демократи призова британския премиер Тереза Мей да отмени посещението на държавния глава на САЩ Доналд Тръмп тази година във връзка с неговата критика към кмета на Лондон Садик Хан, пише вестник The Time. \r\nПървоначално Тръмп представи погрешно изказването на Хан, че няма „никаква причина за тревога“ след терористичната атака в британската столица в събота вечерта. След това американският президент обвини кмета, че използва „патетични извинения“, опитвайки се да увери лондончани в увеличеното полицейско присъствие. \r\nНападките на американския президент срещу Хан могат да се превърнат в проблем за Мей. Вчера тя избегна пряката критика на държавния глава на САЩ като само коментира, че кметът „се справя добре и е неправилно да се казва нещо друго“.  Мария Динкова", "date": "2017.06.06", "title": "The Times: Появяват се призиви Тереза Мей да отмени посещението на Доналд Тръмп във Великобритания"}
{"url": "http://www.focus-news.net/news/2017/06/06/2401786/xinhua-pone-22-dushi-sa-zaginali-a-drugi-19-sa-raneni-pri-tezhka-katastrofa-v-severna-indiya.html", "text": "Поне 22 души са загинали, а други 19 са ранени при катастрофа между автобус и камион в северната индийска провинция Утар Прадеш, предава Xinhua. \r\nПовечето от пострадалите са с рани от изгаряния, тъй като след сблъсъка пътническият автобус е избухнал в пламъци, съобщи полицейски служител. \r\nКъм момента спасителните екипи се опитват да потушат огъня. Мария Динкова", "date": "2017.06.06", "title": "Xinhua: Поне 22 души са загинали, а други 19 са ранени при тежка катастрофа в Северна Индия"}
{"url": "http://www.focus-news.net/news/2017/06/06/2401785/balgariya-komentari-v-svetovnite-medii-vatreshniyat-ministar-na-hesen-pristiga-na-tridnevno-poseshtenie-v-balgariya-balgarskiyat-premier-predlaga-da-se-sazdade-obshta-evropeyska-armiya-balgarski-sad-osadi-avstraliets-za-terorizam-agentsiya-fokus.html", "text": "Министърът на вътрешните работи на федералната германска провинция Хесен Петер Бойт пристига в понеделник, 5 юни, на тридневно посещение в България, за да се запознае отблизо с работата на европейската агенция „Фронтекс“, изпратила мисия на външната граница на Общността, съобщава вестник Die Frankfurter Rundschau.\r\nГерманският християндемократ води енергична кампания за засилване на контрола при влизане и излизане от държавите в Европейския съюз. „Като европейци ние трябва да сме наясно кой има перспектива да остане и кой не“, заяви Бойт в събота във Висбаден, в навечерието за отпътуването си към България. „Всеки, който влезе в ЕС, трябва да знае какви изисквания трябва да бъдат изпълнени, за да остане с нас“, категоричен бе вътрешният министър на Хесен, допълвайки, че в тази насока са необходими ясни правила. \r\nВ България Бойт ще бъде придружен от саксонския си колега Маркус Улбиг. Двамата министри ще посетят полицейските служители от двете германски провинции, дислоцирани на външната граница на ЕС. Планирани са срещи с дипломатите от посолството на ФРГ в България, а също и с представители на Министерството на вътрешните работи в София.\r\n***\r\nМинистър-председателят на България Бойко Борисов в понеделник заяви, че единственият начин да се спестят пари и да съществува надеждна отбрана е Европейският съюз да създаде общи отбранителни сили и да стане „колективен член“ на НАТО, предава Independent Balkan News Agency. \r\nТози коментар премиерът направи по време на конференция в София относно бъдещето на Европа. Конференция събра на едно място както бивши министър-председатели, така и външни министри от последните десетилетия. \r\nБорисов подчерта, че изведнъж е станало „модерно“ да се харчат милиарди за отбрана, докато преди години разговорите са били насочени към разоръжаване.\r\n„Защо да не създадем обща европейска армия“, заяви Борисов. „Изведнъж всички ние започнахме да се надпреварваме, колко танкове има България, колко има Германия, колко има Франция… Нуждаем ли се от толкова много танкове, нуждаем ли се от толкова много самолети във всички тези страни поотделно, когато можем да седнем с военните и да кажем: ЕС със своите собствени отбранителни сили струва толкова и ни защитава като едно цяло?“, обясни премиерът.\r\n***\r\nБългарски съд осъди 21-годишен мъж на четири години затвор за планиране на терористичен атентат, пише вестник Daily Mail. \r\nВ понеделник Специализираният наказателен съд призна Иван Захариев, който има двойно българско-австралийско гражданство, за това, че се е обучавал да борави с огнестрелни оръжия, за да извърши терористичен акт. \r\nВ Австралия Захариев е бил възпитан като християнин, но след това е приел исляма. \r\nТой е в ареста от септември, когато беше задържан за това, че се е обучавал да борави с огнестрелни оръжия в България с намерението да замине за Сирия и да се присъедини към джихадистка групировка. \r\nЗахариев отрече всички обвинения, но заяви, че ще обсъди със своя адвокат дали си струва да обжалва присъдата. \r\n„Какъв терорист съм аз? Когато претърсиха апартамента ми, те не намериха нищо, само религиозни материали, за които дори предишният експерт заяви, че са били нормални религиозни материали“, подчерта Захариев. \r\nТой се е обърнал за съдействие към австралийското правителство и се надява да излежи присъдата си в Австралия.\r\n***\r\nФинансовите резултати на България са отлични, но  през 2015 г. имаше дисбаланс в икономиката, пише вестник „Комсомольская правда“.  \r\nВ това отношение българското правителство прие редица мерки, като се започне от стрес тестове на банковата система и проверките на пенсионните фондове, фискални реформи се осъществяват нормално, но е необходимо да се положат големи усилия в борбата със сенчестата икономика, заяви еврокомисарят по въпросите за еврото и социалния диалог Валдис Домбровскис, който участва на конференция в София. \r\nСпоред него България трябва да бъде по-активна в социално-трудовата политика. Еврокомисарят подчерта, че страната се нуждае от въвеждането за прозрачен механизъм за определяне размера на минималната заплата. \r\n„Всички препоръки са описани в доклада на Европейската комисия. За въвеждането на еврото има номинални критерии, които България се старае да изпълни. Някои компоненти изглеждат добре. Но трябва да се преодолее икономическият дисбаланс. България върви към еврозоната. Тази тема остава приоритетна и за Европейската комисия“, допълни Домбровскис.", "date": "2017.06.06", "title": "България - коментари в световните медии: Вътрешният министър на Хесен пристига на тридневно посещение в България, българският премиер предлага да се създаде обща европейска армия, български съд осъди австралиец за тероризъм (Агенция „Фокус“)"}
{"url": "http://www.focus-news.net/news/2017/06/06/2401764/nezavisimaya-gazeta-diplomaticheskata-kriza-v-persiyskiya-zaliv-shte-tlasne-katar-kam-rusiya.html", "text": "Дипломатическата криза с държавите в Персийския залив може да тласне Катар към търсене на нови икономически партньори, сред които е и Русия, пише вестник „Независимая газета“. \r\n„Доха и Москва вече си сътрудничат в много направления, нашите страни правят взаимни инвестиции, затова аз не виждам препятствия да се създадат по-тесни отношения“, заяви пред изданието източник от Министерството на външните работи на Катар. Впрочем експертите предполагат, че конфликтът между арабските държави има локален характер и не си струва Русия да се намесва в него. \r\nСпоред източника към момента в Доха „се занимават с изработването на стратегия за по-нататъшните стъпки, претеглят различните варианти“. „Действията на арабския алианс показват, че той е бил само илюзия“, подчерта източникът.  Той уточни, че сред потенциалните партньори на Катар сега са Турция, Оман, а също така Иран, който стана причина за скандала. \r\nВъпросът за потенциалното руско-катарско сближаване на фона на дипломатическата криза се повдига сред западните експерти. „Това, че Саудитска Арабия и Обединените арабски емирства със своите съюзници извършиха такова нещо по отношение на Катар, е голяма крачка. Колкото и да е странно, но това поставя сунитски Катар по-близо до иранския лагер, а Русия е близка с Иран“, коментира Андерс Аслунд, преподавател в Джорджтаунския университет.  Мария Динкова", "date": "2017.06.06", "title": "„Независимая газета“: Дипломатическата криза в Персийския залив ще тласне Катар към Русия"}
{"url": "http://www.focus-news.net/news/2017/06/06/2401769/rossiyskaya-gazeta-vladimir-putin-i-redzhep-erdogan-sa-obsadili-situatsiyata-okolo-katar.html", "text": "Руският президент Владимир Путин и неговият турски колега Реджеп Тайип Ердоган са обсъдили кризата в Близкия Изток по време на телефонен разговор, проведен по инициатива на Анкара, пише „Российская газета“. \r\nДвамата лидери са призовали всички заинтересовани страни към диалог за намирането на компромисно решения в интерес на запазването на мира и стабилността в района на Персийския залив, отбелязаха от пресслужбата на Кремъл. \r\nОсвен това Путин и Ердоган са подчертали, че кризата изисква съвместна работи и тясна координация с международната общност в борбата с терористичната заплаха.\r\nСъщо така лидерите са потвърдили, че ще продължат съвместните усилия за разрешаването на сирийския въпрос.  Мария Динкова", "date": "2017.06.06", "title": "„Российская газета“: Владимир Путин и Реджеп Ердоган са обсъдили ситуацията около Катар"}
{"url": "http://www.focus-news.net/news/2017/06/06/2401790/tass-v-yaponiya-nad-hilyada-dushi-sa-bili-prieti-v-bolnitsa-sas-simptomi-na-toplinen-udar.html", "text": "Над хиляди души са били приети в болници в Япония със симптоми на тежък топлинен удар в периода между 29 май и 4 юни, предава ТАСС. \r\nТова е с 1, 5 пъти повече в сравнение с предишната седмица. Най-много са пострадалите в Токио. \r\nПрез миналата година заради горещините загинаха над 100 души, като десетки хиляди бяха приети в болници. Мария Динкова", "date": "2017.06.06", "title": "ТАСС: В Япония над хиляда души са били приети в болница със симптоми  на топлинен удар"}
{"url": "http://www.focus-news.net/news/2017/06/06/2401789/abc-news-sled-strelbata-v-melbarn-malkalm-tarnbul-nastoyava-da-se-promeni-zakonat-za-uslovnoto-osvobozhdavane.html", "text": "Министър-председателят на Австралия заяви, че възможността за промяна на закона ще бъде обсъдена с държавните лидери, за да не може опасните престъпници да бъдат освобождавани условно, предава ABC News. \r\nОт полицията отбелязаха, че терористът, който уби мъж и рани трима полицейски служители в понеделник, е бил освободен условно през ноември. Тогава той е бил задържан за палежи и други престъпления. Якуб Хайре също така е участвал в терористичния заговор през 2010 г. в Сидни. \r\n„Има твърде много случаи на хора, освободени условно за извършването на подобни жестоки престъпления“, подчерта Търнбул.  Мария Динкова", "date": "2017.06.06", "title": "ABC News: След стрелбата в Мелбърн Малкълм Търнбул настоява  да се промени законът за условното освобождаване"}
{"url": "http://www.focus-news.net/news/2017/06/06/2401787/balgarski-grazhdanin-e-postradal-pri-napadeniyata-v-london-obzor.html", "text": "От Министерство на външните работи съобщиха за пострадал български гражданин при нападенията в Лондон на 3 срещу 4 юни т.г. Информация е получена в българското посолство в Обединеното кралство от Форин офис. В момента пострадалият мъж се лекува в болница и е в стабилно състояние. Посланикът ни Константин Димитров е направил постъпки да го посети. \r\nВицепремиерът и министърът на външните работи Екатерина Захариева потвърди, че пострадалият е в стабилно състояние, без опасност за живота му. „Знае се кой е този човек, но няма да го кажа. Британските власти са открили информационна система и сайт и е съобщено само едно име. Нека да оставим това решение на човека, който е ранен“, коментира тя. \r\nМеждувременно от Външно министерство съобщиха, че Българската гражданка, за която имаше сигнал от роднини, че може да е пострадала по време на нападенията в Лондон е жива и здрава. Тя сама е установила контакт със своите близки.", "date": "2017.06.06", "title": "Български гражданин е пострадал при нападенията в Лондон (ОБЗОР)"}
{"url": "http://www.focus-news.net/news/2017/06/06/2401791/pregled-na-mezhdunarodnite-novini-do-6-chasa-agentsiya-fokus.html", "text": "*** През последните няколко дни на предизборната кампания британският премиер Тереза Мей ще се опита да насочи вниманието отново към Брекзита, представяйки мерките за увеличаване на международната търговия.\r\nМей ще изложи своите планове за създаването на „търговски борд“, чиито членове ще водят делегации от британски бизнесмени по света в търсене на нови възможности. Участниците в борда ще бъдат водещи фигури от световната политика и бизнес. \r\nОсвен това министър-председателят ще поднови своето обещание за нова мрежа от търговски комисари. Тяхната задача ще бъде да живеят и работят на места, където възможностите за нова търговия за най-големи. Също така те ще трябва да популяризират британските продукти. \r\nСлед терористичната атака в Лондон в края на миналата седмица предизборната кампания беше доминирана от въпросите за сигурността. Но 48 часа преди отварянето на изборните секции с обещанията си  Мей ще се опита да насочи общественото внимание към своята силна страна: въпросите за напускането на Европейския съюз.   \r\n*** Над хиляди души са били приети в болници в Япония със симптоми на тежък топлинен удар в периода между 29 май и 4 юни. \r\nТова е с 1, 5 пъти повече в сравнение с предишната седмица. Най-много са пострадалите в Токио. \r\nПрез миналата година заради горещините загинаха над 100 души, като десетки хиляди бяха приети в болници.\r\n*** Дипломатическата криза с държавите в Персийския залив може да тласне Катар към търсене на нови икономически партньори, сред които е и Русия.\r\n„Доха и Москва вече си сътрудничат в много направления, нашите страни правят взаимни инвестиции, затова аз не виждам препятствия да се създадат по-тесни отношения“, заяви пред изданието източник от Министерството на външните работи на Катар. Впрочем експертите предполагат, че конфликтът между арабските държави има локален характер и не си струва Русия да се намесва в него. \r\nСпоред източника към момента в Доха „се занимават с изработването на стратегия за по-нататъшните стъпки, претеглят различните варианти“. „Действията на арабския алианс показват, че той е бил само илюзия“, подчерта източникът.  Той уточни, че сред потенциалните партньори на Катар сега са Турция, Оман, а също така Иран, който стана причина за скандала. \r\nВъпросът за потенциалното руско-катарско сближаване на фона на дипломатическата криза се повдига сред западните експерти. „Това, че Саудитска Арабия и Обединените арабски емирства със своите съюзници извършиха такова нещо по отношение на Катар, е голяма крачка. Колкото и да е странно, но това поставя сунитски Катар по-близо до иранския лагер, а Русия е близка с Иран“, коментира Андерс Аслунд, преподавател в Джорджтаунския университет.\r\n*** Командирът на мисията на канадските сили в Ирак и Сирия заяви, че очаква правителството да удължи операцията, която изтича в края на този месец.\r\nПодробностите около бъдещето разполагане на военни сили да бъдат обявени от министъра на отбраната Харджит Саджан по време на публикуването на новия план за национална отбрана. Освен това във вторник министърът на външните работи Кристия Фриланд ще изнесе реч в която, ще потвърди „многостранния подход, международните системи, основани на правила, правата на човека, равенството между половете, борбата срещу климатичните промени и споделянето на икономическите ползи“.\r\n*** Братът на самоубийствения нападател от Манчестър Салман Абеди е бил освободен, без полицията да повдига обвинения срещу него. \r\nИсмаил Абеди беше арестуван в Манчестър на 23 май: ден след терористичното нападение, при което 22 души бяха убити, включително и деца.\r\nДесет души остават в ареста във връзка с атаката. \r\nПо-рано властите съобщиха, че други осем души са били освободени, без  да бъдат повдигнати обвинения срещу тя\r\n*** Министър-председателят на Австралия заяви, че възможността за промяна на закона ще бъде обсъдена с държавните лидери, за да не може опасните престъпници да бъдат освобождавани условно.\r\nОт полицията отбелязаха, че терористът, който уби мъж и рани трима полицейски служители в понеделник, е бил освободен условно през ноември. Тогава той е бил задържан за палежи и други престъпления. Якуб Хайре също така е участвал в терористичния заговор през 2010 г. в Сидни. \r\n„Има твърде много случаи на хора, освободени условно за извършването на подобни жестоки престъпления“, подчерта Търнбул.\r\n*** Всички 10 души, които бяха задържани по време на разследването на терористичната атака в Лондон, са били освободени без повдигнати обвинения, съобщиха в понеделник от полицията.\r\n„Всички, които бяха арестувани в неделя, 4 юни, като част от това разследване, сега са освободени без повдигане на обвинения“, отбелязаха органите на реда.", "date": "2017.06.06", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/06/06/2401788/afp-malkalm-tarnbul-opredeli-strelbata-v-melbarn-kato-shokirashta-i-strahliva.html", "text": "Във вторник австралийският министър-председател Малкълм Търнбул  определи стрелбата в Мелбърн като „шокираща и страхлива“, предава AFP . \r\nМъж от сомалийски произход беше убит при престрелка с полицията, започнала, след като в понеделник вечерта той взе за заложник жена и се барикадира в жилищна сграда. Преди това терористът е убил мъжа, работещ във фоайето. \r\nОт полицията заявиха, че 29-годишният нападател е потърсил местна телевизия и е направил изявление: „Това е за „Ислямска държава“, това е за „Ал Кайда“. \r\n „Ние приемаме това за терористичен инцидент“, отбелязаха органите на реда. „Няма никакви доказателства той да е получил някакво отвъдморско съобщение да направи това. Но все още е рано, имаме иззети материали. Трябва да ги прегледаме и да разберем“, допълниха властите. \r\nПо-рано информационната агенция „Амак“, която е близка до „Ислямска държава“, съобщи, че терористичната групировка поема отговорност за нападението.  Мария Динкова", "date": "2017.06.06", "title": "AFP: Малкълм Търнбул  определи стрелбата в Мелбърн като „шокираща и страхлива“"}
{"url": "http://www.focus-news.net/news/2017/06/06/2401793/sport-nashvil-predatars-pobediha-kato-domakini-pitsbarg-penguins-s-41.html", "text": "Нашвил Предатърс победиха като домакини Питсбърг Пенгуинс с 4:1 в четвъртия мач от плейофите на Националната хокейна лига.\r\nНай-резултатният играч в двубоя беше Филип Форсберг от Нашвил, който заби 57 шайби. За победата допринесоха също така Виктор Арвидсон  и Фредерик Годро съответно с 34 и 24 точни попадения.", "date": "2017.06.06", "title": "Спорт: Нашвил Предатърс победиха като домакини Питсбърг Пенгуинс с 4:1"}
{"url": "http://www.focus-news.net/news/2017/06/06/2401794/aktualna-patna-obstanovka.html", "text": "Информация за състоянието на републиканските пътища и въведени ограничения, предоставена от Агенция “Пътна инфраструктура”.\r\nМетеорологична обстановка:\r\nПрез нощта ще е предимно ясно и почти тихо. На 6-ти юни ще бъде предимно слънчево. Ще се появи слаб югоизточен вятър. Над западните райони отново ще се развива купеста и купесто-дъждовна облачност и на отделни места там след обяд и привечер ще превали и прегърми. Максималните температури ще са между 26° и 31°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n- път I-1 с. Ребърково-Ботевград, като движението се пренасочва по път II-16 Ребърково – Своге – София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна – Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково – Своге – София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“ – София;\r\n- път I-9 Варна – Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 15.06.2017 г.; при км 350 посока София-Бургас в участъка ПВ Бъгарово – укрепване на табела. Заета е аварийната лента. Срок от 08:30 до 17:30 ч на 07.06.2017 г.; област Пазарджик: от км 63+000 до км 66+000 в посока София при Церово  – косене в средната разделителна ивица. Срок до 06.06.2017г.;  от км 75+000 до км 80+000 в посока София при Калугерово – косене в средната разделителна ивица. Срок до 06.06.2017г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД да приключи най-късно до 31.08.2017 г.;\r\nОграничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; Ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 16.06.2017 г.\r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Дупница/, поради ремонт на облицовъчни пана. Участъка е сигнализиран с необходимите пътни знаци. Срок до 30.06.2017 г.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; движение в една лента по Смоляновци-Д.Вереница –полагане на хоризонтална маркировка. Срок до 09.06.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво  платно за движение по ул „Илинден“  и затворен за движение бул. „Васил Кънчов“ от км 143+400 до км  144+200 – частични ремонтни дейности на асфалтовата настилка. Срок до 07.06.2017г.\r\nОбходен маршрут: \r\n- посока Монтана-Враца:  ул.“Илинден“ - бул.“Христо Ботев“-бул. „Мито Орозов“- ул. Васил Кънчов\r\nпосока Враца- Монтана: път Обход Враца;  област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София  от км 196+700 /с. Врачеш/ до км 229+700 /с.Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: от км 397+150 до км 401+420 – полагане на хоризонтална маркировка. Срок до 11.06.2017г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Габрово: Севлиево-В.Търново от км 99+300 до км 99+400 –  ремонтни дейности по асфалтовата настилкa. Срок до 15.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – ще се изгражда крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; Ново село-В.Търново в участъка от км 65+200 до  км 115+300 – движението се извършва последователно в една лента в двете посоки и се регулира от служители на МВР и сигналисти, поради частични ремонтни дейности на асфалтовата настилка и банкетите. Срок до 10.06.2017 г.; област Ловеч: Малиново-Севлиево от км 36+668 до км 58+382, движение в една лента – възстановяване на ограничителни системи. Срок до 08.06.2017г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 85+000 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Стара Загора: от км 246+300 до км 266+600 – движение в една лента, поради полагане на хоризонтална маркировка. Срок до 06.06.2017 г.; от км 246+300 до км 266+600 – полагане на хоризонтална маркировка. Срок до 09.06.2017г.; област Кърджали: ВОБД по път 5/Е85 сп.Джебел-п.в.Кирково-граница Гърция в участъка от км 387+780 до км 388+542, между надлез Кирково-граница Гърция, поради извършване на СМР. Движението се извършва в дясната лента за движение посока граница Гърция. Срок до 18.09.2017г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Стара Загора: от км 292+000 до км 307+000 и от км 330+000 до км 337+000 – движение в една лента, поради полагане на хоризонтална маркировка. Срок до 06.06.2017 г.; от км 276 до км 307 – движение в една лента, поради полагане на хоризонтална маркировка. Срок до 06.06.2017 г.; от км 276 до км 307 –полагане на хоризонтална маркировка. Срок до 09.06.2017г.; област Бургас: от км 445+000 до км 450+000 – частични ремонтни дейности.Срок до 09.06.2017г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: ВОД на Аспарухов мост - движението преминава изцяло двупосочно по ремонтираното източно платно. За регулиране на движението от бул. „Христо Ботев“ и ул. „Девня“ е предвиден светофар. За обслужване на пристанище Варна „Изток“ е предвидена лента за ляво завиване и се регулира от сектор „Пътна полиция“ при ОД на МВР Варна. Движението по посока на движение вход град Варна от АМ „Черно море“ се осъществява в най-крайната лява лента на Аспарухов мост, а тези които идват от квартал Аспарухово и Галата в дясната лента на моста. \r\nПри необходимост е предвидена дясната лента на Аспарухов мост посока град Варна да се обособи само за автобуси на градски транспорт и МПС със специален режим на движение. \r\nЗа периода на ремонтните дейности е ограничено тежкотоварното движение над 10 т преминаващо през Аспарухов мост в светлата част на денонощието сутрин от 6.30 ч. до 10.00 ч. и след обяд от 16.30 ч. до 20.00 ч.\r\nШофьорите, преминаващи транзитно през Варна, може да използват алтернативен маршрут: от ул. „Девня“ във Варна - с. Езерово - Страшимирово - Девня - Разделна - Белослав - АМ „Черно море“. Движение с повишено внимание по Аспарухов мост - ограничение на скоростта на 40 км/час. Краен срок за завършване на ремонтните работи до 15.06.2017 г.;\r\nКранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000– ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: Сл. бряг–Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.; от км 168+100 до км 224+500 в участъка Обзор-Сарафово – ръчно и машинно косене на тревни площи. Движение с повишено внимание. Срок 09.06.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-Разлог-Гоце Делчев-граница Гърция от км 50+000 до км 67+700 – поради извършване на частични ремонтни работи по асфалтовата настилка движението ще се извършва  в дясната или лявата лента за движение, съгласно поставените  пътни знаци и указанията на регулировчиците. Срок до 07.06.2017 г.; път II-84 Звъничево-Ветрен дол-Велинград-Юндола-Якоруда-о.п.Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път II-84 Белово-Пазарджик от км 80+000 до км 84+000 – движението ще се извършва в лявата или дясната лента за движение, съгласно поставените знаци, поради почистване на отводнителни окопи, банкети от ляво и дясно на пътя. ВОД е в часовете от 9:00 до 17:00 часа до 06.06.2017 г.;.път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път IIІ-1082 участъка от с. Вълконо до с. Драката от км 10+000 до км 15+000 – движението ще се извършва в дясната или лявата лента за движение, съгласно поставените пътни знаци и указанията на регулировчиците, поради извършване на частични ремонтни дейности на асфалтовата настилка в часовете от 8.00 часа до 18.00 часа до 06.06.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79 от км 38+000 до км 77+000 Желязковo-Константиново се извършва косене на тревни площи.Срок 15.06.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок:30.06.2017 г. път II-99 Бургас-Царево – ремонт на надлез при км 3+453 /Ченгене скеле/. При работа в средния отвор се затваря директното трасе, като движението на МПС по направленията Бургас-Созопол и Созопол-Бургас се извършва по съществуващите успоредни връзки на съоръжението /за Рибарско селище и за вилната зона/. За целта се изграждат допълнителни временни връзки. Срок до 06.06.2017 г.; път II-99 от км 49 до км 58 – машинен ремонт на пътната настилка. Срок до 09.06.2017г.;път II-99 от км 20 до км 49 в участъка Созопол-Царево – рязане на храсти и косенена трева. Срок до 30.06.2017г. път III-539 Айтос-Средец от км 24+000 до км 34+000 – движение с повишено внимание, поради ремонтни дейности на асфалтовата настилка.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500  затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности:\r\nПът ІІІ-303 Михалци-Мусина в участъка от км 39+000 до км 51+400 – МПС се пропускат последователно в двете посоки. Движението се регулира от регулировчици, поради дейности по ремонт на асфалтовата настилка и профилиране на банкети. Срок до 07.06.2017 г. \r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-1401 между п.к. II-14 и с.Киряево от км 4+300 до км 5+970 – ремонтни дейности на асфалтовата настилка. Срок до 09.06.2017г.;\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n•\tза движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n•\tза движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Лехчево-Хайредин от км 61+000 до км 66+000 – частични ремонтни дейности на асфалтовата настилка. Двупосочно движение в една лента. Срок до 09.06.2017 г.; път III-133 Бързина-Септемврийци от км 20+000 до км 36+300 – частични ремонти на асфалтовата настилка. Срок до 09.06.2017 г; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 30.06.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-552 Димовци-Торбалъжите от км 5+000 до км 28+746 – движение с повишено внимание, поради изсичане на храсти и косене на тревни площи. Срок до 09.06.2017г.; път III-4404 Дебел дял-Музга oт км 15+000 до км 18+000 – движение в една лента, поради ремонтни дейности по асфалтовата настилка. Срок до 09.06.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.; път III-5002 Донино-Велковци от км 0+000 до км 6+000 – движение с повишено внимание, поради изсичане на храсти. Срок до 09.06.2017 г. \r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-637 Трекляно-Драговищица от км 43+000 до км 70+000 –  почистване на окопи, профилиране и подравняване на банкети. Стесняване на една от лентите за движение. Срок до 09.06.2017 г.;път III-6001 Гърляно-Бобешино от км 0+000 до км 13+000 в участъка движение с повишено внимание, поради извършване на ремонтни дейности: профилиране на банкети, оформяне на земни окопи и др. Стесняване на една от лентите за движение. Сигнализирано с пътни знаци. Срок до 17:30 часа на 10.06.2017 г.; път III-6372 от км 24+650 до км 33+170 в участъка Косово- Трекляно движение с повишено  внимание – профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано с пътни знаци. Срок до 08.06.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-867 Злагоград-Бенковски от км 56+000 до км 67+800, между с.Дрянова глава-с. Подкова Подкова – частични ремонтни дейности. Срок до 09.06.2017г.;\r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: \r\nПът III-103 Роман-Брестница от км 36+065 до км 58+919 – частични ремонтни дейности по пътната. Срок до 13.06.2017г.;път III-358 Гложене-Ябланица от км 65+000 до км 76+000 – частични ремонтни дейности по пътната настилка. Срок до 13.06.2017г.;път ІІІ-401 Ловеч-Петко Славейков от км 28+000 до км 46+170 – движение в една лента, поради частични дейности работи по пътната настилка. Срок до 09.06.2017 г.; път ІІІ-402 Български Извор-Борима от км 0+000 до км 15+000 – частични ремонтни дейности по пътната настилка. Срок до 16.06.2017 г.;\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-101 от км 52+320 до км 53+170 в чертите на село Громшин се въвежда ВОБД на обект: “Реконструкция на вътрешна водопроводна мрежа село Громшин, община Бойчиновци“, като се ограничава движението на всички МПС.\r\nОбходен маршрут: Посока Лехчево-Граница Област Враца – от начало село Громшин по ул. „Ставри Крумов“ – ул. „Цанко Церковски“ , ул. Бенковски , ул. „М-р Костадинов“  до улица „ Христо Ботев“ – Център Громшин. Срок до 15.06.2017 г.; път ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІ-81 от км 50+870 до км 70+500 –  почистване на водостоци и канафки. Срок до 09.06.2017 г.; път ІІІ-8104 Замфирово-Пърличево от км 7+000 до км 7+700 – пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 30.07.2017 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности:\r\nПът ІІ-37 Попинци-Левски от км 97+000 до км 105+000 – частичен ремонт на асфалтовата настилка. Срок до 06.06.2017г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІ–63 разклон Бабица-Парамун от км 19+000 до км 31+000 – ремонтни дейности на асфалтовата настилка. Срок до 06.06.2017 г.;  път ІІІ-6032 Лесковец-Батановци от км 4+100 до км 5+500 – локален ремонт на асфалтова настилка. Срок до 07.06.2017г.  път ІІІ-6301 Велиново-Глоговица от км 6+000 до км 7+000 – частични ремонтни дейности на асфалтовата настилка. Движението се осъществява в свободната лента. Срок: 09.06.2017 г. \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-305 Бъркач-Градина от  км 12+000 до км 22+720 – движение в една лента, поради ремонтни дейности на асфалтовата настилка. Срок до 06.06.2017 г.; \r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът IIІ-2102 Черешово-Юпер-Божурово-Бисерци- ІІ-49 от км 15+500 до км 31+155 – частичен ремонт на асфалтова настилка. Срок до 13.06.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nПът ІІ-52 Пиргово-Мечка-Свищов при км 10+850 – ремонт на водосток. Движение в една лента. Срок до 16.06.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-2307 Руйно-Правда-Главиница от км 0+000 до км 12+500 – частичен ремонт на асфалтова настилка. Срок до 11.06.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: \r\nПът II-53 Стара река-Сливен от км 72+000 до км 118+000 – ремонт на ОС /мантинела/. Движение с повишено внимание. Срок до 12.06.17 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-37 Доспат-Барутин от км 213+500 до км 219+340 – полагане на хоризонтална маркировка. Срок до 06.06.2017 г.; път ІІ-37 Граница с ОПУ Пазарджик-Доспат-Барутин от км 200+600 до км 219+340 – частични ремонтни дейности на асфалтовата настилка.  Срок до 06.06.2017 г.; път ІІ-86 Чепеларе-проход Рожен от км 80+100 до км 87+600 –почистване на наноси от пясък след проливни дъждове. Срок до 10.06.2017 г.;път ІІІ-197 Тешел-Девин от км 78+100 до км 78+300, поради пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8608 Рудозем-Елховец-Пловдивци от км 0+000 до км 11+000 – частични ремонтни дейности на асфалтовата настилка. Срок до 10.06.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8681 Рудозем-Смилян от км 0+000 до км 6+000 – машинно почистване на свлачища и срутища. Срок до 06.06.2017 г.;път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. \r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът II-18 Софийски околовръстен път при 25-ти километър се извършва двупосочно в едното платно, поради ремонт на пътен възел Околовръстен път – Челопешко. Поетапно ще бъде затворено първо платното в посока АМ „Тракия“, а на следващ етап и платното в посока Нови Искър. Необходимо е шофьорите да спазват стриктно поставената пътна сигнализация, ограничението на скоростта от 40 км/ч. и указанията на контролните органи. Срок до 17.06.2017 г; път II-82 София-Самоков от км 62+500 до км 80+000 – частични ремонтни дейности на асфалтовата настилка. Ремонтните дейности ще се извършват в часовия интервал от 10:00 часа до 18:00 часа. Срок до 08.06.2017 г\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-66 Богомилово-Ракитница от км 72+700 до км 76+000 – ремонтни дейности. Движението на МПС се осъществява при стесняване на едната лента за движение. Срок до 11.06.2017 г.; път ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017г. ; път III-5008 Борилово-Пряпорец от км 0+000 до км 10+578 – частичен ремонт на асфалтова настилка. Срок до 11.06.2017г.; път III-5031 км 0+000 до км 13+000 – движение в една лента, поради извършване на частичен ремонт на асфалтова настилка. Срок до 09.06.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: \r\nПът II-48 Омуртаг-Котел от км 0+000 до км 17+800 – полагане на хоризонтална маркировка. Движение с повишено внимание. Срок до 07.06.2017 г.;\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-6601 Kермен-Скалица от км 17+600 до км 39+400 – частични ремонтни дейности по пътното платно. Срок до 09.06.2017г.;път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.; \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.06.06", "title": "Актуална пътна обстановка"}
{"url": "http://www.focus-news.net/news/2017/06/06/2401775/sport-katar-mozhe-i-da-ne-bade-domakin-na-svetovnoto-parvenstvo-po-futbol-prez-2022-g.html", "text": "Перспективата Катар да бъде домакин на Световното първенство по футбол през 2022 г. изглежда несигурна, след като съседните държави скъсаха дипломатически отношения с Доха. \r\nСаудитска Арабия, Обединените арабски емирства и Бахрейн затвориха наземните пътища и отказаха на Катар достъпа до техните пристанища и въздушно пространство.\r\nФИФА, които са спонсорирани от „Карар еъруейс“, не пожелаха да коментират ситуацията. В понеделник те само отбелязах, че са в постоянен контакт с организационния комитет на състезанието.", "date": "2017.06.06", "title": "Спорт: Катар може и да не бъде домакин на Световното първенство по футбол през 2022 г."}
{"url": "http://www.focus-news.net/news/2017/06/06/2401798/nimh-nad-zapadnite-rayoni-shte-se-razviva-kupesta-i-kupesto-dazhdovna-oblachnost-po-chernomorieto-shte-e-slanchevo.html", "text": "Атмосферното налягане ще е близко до средното за месеца и ще остане без съществена промяна. Днес ще бъде предимно слънчево. Над западните райони отново ще се развива купеста и купесто-дъждовна облачност и на отделни места там след обяд и привечер ще превали и прегърми. Ще се духа слаб югоизточен вятър. Максималните температури ще са между 26° и 31°, в София около 27°. Това съобщи за Агенция „Фокус“ дежурният синоптик от НИМХ Боряна Маркова. \r\nПо Черноморието ще е слънчево. Ще духа слаб югоизточен вятър. Максимални температури между 23° и 25°. Температурата на морската вода е 19-21°. Вълнението на морето ще е 1-2 бала.\r\nНад планинските масиви на Източна България ще бъде предимно слънчево, докато над тези от Западна ще се развива купеста и купесто-дъждовна облачност и на места привечер ще превали и прегърми. В отделни райони валежите ще са интензивни и значителни по количество. Ще духа слаб юг-югозападен вятър. Максималната температура на височина 1200 метра ще е около 21°, на 2000 метра – около 14°.", "date": "2017.06.06", "title": "НИМХ: Над западните райони ще се развива купеста и купесто-дъждовна облачност, по Черноморието ще е слънчево"}
{"url": "http://www.focus-news.net/news/2017/06/06/2401797/predstoyashti-mezhdunarodni-sabitiya-za-6-yuni-agentsiya-fokus.html", "text": "Лондон. Продължават разследванията във връзка с атентатите от събота вечер. В столицата на Обединеното Кралство остават в сила засилените мерки за сигурност, докато предизборната кампания се подновява.\r\n***. Съветът на ООН по правата на човека открива новата си сесия с реч на пратеника на САЩ Ники Хейли, след заплахата от страна на Вашингтон да напусне съвета поради отношението му към Израел.\r\n***. На утрешните чертвъртфинали, ако Рафаел Надал и Новак Джокович победят могат да се изправят един срещу на полуфинала на „Ролан Гарос“.\r\n***. Френският астронавт Тома Песке ще даде пресконференция, след като прекара шест месеца на мисия в Международната космическа станция (МКС).", "date": "2017.06.06", "title": "Предстоящи международни събития за 6 юни (Агенция „Фокус“)"}
{"url": "http://www.focus-news.net/news/2017/06/06/2401796/predstoyashti-sabitiya-v-stranata-za-6-yuni-agentsiya-fokus.html", "text": "***\r\nОт 09.00 часа в зала „Роял 1“ на София хотел Балкан ще се състои конференция „Финансови инструменти на ЕС – поуки и перспективи“ организират съвместно европейската и българската сметни палати. Тя ще бъде официално открита от председателя на българската Сметна палата Цветан Цветков. Приветствие ще поднесе министърът на Българското председателство на Съвета на ЕС 2018 Лиляна Павлова.\r\n***\r\nОт 11.00 часа, в Министерски съвет, ще се проведе брифинг след срещата на заместник министър-председателят по икономическата и демографската политика Валери Симеонов с представители на министерства и агенции към тях, за обсъждане и предприемане на превантивни мерки за гарантиране спокойствието на туристите по време на летния сезон. В нея ще участват и областните управители на Бургас, Варна и Добрич. \r\n***\r\nОт 11.00 часа в зала „Киото“ на хотел „Маринела” министърът на земеделието, храните и горите Румен Порожанов ще открие дискусия на тема: „Новите технологии в земеделието“, част от поредицата “Новата BG икономика”.\r\n***\r\nОт 09.00 часа 19-и състав на Софийски градски съд ще заседава по делото срещу Веселин П. и др., на които са повдигнати обвинения за а присвояване на пари.\r\n***\r\nОт 09.00 часа 6-и състав на Специализирания наказателен съд ще заседава по делото срещу Петър П. и Марина И., на които са повдигнати обвинения за трафик на хора.\r\n***\r\nОт 09.15 часа в зала „Сити“ на Capital Fort заместник-министрите на регионалното развитие и благоустройството Деница Николова и Малина Крумова, както и заместник-министърът на земеделието, храните и горите д-р Лозана Василева ще вземат участие в конференция на тема „Еврофондове, публични програми и интелигентен растеж“.\r\n***\r\nОт 09.15 до 13.30 часа в Дома на Европа ще се проведе конференцията „Енергийни граждани в Европа – къде сме ние?“, на която ще бъде представена концепцията за енергийни граждани, както и новият пакет от мерки за преход към чиста енергия на Европейската комисия. Събитието се организира от „Грийнпийс България“.\r\n***\r\nОт 09.30 часа ще започне седмичното заседание на Съдийската колегия към Висшия съдебен съвет.\r\n***\r\nОт 09.30 часа сградата на РИОСВ (бул. \"Цар Борис III\", №136, ет. 2) ще се състои  Научна конференция на тема „Актуални проблеми свързани с високопатогенната инфлуенца по птиците H5N8“.\r\n***\r\nОт 09.30 часа 9-и състав на Специализирания наказателен съд ще заседава по делото срещу Имад Ш., Юрик Г. и др. на които са повдигнати обвинения за образуване и ръководене на организирана престъпна група.\r\n***\r\nОт 09.30 часа 16-и състав на Специализирания наказателен съд ще заседава по делото срещу Георги И., Геомил Н. и др., на които са повдигнати обвинения за образуване и ръководене на организирана престъпна група.\r\n***\r\nОт 09.30 часа 18-и и състав на Специализирания наказателен съд ще заседава по делото срещу Богодим М., Ивелин Д. и Ивайло Х., на които са повдигнати обвинения за изнудване. \r\n***\r\nОт 10.00 часа в сградата на КЕВР ще се проведе открито заседание относно доклад за утвърждаване на цени в сектор \"Електроенергетика\". Енергийният регулатор ще проведе и открито заседание за обсъждане на доклад относно извършване на регулаторен преглед и утвърждаване на цени на топлинна енергия и определяне на преференциални цени на електрическа енергия от високоефективно комбинирано производство на дружества от сектор \"Топлоенергетика\" от 01 юли 2016 г.\r\n***\r\nОт 10.00 часа в Големия салон на БАН с научна конференция и изложба на тема „Българи и хървати през вековете: Равносметката“ ще бъде чествана 20-годишнината от подписването на Двустранната спогодба за научно сътрудничество и обмен между Българската академия на науките (БАН) и Хърватската академия на науките и изкуствата (ХАНИ).\r\n***\r\nОт 10.00 часа в зала „Роял“ на София Хотел Балкан ще се проведе „Future Media Forum”, който ще се фокусира върху разпространението на богато видео съдържание в социалните мрежи, виртуална и добавена реалност, 360-градусово заснемане, ботове, фалшиви профили, криминология на кибер данни.\r\n***\r\nОт 10.00 часа 8-и състав на Специализирания наказателен съд ще заседава по делото срещу Атанас Р., Христин Х. и Иван С., на които са повдигнати обвинения за отвличане.\r\n***\r\nОт 10.00 до 16.30 часа в офиса на Центъра за творческо обучение финландската учителка Мария Хелстола ще проведе обучения по „Драма метод за преподаване на езици”.\r\n***\r\nОт 10.00 часа в двора на Факултета по математика и информатика на Софийския университет ще се състои официалното откриване на Форума на кариерното развитие под мотото \"Знам и искам да го покажа\". \r\n***\r\nОт 11.00 часа, в Посолство на Венецуела, извънредният и пълномощен посланик на Боливарска република Венецуела Н. Пр. Ориета Капони ще даде пресконференция във връзка с актуалното положение във Венецуела. \r\n***\r\nОт 11.00 часа зам.-председателят на Комисията по образованието и науката Анелия Клисарова и депутатите Стоян Мирчев, Ирена Анастасова, Николай Цонков, Веска Ненчева, Донка Симеонова ще внесат в Конституционния съд искане от 71 депутати и мотиви за обявяване на противоконституционни на текстове от Закона за предучилищното и училищното образование. \r\n***\r\nОт 11.00 до 12.30 часа в Центъра за култура и дебат „Червената къща” ще се проведе дискусия на тема „Референдумите: демокрация или манипулация?“. Медии, експерти в областта на пряката демокрация и граждани ще потърсят отговор на въпросите „Да има ли ново строителство в квартал „Бедечка” в Стара Загора и златодобив в Трън? Какво е неoбходимо, за да вземат гражданите информирано и отговорно решение за своята общност и да разбират за какво гласуват?“ в контекста на предстоящите референдуми в Стара Загора на 11 юни и в Трън на 18 юни. \r\n***\r\nОт 12.00 часа народният представител от ПП ГЕРБ – София Антон Тодоров организира приемен ден за граждани в клуба на партията в ж.к. „Люлин“ 7, бл. 706, вх В.\r\n***\r\nОт 13.00 часа в зала „Витоша“ на Интер Експо Център ще се проведе конференция на тема „Превенция на проблемните плащания в ютилити сектора“.\r\n***\r\nОт 13.00 часа в Ротондата на V етаж в МОН ще се проведе брифинг за медиите, на който ще бъдат обобщени резултатите от разговора на министъра на образованието Красимир Вълчев с представители на работодателски организации, представители на местната власт и др. \r\n***\r\nОт 13.00 часа в Hotel Best Western Expo ще се  състои тържествената част на Годишното събрание на Евразийския клуб България.\r\n***\r\nОт 13.00 часа 11-и състав на Специализирания наказателен съд ще заседава по делото срещу Тунай Г. за определяне на общо наказание по чл. 23-27 НК.\r\n***\r\nОт 13.30 часа 11-и състав на Специализирания наказателен съд ще заседава по делото срещу Иван Д. и Милкана В., на които са повдигнати обвинения за образуване и ръководене на организирана престъпна група.\r\n***\r\nОт 13.30 часа 8-и състав на Специализирания наказателен съд ще заседава по делото срещу Симеон С., Тихомир Д. и др., на които са повдигнати обвинения за образуване и ръководене на организирана престъпна група.\r\n***\r\nOт 14.00 часа в Гранитна зала на Министерския съвет ще се проведе заседание на Националния съвет за тристранно сътрудничество. Влизането в сградата на МС ще става от 13.30 часа до 13.55 часа при представяне на актуална журналистическа и лична карта. \r\n***\r\nОт 14.00 часа 7-и състав на Специализирания наказателен съд ще заседава по делото срещу Мария Г. - производство по чл. 65 НПК - задържане под стража в досъдебното производство и в производството по ЗЕЕЗА.\r\n***\r\nОт 15.30 часа в зала „Мусала“ на хотел „Хилтън“ Българска банка за развитие (ББР) ще бъде домакин на Общото събрание на Европейската асоциация на публичните банки (ЕАПБ). \r\n***\r\nОт 18.30 часа в Центъра за култура и дебат „Червената къща“ ще се проведе лекция на \r\nпроф. Райна Гаврилова, преподавател по историческа антроплогия в специалност „Културология” на Софийски университет „Св. Климент Охридски“ на тема „Храната, която събира, храната, която разделя“.\r\n***\r\nОт 18.30 часа във Френския институт ще се проведе дебат на тема „Външната политика на ЕС: кои са основите за една обща политика?“. Темата ще дискутират Юбер Ведрин, бивш министър на външните работи и Ивайло Калфин, съветник към Европейската комисия. \r\n***\r\nОт 19.30 часа в хотел Хилтън София ще се проведе шестото издание на Годишните награди на списание Business Lady, инициирани от сп. Business Lady и Business Lady Club. Наградите се връчват за най-голям принос на българската делова жена в различни категории. \r\n***\r\nОт 14.00 часа в топлата връзка, свързваща Община Благоевград и зала \"22 септември\" ще се проведе пресконференция по повод Шестата национална среща „Музеите и устойчивото развитие“.\r\n***\r\nОт 11.00 часа, на улица „Шар Планина“ №11 – 13, при спортната площадка ще се проведе първа копка на нов обект на „ЧЕЗ Разпределение България“.  \r\n***\r\nОт 14.00 часа в топлата точка на Община Благоевград ще се проведе пресконференция във връзка с Шеста национална среща „Музеите и устойчивото развитие“.\r\n***\r\nОт 10.45 часа летище Варна, Терминал 2 официално ще бъде открита новата редовна линия на авиокомпания easyJet по линията Лондон - Варна - Лондон.\r\n***\r\nОт 15.30 часа в зала „Одесос“ на Варненския археологически музей ще бъде представена книгата-албум „Светлописи. Факти, събития и практики из историята на Българската фотография (1839-1959)\" на Зафер Галибов.  \r\n***\r\nОт 10.30 часа в Зала 302 на Общината ще се проведе Среща с наследниците на Джанюариъс Макгахан.\r\n***\r\nОт 17.30 часа в Изложбени зали „Рафаел Михайлов” ще се проведе Откриване на юбилейна изложба на Ганка Славова – художествена тъкан, батик. \r\n***\r\nОт 19.00 часа на Сцена „Арт Лято” в парк „Боруна” ще се проведе уъркшоп „Стиска ли ти да бъдеш писател за час?“ с авторката на „Алиса и петък вечер“ - Деси Нико.\r\n***\r\nОт 09.15 часа на стадион „Георги Бенковски“ започва турнир по футбол за девойки, родени 2001 г., за купата на \"Кока кола\". От 14.00 часа земестник-кметът Десислава Тодорова ще награди победителите от турнира.\r\n***\r\nОт 11.30 часа, в заседателната зала на 6-ти етаж кметът на Община Видин Огнян Ценокв, ще даде специална пресконференция на тема: Първи летен оперен фестивал „Крепост на вековете Баба Вида“. \r\n***\r\nОт 10.00 часа в заседателната зала на Община Враца ще се проведе пресконференция с кмета Калин Каменов. \r\n***\r\nОт 17.30 часа в Историческия музей Регионален исторически музей - гр. Русе представя изложбата „Тракийската принцеса воин“. \r\n***\r\nОт 18.00 часа в ХГ „Недялко Каранешев“ ще се проведе Връчване на наградите „Ротари клуб - Горна Оряховица - Лясковец“.\r\n***\r\nОт 18.00 часа в Художествена галерия „Владимир Димитров – Майстора” ще бъде открита изложбата „Военни художници през Първата световна война”, представяща творби от фондовете на галериите в Кюстендил и Русе. \r\n***\r\nОт 11.00 до 13.00 часа в сградата на Община Павликени народният представител от ГЕРБ Станислава Стоянова организира приемен ден за жителите.\r\n***\r\nОт 10.00 до 12.00 часа народният представител от ПП ГЕРБ-Перник и зам.-председател на Парламентарната група на политическата сила Красимир Велчев организира приемен ден за жители на Перник в централния офис на партията в града, на ул. „Търговска“ 30.\r\n***\r\nОт 12.00 часа пред блок 100 в кв. „Тева“ заместник-министърът на регионалното развитие и благоустройството и ръководител на Управляващия орган на ОПРР Деница Николова ще постави началото на изпълнение на проект „Подобряване на градската среда в град Перник“. \r\n***\r\nОт 09.00 часа в 1 зала състав на Окръжен съд – Пловдив ще заседава по делото срещу Страхил. С., обвинен за кражби.\r\n***\r\nОт 10.00 часа в офиса на СРС \"ПОДКРЕПА\" - ПЛОВДИВ ще се проведе пресконференция на тема във връзка с финансовото състояние на Центъра за кожно-венерически заболявания -Пловдив и проблема със закъснението на изплащането на заплатите на работещите там, както и във връзка с искане от работещите в МБАЛ „Св. Мина“ до общински съвет за допускане до сесията  на Общинския съвет, на която ще се гледат финансовите отчети и евентуалното вливане на болницата в друго лечебно заведение.\r\n***\r\nОт 16.00 до 18.00 часа общинският съветник от ПП ГЕРБ Иван Вичков ще приема граждани в офиса на партията в район „Тракия” в блок 91.\r\n*** \r\nОт 11.00 часа в зала № 712 на Областна администрация Разград  областният управител на Разград Гюнай Хюсмен организира работна среща с директори на болничните заведения на територията на областта, на Регионалния център по здравеопазване, Регионалната здравно-осигурителна каса, ЦСМП - Разград, с председателите на Регионалната структура на сдружението на общопрактикуващите лекари в  България и на РК на БЛС – Разград.\r\n***\r\nОт 17.00 часа в Дом Канети ще се проведе  уъркшоп „Съвременни фотографски тенденции в централна и източна Европа „Show & Tel“’ с Крисия Мироиу от Румъния. Събитието е част от фестивала „Процес – Пространство”.\r\n***\r\nОт 16.00 часа в Градската художествена галерия официално ще бъде открита изложба „Мароко – световна туристическа дестинация“. От 17.30 часа в градската градина, до храма ,,Св. св. Кирил и Методий’’ ще се проведе дефиле на автентични марокански носии и демонстрация на традиционна чаена церемония.\r\n***\r\nОт 20.00 часа в Археологическия музей ще се състои концерт класическа музика „Диалог за десет корди“ в изпълнение на Рафаел Бутару (виола) и Богдан Михайлеску (китара). \r\n***\r\nОт 11.00 часа в зала „Байер“ ще се състои пресконференция, на която ще бъдат представени авторите в XXII-то издание на пленер по живопис „Дружба 2017“.\r\n***\r\nОт 18.00 часа на Централния градски плаж се открива изложба \"Анализ на градската среда\". \r\n***\r\nВ 10.30 часа в училище \"Пейо Яворов\" ще се състои общинско междуучилищно състезание за защита при бедствия и противообществени прояви, което ще бъде открито от кмета Стефан Радев. \r\n*** \r\nВ 14.00 часа в спортна зала \"Васил Левски\" ще се състои среща на кмета Стефан Радев с бронзовите медалисти от баскетболен клуб \"Сливен баскет\" от финалния турнир на Държавното първенство по баскетбол при 12-годишните.\r\n*** \r\nОт 10.00 часа в зала 203 на общината ще има брифинг.\r\n*** \r\nОт 17.30 часа пред ДКТ „В. Друмев” ще се състои официалното откриване на „Дните на изкуствата“, организирани от Обединената школа по изкуствата „Анастас Стоянов”. \r\n***\r\nОт 18.00 часа в Художествена галерия „Жорж Папазов“ ще се проведе среща-разговор с писателя Георги Господинов.\r\n***\r\nОт 20.30 часа в спортна зала „Диана” ще се състои концерт-спектакъл на Танцова школа „All Steps - Всички стъпки” със специалното участие на Памбос Агапио.", "date": "2017.06.06", "title": "Предстоящи събития в страната за 6 юни (Агенция „Фокус“)"}
{"url": "http://www.focus-news.net/news/2017/06/06/2401795/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "През последните няколко дни на предизборната кампания британският премиер Тереза Мей ще се опита да насочи вниманието отново към Брекзита, представяйки мерките за увеличаване на международната търговия, пише The Independent. \r\nМей ще изложи своите планове за създаването на „търговски борд“, чиито членове ще водят делегации от британски бизнесмени по света в търсене на нови възможности. Участниците в борда ще бъдат водещи фигури от световната политика и бизнес. \r\nОсвен това министър-председателят ще поднови своето обещание за нова мрежа от търговски комисари. Тяхната задача ще бъде да живеят и работят на места, където възможностите за нова търговия за най-големи. Също така те ще трябва да популяризират британските продукти. \r\nСлед терористичната атака в Лондон в края на миналата седмица предизборната кампания беше доминирана от въпросите за сигурността. Но 48 часа преди отварянето на изборните секции с обещанията си  Мей ще се опита да насочи общественото внимание към своята силна страна: въпросите за напускането на Европейския съюз.   \r\n***\r\nСилите за сигурност ще поискат от министър-председателя на Великобритания Тереза Мей да увеличи периода за задържане на заподозрените в тероризъм от 14 на 28 дни, пише вестник The Sun. \r\nУдвояването на времето, за което органите на реда могат да задържат заподозрените нападатели ще подпомогне много провеждането на разследванията, смятат експертите. \r\nОсвен това задържането в ареста по време на кризи на опасните екстремисти би помогнало за саботирането на техните заговори. \r\nПолицията преди е можела да задържа заподозрените до 28 дни, но при коалиционното правителство на Дейвид Камерън, този брой е бил намален наполовина. \r\n„Органите на реда ще помолят премиера да бъдат върнати 28-те дни, това е едно от основните им искания“, коментира високопоставен източник от силите за сигурност.\r\n***\r\nЛидерът на Либералните демократи призова британския премиер Тереза Мей да отмени посещението на държавния глава на САЩ Доналд Тръмп тази година във връзка с неговата критика към кмета на Лондон Садик Хан, пише вестник The Time. \r\nПървоначално Тръмп представи погрешно изказването на Хан, че няма „никаква причина за тревога“ след терористичната атака в британската столица в събота вечерта. След това американският президент обвини кмета, че използва „патетични извинения“, опитвайки се да увери лондончани в увеличеното полицейско присъствие. \r\nНападките на американския президент срещу Хан могат да се превърнат в проблем за Мей. Вчера тя избегна пряката критика на държавния глава на САЩ като само коментира, че кметът „се справя добре и е неправилно да се казва нещо друго“.\r\n***\r\nБългарски съд осъди 21-годишен мъж на четири години затвор за планиране на терористичен атентат, пише вестник Daily Mail. \r\nВ понеделник Специализираният наказателен съд призна Иван Захариев, който има двойно българско-австралийско гражданство, за това, че се е обучавал да борави с огнестрелни оръжия, за да извърши терористичен акт. \r\nВ Австралия Захариев е бил възпитан като християнин, но след това е приел исляма. \r\nТой е в ареста от септември, когато беше задържан за това, че се е обучавал да борави с огнестрелни оръжия в България с намерението да замине за Сирия и да се присъедини към джихадистка групировка. \r\nЗахариев отрече всички обвинения, но заяви, че ще обсъди със своя адвокат дали си струва да обжалва присъдата. \r\n„Какъв терорист съм аз? Когато претърсиха апартамента ми, те не намериха нищо, само религиозни материали, за които дори предишният експерт заяви, че са били нормални религиозни материали“, подчерта Захариев. \r\nТой се е обърнал за съдействие към австралийското правителство и се надява да излежи присъдата си в Австралия.\r\n***\r\nБратът на самоубийствения нападател от Манчестър Салман Абеди е бил освободен, без полицията да повдига обвинения срещу него, пише британският вестник The Telegraph. \r\nИсмаил Абеди беше арестуван в Манчестър на 23 май: ден след терористичното нападение, при което 22 души бяха убити, включително и деца.\r\nДесет души остават в ареста във връзка с атаката. \r\nПо-рано властите съобщиха, че други осем души са били освободени, без  да бъдат повдигнати обвинения срещу тях.", "date": "2017.06.06", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/06/06/2401799/parvite-mezhdunarodni-poseshteniya-na-ministar-predsedatelya-boyko-borisov-sa-vav-frantsiya-i-germaniya.html", "text": "Първите международни посещения на министър-председателя Бойко Борисов след встъпването му в длъжност са във Франция и Германия, съобщиха от правителствената информационна служба.\r\nДнес премиерът Борисов ще разговаря в Елисейския дворец с новоизбрания президент на Френската република Еманюел Макрон.\r\nОфициалното посещение на министър-председателя Борисов в Берлин ще започне по-късно днес, когато е планирана срещата му с президента на Федерална република Германия Франк-Валтер Щайнмайер. \r\nНа 7 юни премиерът Борисов ще разговаря с федералния канцлер Ангела Меркел.\r\nАкценти в официалните разговори са развитието на двустранните отношения и сътрудничеството в рамките на Европейския съюз.\r\nПри посещенията си в Германия и Франция министър-председателят ще бъде придружаван от вицепремиера Томислав Дончев и министъра на финансите Владислав Горанов.", "date": "2017.06.06", "title": "Първите международни посещения на министър-председателя Бойко Борисов са във Франция и Германия"}
{"url": "http://www.focus-news.net/news/2017/06/06/2401803/reuters-dolarat-dostigna-nay-niskite-si-stoynosti-za-poslednite-sedem-mesetsa.html", "text": "Ескалацията на напрежението в Близкия Изток, предстоящите показания на бившия директор на ФБР, изборите във Великобритания и срещата на Европейската централна банка тази седмица неизбежно се отразиха на азиатските акции, петрола и долара, предава Reuters. \r\nЦените на „черното злато“ паднаха отново, след като Саудитска Арабия и още няколко арабски държави прекъснаха дипломатическите връзки с Катар. Цената на петрола с марка „Брент“ се понижи с 0,6% до 49, 17 долара за барел. \r\nСъщевременно доларът достигна най-ниските си стойности за последните седем месеца в очакване на показанията на бившия директор на ФБР Джеймс Коми. Мария Динкова", "date": "2017.06.06", "title": "Reuters: Доларът достигна най-ниските си стойности за последните седем месеца"}
{"url": "http://www.focus-news.net/news/2017/06/06/2401801/natsionalniyat-savet-za-tristranno-satrudnichestvo-shte-provede-zasedanie.html", "text": "Днес, от 14.00 часа, в Гранитна зала на Министерския съвет ще се проведе заседание на Националния съвет за тристранно сътрудничество, съобщиха от правителствената информационна служба. Социалните партньори ще разгледат проект на Постановление на МС за приемане на Наредба за медицинската експертиза, както и проект на Закон за изменение на Закона за бюджета на ДОО за 2017 г. В дневния ред на заседанието са включени още проект на Постановление на МС за определяне на нов размер на социалната пенсия за старост и проект на ЗИД на Кодекса на труда.", "date": "2017.06.06", "title": "Националният съвет за тристранно сътрудничество ще проведе заседание"}
{"url": "http://www.focus-news.net/news/2017/06/06/2401802/ministar-rumen-porozhanov-shte-otkrie-diskusiya-za-novite-tehnologii-v-zemedelieto.html", "text": "Днес министърът на земеделието, храните и горите Румен Порожанов ще открие дискусия на тема: „Новите технологии в земеделието“, част от поредицата “Новата BG икономика”. Това съобщиха от пресцентъра на Министерство на земеделието, храните и горите. Форумът е организиран от списание BG/Иноватор и вестниците „24 часа” и „Български фермер“.\r\nСъбитието ще се състои от 11.00 часа в хотел „Маринела”, зала „Киото”.", "date": "2017.06.06", "title": "Министър Румен Порожанов ще открие дискусия за новите технологии в земеделието"}
{"url": "http://www.focus-news.net/news/2017/06/06/2401800/vitsepremierat-valeri-simeonov-shte-provede-rabotna-sreshta-za-nabelyazvane-na-merki-za-garantirane-spokoystvieto-na-turistite.html", "text": "Заместник министър-председателят по икономическата и демографската политика ще проведе работна среща днес с представители на министерства и агенции към тях, за обсъждане и предприемане на превантивни мерки за гарантиране спокойствието на туристите по време на летния сезон. Това съобщиха от правителствената информационна служба. В срещата ще участват и областните управители на Бургас, Варна и Добрич. След срещата, в 11.00 часа, е предвиден брифинг.", "date": "2017.06.06", "title": "Вицепремиерът Валери Симеонов ще проведе работна среща за набелязване на мерки за гарантиране спокойствието на туристите"}
{"url": "http://www.focus-news.net/news/2017/06/06/2401792/afp-velikobritaniya-shte-zapazi-minuta-malchanie-za-da-pochete-zhertvite-na-teroristichniya-akt-v-london.html", "text": "Великобритания ще почете жертвите от терористичната атака в Лондон с минута мълчание във вторник, само два дни преди общите избори, предава AFP. \r\nС наполовина спуснати знамена, Великобритания ще запази минута мълчания в 11 ч. (местно време). \r\nСред загиналите има канадски и френски граждани. Общо 48 души са пострадалите, сред които също има чужденци от България, Франция, Гърция, Нова Зеландия и Австралия. Към момента състоянието на 18 души остава критично. Мария Динкова", "date": "2017.06.06", "title": "AFP: Великобритания ще запази минута мълчание, за да почете жертвите на терористичния акт в Лондон"}
{"url": "http://www.focus-news.net/news/2017/06/06/2401804/denyat-6-yuni-v-balgarskata-istoriya.html", "text": "През 1205  г. цар Калоян завладява Филипопол (Пловдив). На връщане от Солун българската войска превзема тази най-важна крепост в Тракия, която е в ръцете на местното население. Според изворите, до българската атака се достига, след като местните павликяни и богомили предлагат да предадат града без бой, но ромейските аристократи отказват. Калоян наказва част от съпротивляващите се, а друга част изселва принудително зад Стара планина.\r\n1876 г. - четата на Таньо Стоянов води сражение в района на с. Хайдар (днес Кардам) и Попово.\r\nПрез 1913 г. българското Главно командване на Действащата армия се премества от Одрин в София за ръководство на евентуални действия срещу Сърбия и Гърция. Битолският пелагонийски митрополит Авксентий уведомява министър-председателя Стоян Данев за извършваните жестокости от страна на сръбските и гръцките военни власти над мирното население в Македония.\r\nПрез 1918 г. избухва бунт в 27-и Чепински полк.\r\n1929-а - дейци на Западнопокрайнската революционна организация \"Въртоп\" извършват два бомбени атентата в бързия влак Белград-Цариброд. Трима българи са осъдени на затвор по време на процеса във Враня (6-7 ноември 1929 г.).\r\n2002 г.\r\nЗавършва официалното посещение на премиерът Симеон Сакскобургготски в Русия. Там той разговаря с руския президент Владимир Путин и подписва декларация за сътрудничество между двете страни.\r\n1936 г.\r\nБългарското правителство приема наредба-закон за запазване материалната и моралната сила на войската, която забранява създаването на политически организации в армията и политическа дейност на офицерите.\r\n1918 г.\r\nИзбухва бунт в 27. Чепински полк.\r\nПрез 1915-1918 г. избухват войнишките бунтове. Въвличането на България във войната през октомври 1915 г. се посреща с недоволство от народните маси. Нежеланието на българските войници да участват във войната проличава още в първите дни след започването на военните действия. Първи се надига 27 пехотен Чепински полк, който се разбунтува на 5 октомври 1915 г. Правителството на д-р В. Радославов декларира, че участието на България във войната ще бъде кратко, но през есента на 1915 г. войната се превръща в окопна. Всичко това предвещава, че краят на войната не е толкова близко и става причина през 1916 г. брожението сред войнишките маси да се засили, като в 11, 21, 25 и 46 пехотен полк прераства във вълнения. В началото на 1917 г. до българските войници достигат известията за станалите събития в Русия - избухването на Февруарската революция и свалянето на император Николай II от трона и Войнишките бунтове вземат по-масов размер. Тогава се образуват и първите войнишки комитети. След излизането на Русия от войната през есента на същата година лозунгът на съветското правителство за незабавен мир активизира още повече антивоенните настроения в българската войска. Така започват да зачестяват отказите на войниците да изпълняват заповедите на своите офицери, както и дезертиранията от фронта. Бунтове избухват в повечето от пехотните полкове. \r\nНай-масов е бунтът на войниците от 27 пехотен Чепински полк, възглавен от запасния подпоручик Б. Николчев. Засилените брожения и бунтове във войската (както и тези в тила) заставят цар Фердинанд I през юни 1918 г. да се раздели с правителството на д-р В. Радославов и да повери управлението на страната на кабинет от демократи и радикали, възглавен от Ал. Малинов. Новия министър-председател обаче издава декларации, че кабинетът му ще следва линията на неговия предшественик до \"окончателната\" победа над съглашенските войски. Същевременно на фронта войниците търпели лишения по отношение на храна, дрехи и пр. Всичко това става причина за ново разгаряне на бунтове. В разпространяваните нелегални позиви войниците издигат искане за прекратяване на войната до 15 септември 1918 г., като в противен случай заплашват с масово напускане на фронта. Цар Фердинанд I и правителството на Ал. Малинов не предприемат нищо в отговор на техните искания.\r\n1913 г.\r\nБългарското Главно командване на Действащата армия се премества от Одрин в София за ръководство на евентуални действия срещу Сърбия и Гърция.\r\n1913 г.\r\nБитолският пелагонийски митрополит Авксентий уведомява министър-председателя Ст. Данев (на снимката) за извършваните жестокости от страна на сръбските и гръцките военни власти над мирното население в Македония.\r\n1876 г.\r\nЧетата на Таньо Стоянов води сражение в района на с. Хайдар (днес Кардам) и Попово.\r\nТаньо Стоянов е участник в националнореволюционното движение, войвода. Роден е на 5 април 1846 г. в Сливен. През 1873 г. за революционна дейност е арестуван и заточен в Диарбекир, откъдето успява да избяга и през 1875 г. пристига в Румъния. По време на Априлското въстание 1876 г. организира чета от около 20 души, с която на 16 май се отправя от Олтеница към Тутракан и оттам на юг към Стара планина, за да подпомогне въстаниците от Втори - Сливенски, революционен окръг. Едновременното преминаване на двете емигрантски чети - тази на Таньо Стоянов и тази на Христо Ботев, е предварително съгласувано. Общият замисъл е да се подсили въстанието и в Западна, и в Източна Стара планина и да се разединят силите на турците. Таньо Стоянов слиза на българския бряг на 16 срещу 17 май, а Ботев - по обяд на 17 май.\r\nПътят на четата на Таньо Стоянов минава през Лудогорието край турски и смесени българо-турски села. Четата скоро е открита и по следите й тръгват потери. На 25 май в района на с. Хайдар (дн. Кардам, Поповско) води тежък бой. Едва се измъква и успява да стигне до гористия хълм Керчан баир край с. Араплар (дн. Априлово, Поповско), където на 26 май води бой през целия ден. На следващия ден, докато четниците почиват след 200-километровия поход и изтощителните битки, са нападнати от многобройна потеря, подсилена от стотина конници редовна войска, и разбити. Таньо Стоянов е убит.\r\n1862 г.\r\nКасиерът на Белградската легия Стефан Ряпов и племенникът на Георги Раковски Киро Стоянов са нападнати и ограбени. Легията остава без необходимите й парични средства. \r\nБългарските легии в Белград са военни дружини, образувани от български доброволци - революционни дейци. Те имат за цел да се борят за освобождението на българския народ от османско владичество чрез съгласувани действия със съседните балкански държави. Създадени са две легии. Първата българска легия е сформирана през 1862 г. от Г. С. Раковски с предварителното съгласие на сръбското правителство. Според предварително изготвения план се проектирало в случай на война между Сърбия и Османската империя легията да премине сръбската граница и да навлезе в българските земи, където да вдигне на въстание българското население. За поддържане на непосредствени контакти със сръбското правителство по инициатива на Г. С. Раковски в Белград е създадено т. нар. Привременно българско началство. На неговия апел за създаване на Първата българска легия се отзовават 600 български младежи, по-голямата част от които се намират в емиграция в Румъния. Между тях са В. Левски, Стефан Караджа, В. Друмев, П. Бонев и др. Издръжката на легията е поета изцяло от сръбското правителство. Легистите трябвало да преминат известна военна подготовка, за да могат да участват в бъдещото въстание. Тяхното първо бойно кръщение е сражението между сръбските и турските войски на 15 юни 1862 г. в самия Белград. Вследствие на сбиване между сърби и турци край една чешма в града турската войска, намираща се в крепостта, го бомбардира. В отговор на това сръбската армия обсажда крепостта. В сражението с турските войници се отличили и голям брой от българските легионери, за което са поздравени от сръбското правителство. Скоро обаче отношенията между Сърбия и Османската империя се нормализират и издръжката на българската легия става безпредметна. По искане на сръбските власти на 21 септември 1862 г. тя е разпусната, а нейните участници - прогонени от Белград.\r\nВтората българска легия е образувана през 1867 г., когато отношенията между Сърбия и Османската империя отново се влошават и сръбското правителство започва да се готви за война против нея. Това е използвано от Добродетелната дружина, която сключва договор със сръбското правителство за откриване на българско военно училище в Белград, което да подготви военни ръководители за бъдещото въстание в България. Този път разходите по издръжката на това училище са поети от Русия. Самото обучение на българските доброволци е възложено на сръбски офицери. В новата легия постъпват оцелелите четници от четите на П. Хитов и Филип Тотю, много младежи от България и българската емиграция в Румъния. Очакваната война между двете държави обаче не избухва. През април 1868 г. Втората българска легия е разпусната, а участниците и са прогонени от Сърбия.\r\n1802 г.\r\nСофроний Врачански завършва Втория Видински сборник (439 л.). Сборникът съдържа поучителни слова и разкази, преводи на Езоповите басни и едно слово при ръкополагане на архиерей.\r\nПрез 1765 г. Софроний Врачански преписва \"История славянобългарска\", донесена в Котел от Паисий Хилендарски (в бележка към преписа си пише: \"Тази история принесе Паисий йеромонах от Света гора Атонска и я преписахме у село Котил\"). В средата на 70-те години отива в Света гора (Атон), където престоява шест месеца. През 1781 г. преписва за втори път Паисиевата история. \r\nСофроний Врачански е пръв ученик и последовател на Паисий Хилендарски. Той разпространява българското книжно учение, произнася църковни проповеди на български език. Той преписва на простонароден български език два часослова и дамаскин, съставя два сборника, прави преводи. Бурния си и мъчителен живот описва в своята оригинална творба \"Житие и страдания грешнаго Софрония\" (написана ок. 1805 г. в Букурещ, днес се намира в Санкт Петербург), дълго време останала в ръкопис. Отпечатана във в. \"Дунавски лебед\" през 1861г. (бр. 55-61, посмъртно).\r\n1205 г.\r\nЦар Калоян завладява Филипопол (Пловдив). На връщане от Солун българската войска превзема тази най-важна крепост в Тракия, която е в ръцете на местното население. Според изворите, до българската атака се достига, след като местните павликяни и богомили предлагат да предадат града без бой, но ромейските аристократи отказват. Калоян наказва част от съпротивляващите се, а друга част изселва принудително зад Стара планина.\r\nЦар Калоян (Йоаница) е от рода Асеневци, брат на цар Асен I (1187-1196 г.) и на цар Петър II (1196-1197 г.). Той е цар в периода 1197-1207 г., изтъкнат пълководец и дипломат. След победата на въстанието на Петър и Асен (1185-1187 г.), като гарант за миролюбивата политика на България спрямо Византия, Калоян е изпратен като заложник в Цариград, където успява да се запознае с тънкостите на византийската дипломация. Възкачва се на престола след убийството на брат си Петър и предприема незабавни действия за укрепване на централната власт и обуздаване на сепаратистичните стремежи на болярите. Възползвайки се от избухналите по онова време вътрешни борби във Византия, от нея се отделили присъединилите се по-рано български боляри Иванко и Добромир Хриз, както и висшите сановници Мануил Камица (който минал на страната на Добромир Хриз) и Йоан Спиридопаки, управител на Смолянската област. За да се справи с отцепниците, император Алексий III Ангел търси сближение с Калоян и в края на 1201 г. сключва мир с него, по силата на който признава всички териториални придобивки на България, постигнати след 1195 г. През този неколкогодишен период е освободена цяла Северна България, заедно с черноморските градове, а така също и областите около Видин, Белград и Браничево. В началото на 1201 г. в ръцете на българския владетел паднат крепостта Констанция (дн. Кюстенджа) и Варна. След сключването на мира с Византия цар Калоян успява да изтласка и Добромир Хриз от неговите владения. В резултат на това българската държава достига своите териториални граници, които имала преди падането й под византийска власт. Не много след подписването на мирния договор с Византия против България предприема поход унгарският крал Емерих. През 1203 г. той окупира областите около Белград, Браничево и Ниш, в които живеело българско население, и се провъзгласява за \"крал на България\". Цар Калоян съсредоточава против него своите войски и успява да го прогони от тези области. За да извоюва официално признаване на българската държава, Калоян влиза в преговори с римската курия и през 1204 г. сключва уния с папа Инокентий III. В резултат на това той е провъзгласен за \"крал\", а архиепископ Василий - главата на българската църква, за \"примас\". Този акт има чисто формален характер и не позволява на римския папа да разпростре своето влияние над българите, но дава възможност на българския владетел да продължи усилията си за териториално разширение на своята държава. След блестящо разиграна военна операция, на 14 април 1205 г. нанася катастрофално поражение на кръстоносците при Одрин и пленил император Балдуин Фландърски. След тази битка българската държава се утвърждава като първостепенна политическа и военна сила на Балканите. Скоро цар Калоян превзема Пловдив и се насочва на юг към Солунското маркграфство. Освобождава за кратко време редица крепости - Серес, Костур, Битоля, Охрид и др., и стигна до стените на Солун. Убит е от куманския вожд Манастър в резултат на заговор, в който участват и някои български боляри, недоволни от прекомерното засилване на централната власт.На тази дата са родени:\r\n1964 г. \r\nРоден е български политик Стойчо Кацаров. Той завършва политехническа гимназия Христо Ботев в родния си град Дупница през 1982 г. и медицина в Медицински университет - София. Специализира местно управление и здравен мениджмънт. Председател е на Общинския съвет на Дупница през 1995-1996 г.\r\nКацаров е народен представител в 38-то и 39-тото Народно събрание от листата на Обединените демократични сили (ОДС). От април 1999 до 2001 г. е заместник-министър на здравеопазването. \r\nПрез 2004 г. след оттеглянето на група депутати начело с Иван Костов от Съюза на демократичните сили (СДС), е сред основателите на Демократи за силна България (ДСБ) и е избран за член на Националното ръководство на партията.\r\n1963 г.\r\nРоден е българският актьор Николай Урумов. Той е част от трупата на Народния театър „Иван Вазов“. На щат е и в Драматичния театър „София“, Сатиричния театър и Младежкия театър „Николай Бинев“. През театрален сезон 2014/2015 участва в спектакли на Народния театър „Иван Вазов“, Младежкия театър, Театър „Българска армия“, Сатиричния театър, както и в спектакли на Добричкия, Плевенския и Хасковския театър.\r\n1903 г.\r\nРоден е Петко Тихолов – български поет и журналист.\r\nЗавършва гимназия в Плевен през 1923 г. и политически науки в Свободния университет в София през 1931 г. Занимава се с журналистика. Редактор е на списание “Чайка” и на “Читалищно слово”. Сътрудничи на вестник “Народ”, “Дъга”, “Дневник”, “Кооперативна България”. Редактор е във вестник “Отечествен фронт”. Един от основателите на Съюза на българските журналисти след 9 септември 1944 г. Член на СБП. Дебютира със стихотворение в списание “Ученическа мисъл” (Русе) през 1920 г. Обнародва интервюта с видни писатели, художници, артисти, общественици. \r\nАвтор е на съчиненията “Робство” (1929 г.), “Разговор със 72 бълг. писатели” (1941 г.), “Кръстьо Сарафов” (1946 г.), “Николай Райнов” (1948 г.), “Стефан Македонски” (1956 г.), “Елин Пелин” (1959 г.), “Николай Лилиев” (1962 г.), “Срещи с три поколения” (1973 г.) и други.\r\n1886 г.\r\nРоден е Никола Ракитин – български писател. Завършва славянска филология в Софийски Университет през 1908 г. Работи като учител в Плевен от 1908 до1933 г. Участва в Първата световна война. От 1933 до1934 г. е директор на Военно-историческия музей в Плевен. Несправедливо обвинен в злоупотреба с държавни пари и оклеветен, на 2 май 1934 г. Ракитин се самоубива. За пръв път печата през 1906 г. в списание \"Демократически преглед\". Поезията му е предимно пейзажна. \r\nСтихосбирката \"Размирни години\" е протест срещу войната и насилието над човека. \r\nНякои негови съчинения: \"Под цъфналите вишни\" (1909 г.), \"Животът може би е сън\" (1911 г.), \"Беглец\" (1914 г.), \"Размирни години\" (1919 г.), \"Преди да съмне\" (1920 г.), \"Златните нишки\" (1922 г.), \"Родното село\" (1922 г.), \"В тишината на далечния град\" (1923 г.), \"Васил Левски\" (1923 г., съавтор със Ст. Георгиев), \"Жената и морето\" (1923 г.), \"Мургаш\" (1923 г.), \"На една струна\" (1923 г.), \"Освободеният Прометей\" (1923 г.), \"Лес\" (1924 г.), \"Дарове на Балкана\" (1932 г.), \"Капят листата\" (1933 г.), \"Русалска поляна\" (разкази, 1938 г.) и други.На тази дата умират:\r\n1999 г.\r\nВ София умира Дамян Петров Дамянов – български поет. През 1961 г. завършва Българска филология в СУ “Климент Охридски”. Работи като литературен консултант във вестник \"Народна младеж\". От 1968 г. е към писателската група при ЦС на българските профсъюзи, редактор в отдел \"Поезия\" на списание \"Пламък\".\r\nПървата му публикация е от 1949 г. във вестник \"Сливенско дело\". През 1997 г. получава наградата \"Ив. Вазов\" за цялостното си литературно творчество.\r\nНякои от най-известните му съчинения са: \"Ако нямаше огън\" (1958 г.), \"Очакване\" (1960 г.), \"Лирика\" (1962 г.), \"Стени\" (1964 г.), \"Живей така, че … Есета, силуети, импресии\" (1969 г.), \"Тетрадка по всичко\" (1980 г.), \"Отворен кръг\" (1983 г.), \"Таванът\" (1983 г.), \"Любовна лирика\" (1990 г.; 2. изд. 1992 г.), \"Още съм жив\" (1993 г.). Автор е на пиеси, есета, пътни бележки и други.\r\n1922 г. \r\nУмира българският учител, революционер и държавник, виден деец на Вътрешната македоно-одринска революционна организация Павел Христов.\r\nПрез Балканските войни Павел Христов е доброволец в Македоно-одринското опълчение.\r\nПрез Междусъюзническата война е в Сборната партизанска рота. През септември 1913 година Христов е един от основните организатори и ръководители на българо-албанското Охридско-дебърско въстание. На 12 септември 1913 г. неговата чета заедно с четата на Петър Чаулев влизат тържествено в освободения Охрид. Павел Христов влиза в ръководното тяло на временното българско управление. След погрома на въстанието Христов се оттегля в Албания, където се свързва с албанските революционери за ново сътрудничество.\r\nСлед войната Христов е в редиците на левицата и влиза във Временното представителството на обединената бивша ВМОРО.\r\n1921 г.\r\nУмира Никола Янев – български поет и журналист.\r\nЗавършва гимназия в Солун през 1906 г. Следва Българска филология в Софийски Университет. Работи като редактор в Дирекция по печата към Министерството на външните работи, секретар в консулството в Женева (1917-1920 г.). Печата за пръв път през 1909 г. във вестник “Балканска трибуна”. Участва в редактирането на списание “Звено” (1914 г.). Стихосбирката му “Любов” излиза през 1930 г.За изготвянето на историческата справка на Агенция “Фокус” са използвани следните източници:", "date": "2017.06.06", "title": "Денят 6 юни в българската история"}
{"url": "http://www.focus-news.net/news/2017/06/06/2401805/zamestnik-ministar-malina-krumova-shte-uchastva-v-konferentsii-za-energiynoto-badeshte-na-stranata-i-za-preventsiya-na-problemnite-plashtaniya-v-yutiliti-sektora.html", "text": "Заместник-министърът на регионалното развитие и благоустройството Малина Крумова ще участва във форума „Енергийни граждани в Европа – къде сме ние?“, съобщиха от пресцентъра на Министерството на регионалното развитие и благоустройството. Форумът ще се проведе в Дома на Европа (Представителство на Европейската комисия в България - на ул. „Георги Раковски“ №124) от 09.30 часа днес. Участниците в него ще дискутират бъдещето на енергийната система в България и Европа и възможностите за включване на все повече възобновяеми енергийни източници в мрежата и намаляване на пречките пред тяхното интегриране в системата. \r\nПо-късно, от 13.00 часа, заместник-министър Крумова ще се включи в откриването на конференцията „Превенция на проблемните плащания в ютилити сектора“, която ще се проведе в зала „Витоша“ на Интер Експо Център. \r\nЦелта на събитието е да направи анализ на предизвикателствата и тенденциите в ютилити сектора, да се постави проблемът със събираемостта на вземанията при голяма част от компаниите, като се представят добри практики в тази сфера, гледните точки на дружествата и на клиентите на комунални услуги.", "date": "2017.06.06", "title": "Заместник-министър Малина Крумова ще участва в конференции за енергийното бъдеще на страната и за превенция на проблемните плащания в ютилити сектора"}
{"url": "http://www.focus-news.net/news/2017/06/06/2401810/deutsche-welle-chehiya-se-otkaza-da-priema-bezhantsi-po-kvotite-na-es.html", "text": "Прага официално се противопостави на решението на Брюксел за справедливо разпределение на бежанците в рамките на Европейския съюз, предава руската редакция на Deutsche Welle. В понеделник чешкото правителство реши до септември тази година да не приема повече бежанци. Именно тогава трябва да приключи проектът на блока, според който държавите членки имат определени квоти за прием на мигранти, пристигнали в Италия и Гърция. \r\nМинистерството на вътрешните работи на Чехия обоснова отказа си от участие в програмата с това, че „системата за разпределение на бежанците не работи“ и „ситуацията със сигурността се е променила“ след терористичните актове в Европа. Мария Динкова", "date": "2017.06.06", "title": "Deutsche Welle: Чехия се отказа да приема бежанци по квотите на ЕС"}
{"url": "http://www.focus-news.net/news/2017/06/06/2401808/sofiya-narodniyat-predstavitel-ot-gerb-sofiya-anton-todorov-organizira-priemen-den-za-grazhdani.html", "text": "От 12.00 часа народният представител от ПП ГЕРБ – София Антон Тодоров организира приемен ден за граждани в клуба на ГЕРБ в столичния ж. к. \"Люлин\" 7, бл. 706, вх В. Това съобщиха от пресцентъра на ПП ГЕРБ.", "date": "2017.06.06", "title": "София: Народният представител от ГЕРБ-София Антон Тодоров организира приемен ден за граждани"}
{"url": "http://www.focus-news.net/news/2017/06/06/2401813/gd-granichna-politsiya-na-punktovete-kapitan-andreevo-dunav-most-i-dunav-most-2-sa-se-obrazuvali-kilometrichni-koloni-ot-tovarni-avtomobili-na-izhod.html", "text": "На граничните пунктове  „Капитан Андреево“, „Дунав мост“ и „Дунав мост 2“ са се образували километрични колони от товарни автомобили на изход. Това сочи справка на сайта на ГД „Гранична полиция“, актуална към 06.00 часа.\r\nНа българо-сръбската граница, на българо-македонската граница и на българо-гръцката граница трафикът е нормален на всички ГКПП. \r\nНа българо-турската граница на ГКПП „Капитан Андреево трафикът е интензивен, има 6 км образувана колона от товарни автомобили на изход.\r\nНа българо-румънската граница на ГКПП „Дунав мост“ -Видин трафикът е интензивен, има 2 км образувана колона от товарни автомобили на изход и на ГКПП „Дунав мост“ - Русе около 3 км .", "date": "2017.06.06", "title": "ГД „Гранична полиция“: На пунктовете  „Капитан Андреево“, „Дунав мост“ и „Дунав мост 2“ са се образували километрични колони от товарни автомобили на изход"}
{"url": "http://www.focus-news.net/news/2017/06/06/2401806/deputati-ot-pg-na-bsp-za-balgariya-vnasyat-v-ks-tekstove-ot-zakona-za-preduchilishtnoto-i-uchilishtnoto-obrazovanie.html", "text": "От 11.00 часа зам.- председателят на Комисията по образованието и науката Анелия Клисарова и депутатите Стоян Мирчев, Ирена Анастасова, Николай Цонков, Веска Ненчева, Донка Симеонова ще внесат в Конституционния съд искане от 71 депутати и мотиви за обявяване на противоконституционни на текстове от Закона за предучилищното и училищното образование. Това съобщиха от пресцентъра на БСП.", "date": "2017.06.06", "title": "Депутати от ПГ на „БСП за България\" внасят в КС текстове от Закона за предучилищното и училищното образование"}
{"url": "http://www.focus-news.net/news/2017/06/06/2401809/zam-ministar-denitsa-nikolova-shte-dade-nachaloto-na-proekt-za-podobryavane-na-gradskata-sreda-na-pernik.html", "text": "Заместник-министърът на регионалното развитие и благоустройството и ръководител на Управляващия орган на Оперативна програма „Региони в растеж“ (ОПРР) Деница Николова ще постави началото на изпълнение на проект „Подобряване на градската среда в град Перник“. Това съобщиха от пресцентъра на Министерството на регионалното развитие и благоустройството. Първата копка за реализация на обектите, включени в него, ще се състои днес, от 12.00 часа, пред блок 100 в кв. „Тева“. Проектът се финансира от Оперативна програма „Региони в растеж“ 2014 - 2020 г. и включва благоустрояване на жилищния квартал и парк на предизвикателствата в местността „Войниковец“.", "date": "2017.06.06", "title": "Зам.-министър Деница Николова ще даде началото на проект за подобряване на градската среда на Перник"}
{"url": "http://www.focus-news.net/news/2017/06/06/2401807/zamestnikministrite-denitsa-nikolova-i-malina-krumova-shte-uchastvat-v-konferentsiya-na-tema-evrofondove-publichni-programi-i-inteligenten-rastezh.html", "text": "Заместник-министрите на регионалното развитие и благоустройството Деница Николова и Малина Крумова ще вземат участие в конференция на тема „Еврофондове, публични програми и интелигентен растеж“, която ще се проведе днес. Това съобщиха от пресцентъра на Министерството на регионалното развитие и благоустройството. Форумът започва в 09.00 часа в Capital Fort. Организатор е economix.bg, а събитието се провежда с подкрепата на Асоциацията на индустриалния капитал в България. \r\nФокусът на конференцията е върху ролята на европейските програми за повишаване на конкурентните предимства на страната и увеличаване на производствата с висока добавена стойност. \r\nОт 09.20 часа зам.-министър Деница Николова ще представи възможностите за използване на финансови инструменти за осигуряване на устойчиво градско развитие и интелигентен растеж. Участието на зам.-министър Малина Крумова е от 11.35 часа в дискусионния панел: \"Как да направим програмите по-ефективни. Критерии за подбор и оценка на проектите\".", "date": "2017.06.06", "title": "Заместник–министрите Деница Николова и Малина Крумова ще участват в конференция на тема \"Еврофондове, публични програми и интелигентен растеж\""}
{"url": "http://www.focus-news.net/news/2017/06/06/2401784/ria-novosti-katar-earueys-preustanovyava-poletite-si-do-nyakolko-darzhavi.html", "text": "Авиокомпанията на Катар, „Катар еъруейс“, е взела решение да преустанови полетите си до Саудитска Арабия, Обединените арабски емирства, Бахрейн и Египет до следващо нареждане, предава РИА Новости. \r\nВ изявлението на компанията се уточнява, че полетите до Обединените арабски емирства, Бахрейн и Египет ще бъдат спрени на 6 юни. \r\n„На всички, закупили билети за засегнатите полети, ще бъдат предоставени алтернативни варианти, включително възможност за пълно връщане на парите за всеки неизползван билет и безплатна пререгистрация за най-близките дестинации от мрежата на „Катар еъруейс“, заявиха от компанията. Мария Динкова", "date": "2017.06.06", "title": "РИА Новости: „Катар еъруейс“ преустановява полетите си до няколко държави"}
{"url": "http://www.focus-news.net/news/2017/06/06/2401815/veliko-tarnovo-zapochva-vtoriyat-etap-ot-remontite-na-ulichnata-mrezha.html", "text": "Във Велико Търново започва вторият етап от частичните ремонти на уличната мрежа, съобщиха от пресцентъра на Община Велико Търново. По разпореждане на кмета Даниел Панов дейностите стартират от днес. Екипи на фирмата изпълнител ще работят от старата градска част към централните зони. Финансирането е осигурено от общинския бюджет, по инвестиционната програма на Общината. \r\nКомисия вече е извършила огледи на улиците, стълбищата и тротоарите в целия град. Създадена е организация на необходимите строителни дейности. Поетапно компрометираните от обилните дъждове настилки в отделните улични участъци ще бъдат преасфалтирани. На експлоатационните дружества е указано да възстановят за тяхна сметка засегнатите от дейностите им асфалтови и тротоарни площи.\r\nПредстои и изграждането на няколко „повдигнати” пешеходни пътеки в рамките на града. Първите две от тях ще бъдат на улица „Краков”.", "date": "2017.06.06", "title": "Велико Търново: Започва вторият етап от ремонтите на уличната мрежа"}
{"url": "http://www.focus-news.net/news/2017/06/06/2401816/denyat-6-yuni-v-svetovnata-istoriya.html", "text": "През 1242 г. в Париж са изгорени 24 вагона с еврейски талмудски ръкописни книги заедно с още други 200 равински ръкописа. През лятото на 1239 г. римският Папа нарежда да бъдат конфискувани и изгорени всички свещени еврейски текстове, от обожествения Талмуд до езотеричните писания на Кабала.\r\nПрез 1391 г. в еврейския квартал на Севиля юдериа (juderia) е извършено клане на 5000 евреи. Мястото е било запалено от всички страни. Освен жертвите били продадени в робство жени и деца на мюсюлманите. Повечето от двадесет и трите синагоги в Севиля са разрушени или превърнати в църкви. \r\n1664 г. - градът Ню Амстердам, основан от холандски колониалисти, е преименуван на Ню Йорк Сити.\r\n1683 г. - в английския град Оксфорд е открит първият обществен музей в света. \r\nПрез 1809 г. Швеция обявява независимостта си, като е установена конституционна монархия чрез приемането на нова конституция, постановени са гражданските права и свободи на шведите. По-късно през 1983 г. 6 юни е обявен за Ден на Швеция.\r\nПрез 1912 г. изригва вулканът Новарупта в Аляска. По време на това най-голямо за XX век изригване в атмосферата е изхвърлено огромно количество пепел, а киселинни дъждове се изливат в диаметър над 600 км. През 70-те години американски астронавти използват околностите на вулкана при тренировки за бъдещите си полети до Луната.\r\n1944 г. - по време на Втората световна война (1939-1945 г.) съюзническите войски дебаркират в Нормандия в рамките на операцията “Овърлорд”, известна като “Денят Д” (D-day).\r\nПрез 1949 г. в Лондон в тираж 25 000 излиза от печат романът на Джордж Оруел “1984”, който по-късно е преведен на 60 езика. Трите лозунга на тоталитарната държава според Оруел са: “Войната е мир, свободата – робство, незнанието – сила”.\r\nПрез 1971 г. “Съюз 11” е изстрелян от космодрума Байконур в централен Казахстан.\r\nПрез 1985 г. в Бразилия са ексхумирани останките на човека, смятан за нацисткия престъпник доктор Йозеф Менгеле.\r\nНа 6 юни са родени: Генерал Александър Пушкин, Анте Ковачич, славистът Вячеслав Шчепкин, последната руска императрица Александра Феодоровна.\r\n2015 г.\r\nИндия и Бангладеш си разменят анклави с обща площ 98 кв. км.\r\n2014 г.\r\nВ Южен Китай буря взима 20 жертни\r\n2013 г.\r\nПрезидентът на Русия Владимир Путин и жена му Людмила Путина обявяват официално намерение за развод.\r\n2012 г.\r\nЗапочва последното за 21-ви век преминаване на Венера пред диска на Слънцето. Първото за този век е било на 8 юни 2004 г. Предната двойка пасажи са били през 1874 и 1882 г.,\r\n2011 г.\r\nНа парламентарните избори в Република Македония ВМРО-ДПМНЕ печели 375566 гласа, СДСМ 312149 гласа, албанската партия Демократичен съюз за интеграция - 97151, Демократичната партия на албанците 51268, Народната демократична партия 25723, ВМРО-НП 24341, Нова демокрация 16679, Обединени за Македония 14471, Либерално-демократическата партия 13511, Достойнство 7546 гласа.\r\n2011 г.\r\nВ Русия с президентски указ 6 юни (рождения ден на Александър Пушкин) е обявен за „Ден на руския език“. ООН чества дните на шесте официални езика, които официално се ползват от организацията - английски (23 април), арабски (18 декември), испански (12 октомври), китайски (20 април), руски (6 юни) и френски (20 март).\r\n2006 г.\r\nПисателката Зади Смит печели британската литературна награда “Оранж”. Тя печели наградата с романа си “За красотата”. Писателката получава и парична премия в размер на 30 000 лири. Смит е номинирана за “Оранж” и през 2001 и 2003 година.\r\n2006 г.\r\nУчените от Харвардския университет заявяват, че са започнали подготовка по клонирането на човешки ембриони, с цел получаване на стволови клетки. Експериментът е финансиран от частни инвеститори, за да се избегне закона за ограничаване на клонирането. “Нашата крайна цел е създаването на ембрионални стволови клетки от тъканта на пациентите, притежаващи генетични дефекти и връщането на здравите клетки в организма на пациента”, заявява Джордж Бейли, един от участниците в експеримента. През 2001 година президентът на САЩ Джордж Буш подписва закон, забраняващ клонирането, финансирано със средства от бюджета.\r\n2006 г.\r\nГръцката терористична организация “Революционна борба” поема отговорността за атентата срещу бившия министър на обществения ред и настоящ министър на културата на Гърция Георгиос Вулгаракис. Бомбеният атентат срещу Вулгаракис е извършен на 30 май 2006 г., когато пред дома на бившия министър на обществения ред и настоящ министър на културата Вулгаракис избухва взривен механизъм. Взривът е бил поставен върху багажника на велосипед, разположен между два автомобила, на разстояние около 150 метра от къщата на Вулгаракис в атинския квартал Ексархия - точно по маршрута, по който министърът и семейството му всеки ден минава. Взривът избухва в 7:42ч, няколко минути преди Вулгаракис да тръгне за работа и две минути, след като съпругата му и най-малкото от четирите им деца минали оттам.\r\n1993 г. \r\nМонголия провежда своите първи преки президентски избори.\r\n1985 г.\r\nВ Бразилия са ексхумирани останките на човека, смятан за нацисткия престъпник доктор Йозеф Менгеле.\r\nЙозеф Менгеле е роден на 16 март 1911 г. в Гюнцбург Бавария. Син е на основателя на фабриката \"Карл Менгеле & Синове\", изработваща селскостопанска техника, и съпругата му госпожа Валбурга (моминско име Хупфауер).\r\nПрез 1944 г. Менгеле става водещият лекар на женския лагер в Аушвиц. В началото на годината започва работа по проекта \"Цвят на очите\". \"Подходящи\" за проекта затворници биват убивани и различни проби от органите им се изпращат в Берлин за по-нататъшни изследвания. През месеците юли-август циганският лагер в комплекса е ликвидиран по архитектни съображения. Менгеле поема организирането и селектирането на затворниците. Под негово ръководство са обгазени 3000 души, 1400 работоспособни затворници са прехвърлени в концентрационния лагер Бухенвалд.\r\nНа 17 януари 1945 г., десет дни преди Аушвиц да бъде освободен от Червената армия, Менгеле напуска лагера. По-голямата част от документацията си той взима със себе си, за да се хабилитира за изследванията си върху близнаците. Останалата част от документите му са унищожени от SS. През февруари Менгеле си намира работно място като лекар при един от бившите си колеги. Юни месец е арестуван от американски войници под името Фриц Холман, но след няколко дни успява да избяга. Самоличността му не е разкрита. През лятото след разследването на останките от Аушвиц от Червената армия и съветските власти става ясно, че Менгеле е отговорен за изследователски проекти, ползващи живи хора за опитен материал. От 30 октомври той работи под друго име като ратай в селскостопански двор в Манголдинг при Розенхайм. 1946-1947 в рамките на Нюрнбергския процес се състои и Лекарският такъв. Менгеле задочно е осъден на доживотен затвор. Издирването му не е започнато. През 1948 г. той се завръща в Гюнцбург, където се захваща с възстановяването на бащината си фирма. През 1949 г. с паспорт от Интернационалния комитет на червения кръст на името на Хелмут Грегор успява да се добере до Генуа, а от там и до Буенос Айрес.\r\nПрез 1954 г. се развежда с останалата в Европа съпруга. През 1958 г. в Монтевидео (Уругвай) се оженва за вдовицата на брат си Карл, която през 1956 г. го е последвала в Южна Америка. Менгеле се чувства сигурен във военните диктатури на континента и се подвизава под истинското си име. Но през 1959 г. заради интернационалното издирване на нацистки престъпници е принуден да напусне Аржентина и да се засели в Парагвай. Получава и парагвайско гражданство.\r\nПрез лятото на 1960 г. изчезва от преследвачите си някъде близо до Сао Пауло (Бразилия). През 1979 г. на 7 февруари Йозеф Менгеле умира вероятно при нещастен случай (удавяне) в Бертигоа край Сао Пауло. Под името Волфганг Герхард е погребан в Ембу (Бразилия). Семейството му успява да запази смъртта му в тайна.\r\nПрез 1982 г. заповедта за задържането на Менгеле от ФРГ е подновена. За информация за Менгеле е обявена награда от 5000 долара (увеличена от Центъра по документация в Хайфа на 50000), а за залавянето му се дават десет милиона марки. Израелската тайна служба Мосад също продължава диренето му. В началото на 1985 г. именно тя намира гроба на Менгеле. Следва ексхумация и съдебна експертиза на скелета и зъбите за потвърждаване на самоличността. В Йерусалим на т. нар. \"Трибунал Менгеле\" официално е обявена смъртта му.\r\n1982 г.\r\nЗапочва Ливанската война, като военни части под командването на израелския министър на отбраната Ариел Шарон нахлуват в Южен Ливан за да спрат нападенията от страна на палестинските партизани и успяват да достигнат до столицата Бейрут.\r\n1980 г.\r\nАмериканските ядрени сили са вдигнати по тревога за втори път в рамките на една седмица поради компютърна грешка, предупреждаваща за съветско нападение.\r\n1971 г.\r\nВ ефира на CBS се излъчва последното издание на “Шоуто на Ед Съливан” – най-дълго излъчваната телевизионна развлекателна програма (27 години).\r\n1971 г.\r\n“Съюз 11” е изстрелян от космодрума Байконур в централен Казахстан\r\n“Съюз 11” е вторият опит и първото успешно посещение на първата космическа станция “Салют 1”. Космонавтите Владислав Волков, Георги Доброволски и Виктор Пацайев, остават 22 дни на борда и поставят световен рекорд по престой в космоса. На единадесетият ден от техния престой на “Салют 1” избухва пожар. На 30 юни 1971 г. след нормално навлизане в атмосферата на капсулата “Съюз 11” спасителният екип отваря капсулата и открива мъртвия екипаж, който по всяка вероятност се е задушил в следствие на отворен вентил. Тримата космонавти са погребани в Кремълската стена на Червения площад в Москва.\r\n1954 г.\r\nОбразувана е международната телевизионна мрежа “Eurovision”, в която влизат Белгия, Великобритания, Холандия, Дания, Италия, Франция и Швейцария. Първото обръщение към телевизионните зрители произнася римокатолическия папа.\r\n1952 г.\r\nВ Пловдив, при \"закрити врати\" се гледа делото на католическия свещеник Йосиф Тончев, обвинен в \"шпионаж\" и в \"подривна дейност\" - \"образуване на нелегална организация\". Той получава смъртна присъда и е екзекутиран на 25 януари 1953 г.\r\n1949 г.\r\nВ Лондон в тираж 25 000 излиза от печат романът на Джордж Оруел “1984”, който по-късно е преведен на 60 езика. Трите лозунга на тоталитарната държава според Оруел са: “Войната е мир, свободата – робство, незнанието – сила”.\r\nДжордж Оруел е английски писател. Той работи в колониалната полиция в Индия. Взема участие в Гражданската война в Испания. Умира от туберкулоза. Основното му произведение е романът - антиутопия \"1984\" (1948 г.). Много от темите в романа обаче са маркирани още във \"Фермата (Приказка за животни)\" (1945 г.) - една алегория на сталинизма. Публикува пътни бележки, очерци, публицистика.\r\n1944 г.\r\nПо време на Втората световна война (1939-1945 г.) съюзническите войски дебаркират в Нормандия в рамките на операцията “Овърлорд”, известна като “Денят Д” (D-day). Тя е най голямата десантна операция в световната история. Дебаркирането на силите на западния бряг във Франция на 6 юни 1944 г. слага началото на тяхното настъпление във вътрешността на окупираната от нацистите Европа. Американски войски слизат на западните брегове, а британски и канадски – на източните. Генерал Айзенхауер е върховен главнокомандващ силите на съюзниците, като прякото командване на бойното поле е прехвърлено на генерал Монтгомъри. Тежките сражения в Нормандия продължават един месец. Скоро дебаркиралата съюзническа армия достига 1.5 млн. души. Американските войски превземат пристанището на Шербур на 27 юни, а канадските и британските влизат в Кан на 9 юли. По този начин те дават възможност на танковете да пробият германските укрепления. Париж е освободен на 25 август, Брюксел на 2 септември, а германската граница отпреди войната е пресечена до Аахен на 12 септември.\r\n1933 г.\r\nВ Ню Джърси, САЩ, е открито първото авто-кино с размери на екрана 12х15 м и вместимост 400 коли.\r\n1925 г.\r\nУолтър Перси Крайслер основава корпорацията Крайслер.\r\nChrysler Group LLC е американски автомобилен производител със седалище в Обърн Хилс, щата Мичиган, Съединените американски щати. Той е сред т.нар. „Голяма тройка“ американски производители на автомобили.\r\nКорпорацията произвежда и продава автомобили в целия свят под марките Chrysler, Dodge, Jeep, Ram, а също произвежда автомобили, продавани под марката Fiat в Северна Америка. Други големи подразделения на Chrysler са Mopar (автомобилни части и аксесоари) и SRT (доработка и производство на спортни автомобили). През 2011 г. Chrysler Group е 12-ят по големина автомобилен производител в света и 7-ят с „Фиат“.\r\n1924 г.\r\nИзвестният инженер и бизнесмен Уолтър Крайслер основава автомобилния концерн “Крайслер” и пуска първия автомобил с тази марка, който е с шестцилиндров двигател.\r\n1912 г.\r\nИзригва вулканът Новарупта в Аляска. По време на това най-голямо за XX век изригване в атмосферата е изхвърлено огромно количество пепел, а киселинни дъждове се изливат в диаметър над 600 км. През 70-те години американски астронавти използват околностите на вулкана при тренировки за бъдещите си полети до Луната.\r\n1882 г.\r\nХенри Уили патентова електрическата ютия.\r\n1853 г. \r\nОснован е град Аламида, щата Калифорния, САЩ.\r\n1809 г.\r\nШвеция обявява независимостта си, като е установена конституционна монархия чрез приемането на нова конституция, постановени са гражданските права и свободи на шведите. По-късно през 1983 г. 6 юни е обявен за Ден на Швеция.\r\n1664 г.\r\nГрадът Ню Амстердам, основан от холандски колониалисти, е преименуван на Ню Йорк Сити. Старото име на града произхожда от име на крепост от XVII век. Градът получава общински права през 1653 г. Селището е разположено на стратегическо място в южния край на остров Манхатън, чието име произхожда от индианско племе, наречено Манахата. Ню Амстердам се развива като най-голямото холандско колониално селище в провинцията Нова Холандия до август 1664 г., когато попада в ръцете на англичаните.\r\n1654 г.\r\nСлед 22-годишно управление кралицата на Швеция Кристина се отрича от престола и дегизирана с мъжки дрехи напуска страната.\r\n1523 г.\r\nВ Швеция за крал е коронясан Густав Първи, като царува до 1560 г. Той въвежда Лутеранизма в страната като национална религия, също така наследствената царска власт и създава постоянна армия и флот. До тогава Швеция е управлявана от датски монарси.\r\n1391 г.\r\nВ еврейския квартал на Севиля юдериа (juderia) е извършено клане на 5000 евреи. Мястото е било запалено от всички страни. Освен жертвите били продадени в робство жени и деца на мюсюлманите. Повечето от двадесет и трите синагоги в Севиля са разрушени или превърнати в църкви.\r\n1242 г.\r\nВ Париж са изгорени еврейски талмудски ръкописни книги заедно с още други 200 равински ръкописа. През лятото на 1239 г. римският Папа нарежда да бъдат конфискувани и изгорени всички свещени еврейски текстове, от обожествения Талмуд до езотеричните писания на Кабала.На тази дата са родени:\r\n1944 г.\r\nРоден е Филип Шарп – американски генетик.\r\nЗавършва химия и математика в Барбървил през 1966 г. и става доктор по химия в Илинойския университет през 1969 г. Специализант и изследовател в лабораторията “Коулд Спринг Харбър” в Ню Йорк от 1969 до1974 г. \r\nПрез 1974 г. става доцент, 1979 г. професор, заместник –директор и от 1982 – 1991 г. е директор на Центъра за проучване на рака в Масачусетския технологичен институт. Изучава строежа на гените и механизмите за предаване на наследствената информация. През 1977 г. открива, че някои гени имат прекъснат строеж. Доказва (заедно с Р. Робъртс) неизвестен дотогава генетичен процес - генно снаждане (сливане на генни сегменти), който предхожда предаването на генетична информация. Това откритие променя възгледите за еволюция на организмите; открива възможности в диагностиката и лечението на наследствените и раковите заболявания. Получава Нобелова награда за медицина през 1993 г.\r\n1932 г.\r\nРоден е Дейвид Скот – американски астронавт, полковник от Военно Въздушните Сили.\r\nПрез 1962 г. завършва Военната академия на САЩ в Уест Пойнт, Масачусетския технологичен институт. Завършва още училище за летци изпитатели и подготовка на пилоти за аерокосмични изследвания. От 1963 г. е в групата на астронавтите към НАСА. На 16 март 1966 г., заедно с Н. Армстронг, лети като втори пилот на космическия кораб “Джемини-8”. Продължителността на полета е 10 ч и 16 мин. От 3 до 13 март 1969 г., заедно с Дж. Макдивит и Р. Швейкарт лети на космическия кораб “Аполо-9” като пилот на основния блок. Корабът извършва 151 обиколки около Земята за 241 ч и 1 мин, изминавайки 6,6 млн. км. Извършва трети полет в Космоса от 26 юли до 7 август 1971 г. заедно с Дж. Ървин и А. Уордън като командир на космическия кораб “Аполо-15”. Лунната капсула със Скот и Ървин каца на Луната в района на източната граница на Морето на дъждовете на 31 юли 1971 г. Престоят им на Луната е 66 ч и 55 минути.\r\n1924 г.\r\nРоден е Васил Акьов - български литературен критик, автор на романи, повести и киносценарии.\r\nНякои от най-известните му книги са: \"Република на смъртните\" (повест, 1966 г.), \"И дойде денят\" (роман, 1967 г.), \"Светове\" (критика, 1968 г.), \"Джокерите\" (роман, 1977 г.). Автор е на сценариите: \"Птици и хрътки\" (1969 г.), \"И дойде денят\" (1973 г.), \"Тигърчето\" (1973 г.), \"Пантемей\" (1978 г.), \"Къщата\" (1979 г.).\r\n1903 г.\r\nРоден е арменският композитор на класическа музика Арам Хачатурян. Творческото оформяне на Хачатурян като композитор става в Московската консерватория. Първата му творба – „Трио за кларинет, цигулка и пиано” (1932) и Първа симфония (1934) – веднага установяват забележителния мелодически талант на Хачатурян. Неговото влечение към естественото и артистично съчетание на източните народни мелодии и ритми с традиционните европейски форми предизвиква възхищение. \r\nСред значимите творби на Хачатурян са:\r\nинструментални концерти – клавирен (1936), цигулков (1940), виолончелов (1963);\r\nВтора симфония (1943);\r\nДва тематично свързани балета – „Щастие” (1939) и „Гаяне” (1942);\r\nБалет „Спартак” (1954);\r\n„Поема за Сталин за хор и оркестър” (1938);\r\nМузика за филми и театрални спектакли.\r\n1901 г.\r\nРоден е Сукарно – президент на Индонезия от 1945 до 1967 г.\r\nПрез 1925 г. завършва Бандунгския технологичен институт. Един от организаторите на “Бандунгския изследователски клуб”, който подготвя създаването на Националната партия на Индонезия през1927 г. През декември 1929 г. е арестуван от холандските колониални власти. След излизането си на свобода през 1932 г. влиза в партията “Индонезия” (основана през 1931 г.) и е избран за неин председател. През 1938 г. отново е арестуван, заточен на остров Флорес. През 1938 г. е преместен в Южна Суматра, където остава до японското нашествие в Индонезия през 1942 г. Сукарно формулира идеите на така наречения мархаенизъм (индонезийски вариант на дребнобуржоазен социализъм). По време на японската окупация от 1942 до 1945 г. поддържа външна лоялност към окупационните власти, като запазва връзките си с националните-патриотичните нелегални организации. На 17 август 1945 г. провъзгласява независимостта на Индонезия. Един от инициаторите за Бандунгската конференция (1955 г.) на страните от Азия и Африка. В края на 50-те години въвежда нова форма на управление – така наречената “управляема демокрация”, която засилва личната власт на президента. През 1963 г. сесията на Временния нар. консултативен конгрес му дава титлата “велик вожд на революцията” и го назначава за пожизнен президент. След събитията от 30 септември 1965 г., в резултат на които на власт идват военните, влиянието на Сукарно в политическия живот на страната отслабва. На 20 февруари 1967 г. е отстранен от власт и отстъпва президентския пост на генерал Сухарто.\r\n1875 г.\r\nРоден е Томас Ман - един от най-големите съвременни германски писатели, брат на Х. Ман и баща на Клаус Ман. Слуша лекции в Мюнхенския университет по история, политикономия и литература. Живее известно време в Рим. Става известен с романа “Буденброкови” ( 1901 г.). Автор е на новелите “Тристан” (1903 г.), “Тонио Крьогер” (1903 г.), “Смърт във Венеция”, автобиографичната скица “Пред огледалото” и други. След Първата световна война издава романа “Вълшебната планина” (1924 г.), а през 1933-1943 г. издава историческа тетралогия на библейска тема “Йосиф и неговите братя”.\r\nЕмигрира от Германия в Швейцария, а през 1938 г. – в САЩ. През 1948 г. публикува “Доктор Фаустус”. Посещава Германия през 1949 г. Получава Нобелова награда за литература за 1929 г.\r\n1872 г.\r\nРодена е Александра Феодоровна - последната руска императрица, съпруга на император Николай II (от 14.11.1894 г.). Дъщеря на хесен-дармщатския херцог Людовик IV. От брака си с Николай имат 5 деца: Олга (1895 г.), Анастасия (1897 г.), Татяна (1899 г.), Мария (1901 г.), Алексей (1904 г.). Отличава се с дълбоко суеверие, твърда привързаност към неограничено самодържавие и консерватизъм във вътрешната политика. Арестувана на 2 март 1917 г., изпратена в Тоболск и след това в Екатеринбург, където е разстреляна заедно с цялото си семейство.\r\n1863 г.\r\nРоден е Вячеслав Николаевич Шчепкин - руски учен славист, езиковед, палеограф. Внук на актьора М. С. Шчепкин. Ученик на Ф. Ф. Фортунатов. Завършва Московския университет през1885 г. От 1907 г. е професор в Московския университет. От 1887 г. работи в Историческия музей в Москва, където създава системата на научни каталози в Отдела за ръкописни и старопечатни книги. Магистърската му дисертация “Разсъждения за езика на Савината книга” (1898-1899 г.) е капитално изследване върху фонетиката на старославянския език . \r\nАвтор е на съчиненията “Въведение в славянознанието” (1914 г.), “Учебник по руска палеография” (1918 г.), изследвания за Новгродската иконописна школа и много други.\r\n1854 г.\r\nРоден е Анте Ковачич - хърватски писател. Автор е на стихове, фейлетони, повести и романи. Най-известен е автобиографичният му роман “В регистратурата” (1888 г.).\r\n1833 г.\r\nРоден е Александър Александрович Пушкин – руски офицер, генерал от кавалерията (1898 г.). Син на А. С. Пушкин. Завършва Пажеския корпус в Санкт Петербург през 1851 г. Участва в Кримската война от 1853 до1856 г. От 1870 г. е командир на 13-ти Нарвски хусарски полк, с който участва в Руско-турската война от 1877 до1878 г. Полкът е в състава на Източният отряд и действа в района на Елена и Котел. След войната служи в армията като командир на дивизия и корпус, командващ военен окръг и губернатор на Северен Кавказ. Умира на 6 юни 1914 г.\r\n1799 г. \r\nРоден е руският писател - поет, драматург и белетрист Александър Пушкин. Още приживе той си създава репутацията на най-значимия руски национален поет, а по-късни изследователи го определят като основоположник на съвременния руски литературен език. Творбите на Пушкин са писани под влиянието на сатирата на Волтер, поезията на Байрон и трагедиите на Шекспир. Много от неговите произведения са считани от критиците за шедьоври. Самият Пушкин предпочита романа „Евгени Онегин“, който пише в продължение на няколко години. Той е един от малкото поети или писатели, които болшевиките не забраняват, когато идват на власт, може би отчасти това се дължи се на факта, че самият Пушкин е бунтар и е в конфликт с правителството поради политическите си убеждения. Дори кръщават Царское село на него.\r\nТворчеството на А.С. Пушкин дава основа за много музикални произведения, например оперите на Чайковски „Евгени Онегин“ (1879 г.) или „Борис Годунов“ на Мусоргски (1874 г.). Много от творбите му са екранизирани.\r\nМножество градове по света имат паметници на поета. Най-много те са в Русия, като Москва и Санкт Петербург имат по няколко.\r\n1606 г.\r\nРоден е Пиер Корней - френски писател, представител на трагедията от епохата на класицизма.\r\n1599 г.\r\nРоден е испанският художник Диего Веласкес. Възпитан е в религиозен дух, получава добра начална подготовка в областта на езиците и философията. Още в ранна възраст обаче той проявава дарби в рисуването и в продължение на една година учи при основоположника на Севилската школа Франсиско де Ерера.\r\nСлед упорита работа се появяват знаменитите картини “Венера в огледалото”– 1651 година и “Менините” (Las Meniñas)– 1656 година. Връх в изкуството му е творбата “Тъкачките”, последвана от прекрасни портрети на втората жена на Филип IV Испански – кралица Мариана Австрийска, на инфанта Маргарита и сестра ѝ Мария-Тереза – бъдеща жена на френския крал и картината “Меркурий и Аргус” с митологичен сюжет. Най-известни портрети: дона Хуан Матеос (1632), генерала Оливарес (1633), конният портрет на крал Филип IV (1635), папа Иннокентий X (1648).\r\nПортретите от късния период в творчеството на Веласкес в голяма степен са проникнати от артистизъм и психологическа На тази дата умират:\r\n1991 г.\r\nУмира Стен Гетц - американски тенор саксофонист.\r\nПо време на Втората световна война Гетц има възможността да свири в най-популярните за времето си оркестри, сред които бигбенда на Д. Дорси (1945 г.) и бигбенда на Б. Гудман (1945-1946 г.). Звукозаписният си дебют прави през 1946 г., но става популярен, когато започва да свири с Уди Хърман (1947-1949 г.). През 50-те години на ХХ век. Гетц работи с музиканти като Хорас Силвър и Джими Рейни, посещава Европа, а заедно с Джони Смит създават незабравимия хит \"Moonlight in Vermont\". От 1958 г. до 1960 г. живее в Европа, а след завръщането си в САЩ записва албума \"Focus\". През февруари 1962 г. излиза албумът \"Jazz Samba\" с Ч. Паркър - това слага началото на \"ерата на босановата\". \r\nПрез 1963 г. Гетц записва няколко албума в стил \"босанова\" с оркестрите на Л. Бонфа и Л. Алмейда; най-значителен в творчеството му и в историята на \"босановата\" изобщо е \"Getz/Gilberto\", записан заедно с Аструд Жобим и Жоао Жилберто.\r\nПрез следващите години той остава верен на босановата, но прави и различни експерименти, допринесли за развитието на фюжъна. Свири с Г. Бъртън, Б. Евънс, Ч. Кърия и други. В края на живота си Гетц отново се връща към чисто акустичното звучене. Последният му запис е \"People Time\" (1991 г.) - брилянтен дует с К. Барън.\r\n1968 г.\r\nУмира Робърт Френсис Кенеди – американски политик. Роден е на 20 ноември 1925 г. в Бостън и е брат на Джон Кенеди.\r\nРобърт Кенеди завършва право и от 1957 г. заема отговорни длъжности в държавния апарат на САЩ. През 1961 г. е министър на правосъдието в кабинета на брат си. Известно време, до 1964 г., е на този пост и в кабинета на Линдън Джонсън.\r\nОт 1965 г. Робърт Кенеди е сенатор от щата Ню Йорк. Той е един от лидерите на либералното крило на Демократическата партия и открито се обявява против виетнамската политика на правителството на Джонсън.\r\nПрез 1968 г. Робърт Кенеди се кандидатира за поста президент на САЩ от Демократическата партия. В разгарана на предизборната борба, на 6 юни 1968 г. той е убит в Лос Анджелис. През май 1969 г. палестинецът Сирхан Сирхан е признат от съда за виновен и осъден на смърт за убийството на Робърт Кенеди. В последствие присъдата е заменена с доживотен затвор.\r\n1961 г.\r\nУмира Карл Густав Юнг - швейцарски психолог и културолог, основател на аналитичната психология. Започва научната си дейност в Цюрих под ръководството на Е. Блойлер. От 1906 г. преминава на позициите на психоанализата и става най-близък съратник на Фройд и популяризатор на неговото учение.\r\n1948 г.\r\nУмира Луис Жан Люмиер – френски химик и индустриалец.\r\nРаботи в ателието на баща си, който е фотограф, и със сътрудничеството на брат си Огюст предприема опити, които водят до подобрение във фотографското изкуство. През 1895 г. създава в собствената си фабрика в Лион първия кинематограф. Открива и способ за трицветно фотографиране. Във Франция е учредена ежегодна премия \"Л. Люмиер\" за документален филм.\r\n1946 г.\r\nУмира Герхард Йохан Роберт Хауптман - германски драматург и писател. Става известен с драмата си “Преди изгрев слънце” (1889 г.). \r\nАвтор е на драмите “Празникът на мира” (1890 г.), “Самотни хора” (1891 г.), “Тъкачите” (1892 г.), “Възнесението на Ханеле Матерн” и “Потъналата камбана” (1896 г.), “Флориан Хайер” (1896 г., историческа драма), “Боброва шуба” (1893 г., сатирична комедия), “Роза Бернд” (1903 г.), “Преди залез слънце” (1932 г.), “Потъналата камбана” (символистична драма приказка). \r\nНегови романи са: “Емануел Квинт” (1910 г.), “Еретикът от Соана” (1918 г.), “Приключение от моята младост” (1937 г., автобиографичен) и други.\r\nПолучава Нобелова награда за литература за 1912 г.\r\n1916 г.\r\nУмира Юан Ши Кай - китайски политик и военен деец. Губернатор на Шандун и Джили. Той потушава Ихътуанското въстание (1899-1901 г.). Реорганизира китайската армия по европейски образец. Покровителстван от императрица Тан Хи. Оглавява войските на Севера по време на Синхайската революция и води военни действия срещу революционния Юг. От 13 февруари 1912 г. е президент на Китайската република.\r\n1861 г.\r\nУмира Камило Бенсо Кавур – италиански държавник, общественик и дипломат на Пиемонт (Сардинското кралство) и Италия от епохата на обединяването £. Идеолог и лидер на буржоазното дворянство и умерено-либералната монархическа буржоазия. През 1829 г. завършва Военната академия в Торино. Заедно с Ч. Балбо основава вестник “Рисорджименто”, орган на умереното либерално движение. По време на Революцията (1848-1849 г.) е депутат в парламента. Министър на земеделието и търговията (1850-1852 г.), министър на финансите (1851-1852 г.) и министър-председател на Пиемонт (1852-1861 г.). Вътрешната политика на Кавур е насочена към буржоазни преобразования в икономическата и политическата структура на Пиемонт. Политиката на Кавур помага за разширяване на либерално-буржоазния слой. Негова крайна цел е обединението на Италия под егидата на Савойската династия. Чрез ловки дипломатически маневри успява да предизвика Австрия да воюва с Пиемонт през 1859 г. По време на войната прави опит да освободи Ломбардия и Венеция с помощта на Франция, но сепаратисткият договор между Франция и Австрия попречва на плановете му. Благодарение на енергичните действия на Кавур и с помощта на армията на Гарибалди, всички италиански земи се обединяват и през 1861 г. е провъзгласено Италианското кралство, а Кавур става първият министър-председател на Италия.\r\n1818 г.\r\nУмира Ян Хенрих Домбровски- полски генерал. Прикрива отстъплението на армията на Наполеон I през р. Березина.За изготвянето на историческата справка на Агенция “Фокус” са използвани следните източници:", "date": "2017.06.06", "title": "Денят 6 юни в световната история"}
{"url": "http://www.focus-news.net/news/2017/06/06/2401817/stara-zagora-gradat-e-domakin-na-mezhdunaroden-dzhaz-forum.html", "text": "„Международният джаз форум Стара Загора“ под наслов „Големите звезди и големите оркестри“ за първи път тази година ще започне на 8 юни в 18.30 часа с диксиленд шествие на участниците по централните улици на областния град. Това съобщиха от пресцентъра на Община Стара Загора. С фестивалния химн „Зара Джаз фанфари“ час по-късно започва официалното откриване на обичайното място – Античния форум „Августа Траяна“. \r\nИстинско съзвездие от световни имена в джаза ще се представят във фестивалните дни до 10 юни - общо 6 формации и близо 100 музиканти от 6 държави. За първи път шестото издание на „Джаз форум Стара Загора“ ще има и фестивален Бигбенд, съобщи на пресконференция директорът на фестивала Венцислав Благоев. Съставен от Антони Дончев, с изпълнители от Испания, Франция, Англия и САЩ, по думите му, той ще остане в историята на българския джаз. Негов солист е американският тромбонист Конрад Хъруиг, а в състава му е и скасофонистът от Великобритания Анди Скофийлд. „Дори само тези имена са достатъчно да издигнат фестивала на световно ниво“, твърди Венцислав Благоев. След първите пет успешни издания на джаз форума, приветствани горещо от феновете в Стара Загора, той е убеден, че „има публика от всички възрасти, която се нуждае от джаз“. \r\nФеновете на джаза ще видят и чуят още един от най-търсените музиканти в Ню Йорк - саксофонистът Крейг Бейли (САЩ), Шибил Бенев – пиано, китара, Петър Момчев – саксофон, Венцислав Благоев – тромпет, Владислав Мичев – тромбон, Димитър Благоев – китара, Михаил Иванов – контрабас, саксофони: Димитър Льолев, Арнау Гарофе (Испания), Пeтър Момчев, Атанас Хаджиев, тромпети: Тодор Гаджалов, Мартин Ташев, Георги Стойков, Росен Захариев, цугтромбони: Георги Корназов (Франция), Велислав Стоянов, Владислав Мичев, Димитър Стоев, китара - Шибил Бенев, бас - Георги Дончев, барабани - Атанас Попов. Съзвездието се допълва от биг бенда на Сръбското радио и телевизия, Христо Йоцов, Биг бенд Русе с диригент Димчо Рубчев, Военния биг бенд Стара Загора с диригент кап. Цветомир василев, както и вокалистите Хилда Казасян, Милица Гладнишка, Марина Господинова, Цветомир Цанков и Петър Салчев.\r\nЕмблематичният за града „Джаз форум“ се организира по инициатива, с изключителното съдействие и финансова продкрепа на Община Стара Загора. Общината поддържа качеството на фестивала и осигурява качествен културен продукт безплатно за жителите и гостите на града. Той се осъществява съвместно с фондация „Джазтет“, „КонтурГлобал Марица Изток 3“, фондация „Америка за България“, Очна клиника „Трошев“, хотел „Форум“, хотел „Уникато“, ресторант „Музикато“. \r\nПредфестивално, на 7 юни в заведението „При кмета“, музикантите ще участват в безплатен джем сешън – жест към жителите и гостите на града. Всеки от фестивалните дни ще завършва с традиционните джемсешъни в „Музикато“.\r\nТази година изданието отделя особено внимание на няколко знакови 100-годишнини за историята на джаза. 2017 г. бележи 100 години от рождението на Ела Фицджералд, Телониъс Монк и Дизи Гилепспи, век от осъществяването на първия аудиозапис на джазова музика от Тhe Original Dixieland 'Jass' Band.\r\nДнес е вторият от фестивалните дни, в който ще се проведе “Дюк Елингтън на Лазурния бряг с Ела Фицджералд и Жоан Миро”, САЩ, а на 7 юни: “Телониъс Монк: искрено и честно”, САЩ.\r\nВтората вечер е посветена на един от най-изисканите оркестри, пренасящ традициите на бендовото музициране през годините и същевременно влияещ се от тенденциите на “модерността” в джаза. Пианистът и бендлидер Дюк Елингтън винаги е държал на звуковия колорит в съчетанието на инструментите в оркестъра, но и на солистичния капацитет на своите солисти. А през 50-те и 60-те години той нерядко работи и с певци като Кралицата на джаза Ела Фитцджералд. А срещата на Елингтън с каталонския сюрреалист Жоан Миро също оставя отпечатък в съзнанието на зрителите на филма “ДЮК ЕЛИНГТЪН НА ЛАЗУРНИЯ БРЯГ С ЕЛА ФИЦДЖЕРАЛД И ЖОАН МИРО” /1968/. \r\nКъм прожекцията тази вечер има и специален “подарък”, който също е свързан с един велик вековен юбиляр на джаз-музиката – Дизи Гилеспи. Дизи е един от бащите на модерния джаз, положил в началото на 40-те години на миналия век заедно със своя ментор Чарли Паркър и с редица други музиканти основите на стила “бибоп”. Истински революционер по призвание и шоумен по душа, със своя тромпет, пеене и дори начин на водене на концертите си Дизи се налага като истински любимец на публиката. \r\nФиналната вечер на кинолекторията също ще е посветена на един “стогодишник” - човек, който също е сред основателите на стила “бибоп”, но който за разлика от Дизи никога не е бил в светлината на прожекторите, а и болезнено е страдал от психическата си нестабилност. Пианистът Телониъс Монк е образец за нестандартност в джазовото композиране, за тотална ексцентричност на сцената и за висок професионализъм, стигащ до вманиачаване, в студийната работа. Появил се шест години след смъртта му, филмът “ТЕЛОНИЪС МОНК: ОТКРИТО И ЧЕСТНО” /1988/ е продуциран не от кого да е, а от един от големите кинаджии, тотално обладани от джаза – Клинт Ийстууд.", "date": "2017.06.06", "title": "Стара Загора: Градът е домакин на Международен джаз форум"}
{"url": "http://www.focus-news.net/news/2017/06/06/2401821/veliko-tarnovo-narodniyat-predstavitel-ot-gerb-stanislava-stoyanova-organizira-iznesena-priemna-v-pavlikeni.html", "text": "Народният представител от ГЕРБ Станислава Стоянова организира приемен ден за жителите на община Павликени. Това съобщиха от пресцентъра на ПП ГЕРБ. Срещите с граждани ще се провеждат от 11.00 до 13.00 часа днес в сградата на Община Павликени. Предварителни записвания се правят на тел. 088 672 76 76.", "date": "2017.06.06", "title": "Велико Търново: Народният представител от ГЕРБ Станислава Стоянова организира изнесена приемна в Павликени"}
{"url": "http://www.focus-news.net/news/2017/06/06/2401820/stara-zagora-otkrivat-izlozhba-analiz-na-gradskata-sreda-na-tsentralniya-gradski-pazar.html", "text": "В 18.00 часа ще бъде открита изложба „Анализ на градската среда\" на Централния градски пазар, съобщиха от пресцентъра на Община Стара Загора. В откриването участват създателите на изложбата, местни архитекти и представители на Община Стара Загора. То включва презентация на изложбата, дебат и прожекция на филма “Познавате ли архитекта?”. Изложбата се организира по случай 75-годишнината на Университета по архитектура, строителство и геодезия в София.\r\nПътуващата изложба е с резултати от “Действие в панелните квартали”, последното издание на фестивала за съвременна архитектура и градска среда ONE ARCHITECTURE WEEK, проведено в пловдивският панелен квартал “Тракия”. Изложбата показва примери и представя ползите от широкообхватен анализ на градската среда и въвличането в този процес на максимално много от участниците в нея. \r\nТя включва прожекции на документалния филм “Познавате ли архитекта?”, на интерактивна онлайн карта, описание на намесата в квартал “Тракия”, описание на проучването на квартал “Тракия” и книгата “Алманах на панелна Тракия”.\r\nКураторна изложбата е Любо Георгиев, а участници Нина Толева-Новак, Лина Кривошиева, Меган Луенбърг, Сдружение |Не|Формално. Тя се реализира с подкрепата на “Регионален фонд за градско развитие” - фонд мениджър по инициатива JESSICA за градовете Пловдив, Стара Загора, Бургас, Варна, Русе и Плевен. JESSICA – Съвместна европейска подкрепа за устойчиви инвестиции в градски зони е пилотен инструмент за финансов инженеринг, разработен от ЕК, ЕИБ и Правителството на Република България. На страната ни е предоставена възможност част от средствата по Оперативна програма „Регионално развитие“ 2007 – 2013 да бъдат насочени под формата на заеми с преференциални условия към градски проекти със значим социален ефект, които да подпомогнат повишаване качеството на живот в градовете и благополучието на техните жители. Регионалният фонд е създаден през 2011г. и в рамките на първия си инвестиционен цикъл е финансирал 20 градски проекта в сферата на градската мобилност, културата, публичната инфраструктура, спорта и индустриалните зони. Инвестиционният хоризонт на Фонда продължава до 2025г. като средствата, погасявани от вече финансираните проекти могат да се инвестират в нови проекти, съответстващи на целите по Оперативна ос 1 на ОПРР 2007 – 2014г.\r\nИзложбата ще бъде експонирана до 13 юни, от 10.00 – 18.00 часа в западното крило на общинския централен пазар в Стара Загора.", "date": "2017.06.06", "title": "Стара Загора: Откриват изложба „Анализ на градската среда\" на Централния градски пазар"}
{"url": "http://www.focus-news.net/news/2017/06/06/2401818/mvnr-na-rf-sasht-i-fondatsiyata-na-dzhordzh-soros-stoyat-zad-obvineniyata-za-ruska-namesa-v-makedoniya.html", "text": "Държавните структури на Съединените американски щати и фондацията на милиардера Джорд Сорос стоят зад „гласовитите обвинения“ за руска намеса в Македония. Това се казва в коментар от Министерството на външните работи на Руската федерация във връзка с „провокационните обвинения“ срещу Москва за намеса във вътрешните работи на Македония, публикуван на официалната интернет страница на ведомството.\r\n„Обърнахме внимание на публикувания в интернет проект OCCRP (Център за изучаване на организираната престъпност и корупцията)и широко цитираните статии в средствата за масова информация за предполагаемата в последните години намеса на Руската федерация във вътрешните работи на Република Македония. Това не е нищо друго, освен пореден непохватен опит да бъде прехвърлена отговорността за разразилата се дълбока криза в македонската държава. Гласовитите обвинения по адрес на Москва за финансиране на македонските средства за масова информация с цел разпространяване на дезинформация в руски интерес идват от организации, главен спонсор на които са държавните структури на САЩ и фондацията на Джордж Сорос. Т.е. тези, които открито взеха участие в режисираните събития на македонската вътрешнополитическа сцена, се опитват да обвинят Русия в нещо, която отначало и последователно се изказваше против разрушителното налагане на външни схеми на Скопие“, се казва в текста, публикуван от външнополитическото ведомство в Москва.Тереза Герова", "date": "2017.06.06", "title": "МВнР на РФ: САЩ и фондацията на Джордж Сорос стоят зад обвиненията за руска намеса в Македония"}
{"url": "http://www.focus-news.net/news/2017/06/06/2401819/blagoevgrad-preskonferentsiya-po-povod-vi-natsionalna-sreshta-muzeite-i-ustoychivoto-razvitie-shte-se-provede-v-grada.html", "text": "Пресконференция по повод VI национална среща „Музеите и устойчивото развитие“ ще се проведе от 14.00 часа днес в топлата връзка, свързваща сградата на Община Благоевград и зала \"22 септември\". Това съобщиха от пресцентъра на Община Благоевград.", "date": "2017.06.06", "title": "Благоевград: Пресконференция по повод VI национална среща „Музеите и устойчивото развитие“ ще се проведе в града"}
{"url": "http://www.focus-news.net/news/2017/06/06/2401824/the-new-daily-avstraliets-be-osaden-na-chetiri-godini-zatvor-v-balgariya-za-planirane-na-teroristichen-atentat.html", "text": "Австралиец на 21-годишна възраст бе осъден на четири години затвор в България за планиране на терористичен атентат, съобщава The New Daily.\r\nСпециализираният наказателен съд в София призна Джон „Иван“ Захариев, който има австралийско и българско гражданство, за виновен по обвинения, че се е обучавал за терорист с цел подготовката на терористично нападение.\r\nЗахариев е изповядвал християнска религия в Австралия, но по-късно е приел исляма. Той бе в ареста от месец септември 2016 г., когато бе задържан за обучение в стрелбища в България с предполагаемото намерение да отиде в Сирия, за да се присъедини към джихадистки групировки.Тереза Герова", "date": "2017.06.06", "title": "The New Daily: Австралиец бе осъден на четири години затвор в България за планиране на терористичен атентат"}
{"url": "http://www.focus-news.net/news/2017/06/06/2401825/spisanie-business-lady-shte-vrachi-godishnite-si-nagradi-za-nay-golyam-prinos-na-zhenite-v-biznesa.html", "text": "Днес в хотел Хилтън София ще се проведе шестото издание на Годишните награди на списание Business Lady, инициирани от сп. Business Lady и Business Lady Club. Това съобщиха организаторите на инициативата. Наградите се връчват за най-голям принос на българската делова жена в различни категории. Целят да се даде гласност на успешните управленски модели, ефективните бизнес практики и адекватно развитие на човешкия капитал, като по този начин се поощри женското предприемачеството сред българската общественост. Наградите са продължение на основната цел на изданието - да споделя успешни бизнес практики, да бъде трибуна за различни професионални успехи, лични качества и достижения.\r\nГодишните награди се реализират с официалното партньорство на Българска търговско-промишлена палата, Български съвет за устойчиво развитие, Български форум на бизнес лидерите, Българска асоциация за управление на хора и Бизнес лейди клуб. Медийни партньори на церемонията са: Радио \"Фокус\", Информационна агенция \"Фокус\", ИА \"Кросс\", b2bmedia.bg, flashnews.bg, Mail.BG, Radar.BG, Manifesto.BG.\r\nПодбрани са различни критерии, сред които Успешен мениджмънт, Ефективни комуникации, Иновативен мениджмънт, Социална дейност, Грижа за обществото, Устойчиво развитие, Иновации, Успешно управление на човешкия капитал, Добро пазарно позициониране, Висок професионализъм и стандарти в работата и други, в които успешни дами ще бъдат оценени подобаващо в съответните отрасли – Финансов сектор, Застраховане, Инудстрия, Туризъм, Икономика и мениджмънт, Образование, Строителство и архитектура, Медии, Здравеопазване, Обучение и развитие, Фармация, Човешки ресурси, Високи технологии, НПО сектор, Ритейл сектор.\r\nНаградите се връчват за заслуги, свързани с богат професионален опит, ноу-хау, устойчиво развитие, прилагане на иновативен и успешен мениджмънт, успешно прилагане и адаптиране на добри практики, успешно развитие на човешкия капитал, конкурентоспособност и иновации, позитивен обществен имидж и други.", "date": "2017.06.06", "title": "Списание Business Lady ще връчи годишните си награди за най-голям принос на жените в бизнеса"}
{"url": "http://www.focus-news.net/news/2017/06/06/2401823/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на водоснабдителното дружество. \r\nВъв връзка с подмяна и монтаж на спирателни кранове на ул. „Борово“ жк. „Борово“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\n- ул. „Борово“; \r\n- ул. „Природа“, ул. „Ястребец“, ул. „Пирински проход“, ул. „Солун“;\r\nпо ул. „Подуево“ от ул. „Борово“ до ул. „Топли дол“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Борово“ ъгъла с ул. „Родопски извор“. \r\nВъв връзка с подмяна на сградно водопроводно отклонение на ул. „Михайл Буботинов“ жк. „Иван Вазов“, се налага спиране на водоподаването от 9:30 до 16:30 часа на клиентите на „Софийска вода”, живеещи в района на:\r\n- по ул. „Михайл Буботинов“ от ул. „Краище“ до ул. „Бяла черква“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Михайл Буботинов“ ъгъла с ул. „Бяла черква“. \r\nВъв връзка с подмяна на сградно водопроводно отклонение на ул. „Крум Попов“ жк. „Лозенец“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\n- ул. „Милин камък“, ул. „Синчец“, ул. „Крум Попов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Милин камък“ ъгъла с ул. „Крум Попов“. \r\nВъв връзка с подмяна на сградно водопроводно отклонение на ул. „Трети март“ с. Горни Богров, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- бул. „Васил Левски“, ул. „Трети март“, ул. „Ботунски път“, ул. „Шабаница“, ул. „Долна махала“, ул. „Хемус“, ул. „Христо Ботев“, ул. „Кръста“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Горни Богров – пред кметството. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0700 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.06.06", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/06/06/2401826/darzhavniyat-glava-rumen-radev-shte-se-sreshtne-s-predsedatelya-na-varhovniya-kasatsionen-sad-lozan-panov.html", "text": "Държавният глава Румен Радев ще се срещне в 15.00 часа на \"Дондуков\" 2 с председателя на Върховния касационен съд Лозан Панов. Това съобщиха от прессекретариата на държавния глава. \r\nВ понеделник държавният глава Румен Радев се срещна с председателя на Върховния административен съд (ВАС) Георги Колев.\r\nСред акцентите на срещата между Румен Радев и Георги Колев бяха сътрудничеството и взаимодействието между държавните органи по хода на съдебната реформа, гарантирането на достъп до ефективно правосъдие за гражданите и юридическите лица.  \r\nСрещата с председателя на Върховния административен съд беше първата от редица планирани работни срещи на държавния глава с представители на съдебната и изпълнителната власт по теми, свързани с реформата в правосъдието.", "date": "2017.06.06", "title": "Държавният глава Румен Радев ще се срещне с председателя на Върховния касационен съд Лозан Панов"}
{"url": "http://www.focus-news.net/news/2017/06/06/2401822/mvnr-nyama-informatsiya-za-konkretno-napadenie-koeto-da-bade-initsiirano-na-teritoriyata-na-balgariya-sastoyanieto-na-postradaliya-v-london-balgarin-e-stabilno.html", "text": "Състоянието на българина, пострадал от терора в Лондон, е стабилно. Животът му е извън опасност. Българският посланик е посетил лечебното заведение, където е настанен и е заявил своята готовност да се срещне се него, когато състоянието му позволява това. Това заяви  зам.-министърът на външните работи Георг Георгиев в предаването „Здравей, България” по Нова телевизия.\r\nСтава въпрос за мъж на средна възраст, но повече информация за самоличността му на този етап от МВнР не съобщават.\r\nНа въпрос дали има информация за други пострадали българи, Георгиев заяви, че няма такива данни.\r\n„Няма точка по света, която да е сигурна. Срещу нас стои един враг, който няма образ. Ние не може да го разпознаем, дори да го срещнем на улицата. Към настоящия момент нямаме информация за конкретно нападение, което да бъде инициирано на територията на България. Нашите служби работят в постоянен контакт както помежду си, така и с чуждестранните партньори, за да се гарантира максималната безопасност на българските граждани”, коментира още зам.-външният министър.\r\nТой призова хората да са внимателни независимо къде се намират. Ако може да избягват публични места, където има струпвания на много хора. Да избягват пикови часове около спирки и места, където има голям поток от хора.", "date": "2017.06.06", "title": "МВнР: Няма информация за конкретно нападение, което да бъде инициирано на територията на България, състоянието на пострадалия в Лондон българин е стабилно"}
{"url": "http://www.focus-news.net/news/2017/06/06/2401829/plovdiv-obshtinskite-savetnitsi-ot-pp-gerb-shte-provedat-priemni-s-grazhdani.html", "text": "Общинските съветници от ПП ГЕРБ в град Пловдив ще проведат приемни с гражданите, съобщиха от пресцентъра на партията. Общинският съветник от ПП ГЕРБ в Общински съвет – Пловдив Иван Вичков ще приема граждани днес, от 16.00 до 18.00 часа, в офиса на ПП ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nНа 7 юни ще се проведат приемни с граждани на общински от ПП ГЕРБ в Общински съвет - Пловдив, както следва:\r\n- Радослава Ташкова, председател на Групата на ПП ГЕРБ и заместник-председател на Общински съвет - Пловдив, ще се срещне с граждани, от 16.00 до 18.00 часа, в офиса на ПП ГЕРБ в район „Южен” на ул. „Академик Петър Динеков” №1А. \r\n- Георги Василев, от 16.00 до 18.00 часа, в офиса на ПП ГЕРБ в район „Южен” на ул. „Академик Петър Динеков” №1А. \r\n- Д-р Аргир Аргиров, от 17.00 до 18.00 часа, в офиса на ПП ГЕРБ в район „Южен” на ул. „Академик Петър Динеков” №1А. \r\n- Ани Лафчиева, от 16.30 до 18.00 часа, в офиса на ПП ГЕРБ в район „Източен” на ул. „Коста Паница” №5. \r\n- Емил Русинов, от 16.30 до 18.00 часа, в офиса на ПП ГЕРБ в район „Източен” на ул. „Коста Паница” №5. \r\nНа 8 юни общинските съветници от ПП ГЕРБ в Пловдив ще проведат приемни с гражданите, както следва:\r\n- Петър Попов, от 16.00 до 18.00 часа, в офиса на ПП ГЕРБ в район „Западен” на ул. „Царевец” №9. \r\n- Ясен Михайлов, от 16.30 до 18.00 часа, в офиса на ПП ГЕРБ в район „Западен” на ул. „Царевец” №9. \r\n- Гошо Къчков, от 16.00 до 18.00 часа, в офиса на ПП ГЕРБ в район „Северен” на бул. „Марица” №91. \r\n- Пенчо Малинов, от 16.00 до 18.00 часа, в офиса на ПП ГЕРБ в район „Източен” на ул. „Коста Паница” №5. \r\n- Веселин Маневски, от 16.00 до 18.00 часа, в офиса на ПП ГЕРБ в район „Южен” на ул. „Академик Петър Динеков” №1А.", "date": "2017.06.06", "title": "Пловдив: Общинските съветници от ПП ГЕРБ ще проведат приемни с граждани"}
{"url": "http://www.focus-news.net/news/2017/06/06/2401830/stara-zagora-gradat-e-domakin-na-xxii-roto-izdanie-na-plener-po-zhivopis-druzhba-2017.html", "text": "От днес до 16 юни Стара Загора ще бъде домакин на XXII-рото издание на традиционния пленер по живопис „Дружба“. Това съобщиха от пресцентъра на Община Стара Загора. За участие в проявата са поканени доц. Анна Цоловска от София, Цветан Казанджиев от Ямбол, Румен Рачев от Казанлък, Добрин Вътев от Бургас, Георги Стойнев от Димитровград, доц. Маринета Млячкова от Велико Търново, Любен Генов от София, Никола Москов и Милен Иванов от Стара Загора. Изложбата с творбите на пленеристите ще бъде представена в галерия „Байер“ на 16 юни от 18.00 часа.\r\nОрганизатор на проявата е представителството на Съюза на българските художници в града, с подкрепата на Община Стара Загора. \r\nПресконференцията за представяне на авторите ще се състои днес, от 11.00 часа, в зала „Байер“.  \r\nПовече информация за участниците може да бъде открита .", "date": "2017.06.06", "title": "Стара Загора: Градът e домакин на XXII-рото издание на пленер по живопис „Дружба 2017“"}
{"url": "http://www.focus-news.net/news/2017/06/06/2401834/pernik-narodniyat-predstavitel-ot-pp-gerb-krasimir-velchev-shte-provede-priemen-den-v-grada.html", "text": "Народният представител от ПП ГЕРБ-Перник и зам.-председател на Парламентарната група на политическата сила Красимир Велчев организира приемен ден за жители на Перник и населените места в общината. Това съобщиха от пресцентъра на ПП ГЕРБ. Приемната ще се проведе от 10.00 до 12.00 часа в централния офис на ГЕРБ в град Перник, на ул. „Търговска“ 30.\r\nЗаписвания и информация - на място в офиса на партията или на телефон 0884 800 530.", "date": "2017.06.06", "title": "Перник: Народният представител от ПП ГЕРБ Красимир Велчев ще проведе приемен ден в града"}
{"url": "http://www.focus-news.net/news/2017/06/06/2401835/prof-vladimir-chukov-arabist-stranite-v-persiyskiya-zaliv-tryabva-sami-da-uregulirat-otnosheniyata-si-zapadat-ne-biva-da-se-namesva.html", "text": "Западът няма защо да се намесва в конфликтите в арабския свят, страните в Персийския залив трябва сами да урегулират отношенията си. Това коментира в интервю за Радио „Фокус“ арабистът проф. Владимир Чуков. Според него европейските страни много трудно могат да намерят хомогенна и ефективна формула за противодействие. „Нека да погледнем политиката на Обединеното кралство десетилетия назад. Как се озоваха 16 000 либийци в Манчестър? Това бяха опозиционерите на Муамар Кадафи. Бащата на Салман Обейди, атентаторът от Манчестър, е бивш полковник от армията на Муамар Кадафи. Той и синът му са воювали срещу Кадафи при свалянето му от власт. В същото време бащата е член на ислямска въоръжена бойна група, т.е. той е член на „Ал Кайда“. Това са неща, които няма как да бъдат урегулирани в общоевропейски план“, каза още проф. Владимир Чуков. Той добави, че е добре да има решителен ход в посока на общоевропейска сигурност и общоевропейско разузнаване, което съществува на хартия, но на практика не работи.", "date": "2017.06.06", "title": "Проф. Владимир Чуков, арабист: Страните в Персийския залив  трябва сами да урегулират отношенията си, Западът не бива да се намесва"}
{"url": "http://www.focus-news.net/news/2017/06/06/2401836/11-dushi-sa-raneni-pri-katastrofi-prez-izminaloto-denonoshtie-v-stranata.html", "text": "11 души са ранени при катастрофи през изминалото денонощие, съобщиха от пресцентъра на МВР. В страната са станали 9 пътнотранспортни произшествия. На територията на столицата са станали  154 леки и два тежки пътни инцидента, при които има двама ранени.", "date": "2017.06.06", "title": "11 души са ранени при катастрофи през изминалото денонощие в страната"}
{"url": "http://www.focus-news.net/news/2017/06/06/2401814/ria-novosti-prichinite-zad-vnezapnata-izolatsiya-na-katar.html", "text": "Три страни от Персийския залив (Саудитска Арабия, Бахрейн и Обединените арабски емирства), а също така Египет, Малдивите и Йемен обявиха, че скъсват дипломатически отношения с водещия производител на втечнен природен газ: Катар, предава РИА Новости. Близкоизточното емирство, играещо ключова роля в мюсюлманската политика, беше обвинено в подкрепа на ислямисти и в приятелство с Иран. Сформирана след визитата на американския президент Доналд Тръмп в Саудитска Арабия, антикатарска коалиция има намерение да действа решително: да прекрати сухопътните, морските и въздушните връзки със страната опонент. Готвената блокада стимулира ръста на цените на енергоносителите и заплашва да провали Световното първенство по футбол през 2022 г. в Катар. \r\nПрограмата за изолацията на Катар започна от Саудитска Арабия и нейните съюзници в края на май, като първоначално включваше блокирането на телевизионния канал „Ал Джазира“, за който се подозира, че съдейства на групировка „Мюсюлмански братя“. Тогава на сайта на катарската информационна агенция се появи информация за възможното отзоваване на посланика от Саудитска Арабия и прекратяването на дипломатическите отношения. В нощта на 5 юни стана ясно, че от думите бързо се преминава към дела. Шест страни скъсаха дипломатически отношения с Катар. А едновременно с това Саудитска Арабия, която контролира 40% от доставките на хранителни продукти в емирството, затваря сухопътната граница с него. \r\nПакетът от антикатарските санкции е формиран по такъв начин, че да нанесе максимална вреда на икономиката на тази страна. Освен от износа на въглеводороди бюджетът на Катар е съставен данъците на авиокомпанията „Катар еъруейс“. Затваряйки въздушното си пространство за нейните самолети, Саудитска Арабия засяга несуровинната част от икономиката на „наказаната държава“. Мария Динкова", "date": "2017.06.06", "title": "РИА Новости: Причините зад внезапната изолация на Катар"}
{"url": "http://www.focus-news.net/news/2017/06/06/2401838/sofiya-vavezhda-se-vremenna-organizatsiya-na-dvizhenieto-vav-vrazka-s-otrazyavane-na-kontsert-v-zala-balgariya.html", "text": "Въвежда се временна организация на движението за отразяване на концерт в зала „България” в София. Това съобщиха от пресцентъра на Столична община. От 13.00 до 20.00 часа днес се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- на ул. „Георги Бенковски”, между бул. „Цар Освободител” и ул. „Аксаков”; \r\n- на ул. „Аксаков”, между ул. „Георги Бенковски” и ул. „Дякон Игнатий”.", "date": "2017.06.06", "title": "София: Въвежда се временна организация на движението във връзка с отразяване на концерт в зала „България”"}
{"url": "http://www.focus-news.net/news/2017/06/06/2401837/the-slovak-spectator-desetki-hilyadi-slovatsi-izlyazoha-na-protest-sreshtu-koruptsiyata-v-stranata.html", "text": "Десетки хиляди граждани на Словакия излязоха по улиците на Братислава и Кошице, за да протестират срещу ширещата се корупция в страната, съобщава вестник The Slovak Spectator. Акции бяха проведени и пред сградата на словенската дипломатическа мисия в чешката столица Прага.\r\nДемонстрациите бяха продължение на антикорупционния марш в Братислава, който се състоя на 18 април, тъй като правителството не изпълни изискванията на организаторите. Те призоваха за разследване на последните скандали, които разтърсиха централноевропейската държава. Протестиращите настояват също и за отстраняването на министъра на вътрешните работи Роберт Калиняк (SMER), началника на полицейския корпус Тибор Гаспар и специалния прокурор Душан Ковачич.\r\nСледващата седмица мащабни протести ще се проведат в Желина и Прешов, допълват от редакцията.Тереза Герова", "date": "2017.06.06", "title": "The Slovak Spectator: Десетки хиляди словаци излязоха на протест срещу корупцията в страната"}
{"url": "http://www.focus-news.net/news/2017/06/06/2401840/veliko-tarnovo-v-obshtinata-shte-se-provede-brifing-sled-sreshta-na-kmeta-daniel-panov-s-naslednitsite-na-dzhanyuarias-makgahan.html", "text": "От 11.00 ч. в Зала 302 в сградата на Община Велико Търново ще се проведе брифинг след среща на кмета Даниел Панов с наследниците на Джанюариъс Макгахан. Това съобщиха от пресцентъра на Община Велико Търново. Макгахан е американски журналист от 19 век, познат у нас като специален военен кореспондент на лондонския вестник „Дейли Нюз“ след Априлското въстание (1876) и по време на Руско-турската война (1877 – 1878)", "date": "2017.06.06", "title": "Велико Търново: В Общината ще се проведе брифинг след среща на кмета Даниел Панов с наследниците на Джанюариъс Макгахан"}
{"url": "http://www.focus-news.net/news/2017/06/06/2401842/sz-antikoruptsiya-predade-na-sad-sadiyata-lyuba-petrova-ot-rayonen-sad-radnevo-za-dokumentno-prestaplenie.html", "text": "Специализирано звено „Антикорупция“ - СГП внесе обвинителен акт в Софийски градски съд срещу Люба Петрова – съдия от Районен съд - Раднево за извършено документно престъпление - чл. 311, ал.1 от НК. Това съобщиха от пресцентъра на Прокуратурата. По искане на главния прокурор Сотир Цацаров, с решение на Съдийската колегия при Висшия съдебен съвет от 23 май 2017 г. съдия Петрова е отстранена от длъжност до приключване на воденото срещу нея наказателно производство. \r\nЛюба Петрова е обвинена в това, че: \r\nВ периода 29 - 30 март 2017 г. в гр. Раднево в сградата на Съдебната палата като длъжностно лице - съдия в Районен съд - Раднево, в кръга на службата си, съставила официален документ – протокол от съдебно заседание, проведено на 29 март 2017 г., по частно наказателно дело за принудително настаняване на лечение, в който удостоверила неверни обстоятелства и изявления, с цел да бъде използван този документ (протокол) по НЧД № 95/2017 г., по описа на Районен съд-Раднево, като доказателство за тези обстоятелства и изявления - престъпление по чл. 311, ал.1 от НК.  \r\nСъдия Петрова удостоверила неверни обстоятелства и изявления на прокурора и адвоката за прекратяване на производството, което не отговаря на истината. Вписала и невярното обстоятелство, че е била снета самоличността на вещото лице по делото и че то е предупредено за наказателната отговорност по чл. 291 от НК. \r\nТова е второто наказателно производство, внесено в съда срещу Люба Петрова. Първото производство, внесено с обвинителен акт от СЗА за извършени от нея девет престъпления – лихварство, лъжесвидетелстване, измама, документно престъпление и престъпление по служба, все още се разглежда от първоинстанционния съд - Софийски градски съд.", "date": "2017.06.06", "title": "СЗ „Антикорупция“ предаде на съд съдията Люба Петрова от Районен съд – Раднево за документно престъпление"}
{"url": "http://www.focus-news.net/news/2017/06/06/2401839/nikola-stardzhan-shotlandiya-shte-bade-nezavisima-do-2025-g.html", "text": "Шотландия ще бъде независима държава до 2025 г. Това заяви първият министър Никола Стърджън за британския телевизионен канал ITV News.\r\nНа въпрос дали е на мнение, че Обединеното кралство би се разпаднало до 2025 г., Стърджън отговори: \"Мисля, че Шотландия ще бъде независима, но, нали разбирате, това е избор на шотландския народ\".\r\n„Вярвам, че Шотландия ще бъде независима, винаги съм вярвала, че ще бъде“, продължи Стърджън.\r\n„Ние не напускаме Британските острови, Шотландия просто ще се превърне от децентрализирана страна в независима държава, но тези връзки и отношения, които имат Британските острови като цяло, ще продължат\", увери първият министър на Шотландия.Тереза Герова", "date": "2017.06.06", "title": "Никола Стърджън: Шотландия ще бъде независима до 2025 г."}
{"url": "http://www.focus-news.net/news/2017/06/06/2401843/pregled-na-osnovnite-temi-vav-velikotarnovskiya-pechat.html", "text": "„48-годишен мъж стана донор и спаси трима тежко болни“ е заглавие от първа страница на областния всекидневник „Янтра Днес”. 48-годишен мъж от Великотърновска област стана донор и спаси трима тежко болни, съобщиха от МОБАЛ „Д-р Стефан Черкезов“. Пациентът е изпаднал в мозъчна смърт поради мозъчен инсулт и въпреки усилията на лекарите не е могъл бъде спасен. Повече за поредната донорска ситуация, прочетете на страниците на ежедневника. „Тревата превзема Велико Търново“ е друго заглавие от днешното издание. Тревата превзема Велико Търново, междублоковите пространства, градинки и зелени площи са заприличали на джунгла. За това алармираха читатели на „Янтра ДНЕС“. Сигнали за неокосени места заливат и социалните мрежи. Подробности за тях, научете от всекидневника. „По селата започват ремонти на стойност 450 хил. лв.“, пише още вестникът. 450 000 лева ще бъдат вложени по програма „Местни инициативи“ на община Велико Търново. Със средствата ще бъде извършен основен ремонт на уличната мрежа в 29 села. Информация за реконструкциите, ще намерите на страниците на „Янтра днес“. „Задържаха мъж в Павликени за много пътни престъпления“ е новина от криминалната хроника. На страниците на вестника ще откриете и статия, разказваща за Ганка Славова, която „създава истински празник за сетивата със своите тъкани“. \r\n„Над 10 фирми във Велико Търново предлагат услугата професионален домоуправител“ е заглавие от другия областен ежедневник „Борба“. Разприте в блока, кръшкачите от сметки и междусъседските войни заради непратени суми по поддръжката на общите части ще бъдат минало заради най-новата професия, която вече сериозно навлиза и във Велико Търново – професионален домоуправител. Подробности за нея, научете от страниците на ежедневника. „Бялата рокля с български шевици превърна Деница в най-красивата абитуриентка във Велико Търново“ е друга тема от всекидневника. С приказна бяла рокля с български шевици отиде на бала си красивата Деница Георгиева, която тази година завърши Професионалната гимназия по туризъм „Д-р Васил Берон“ във Велико Търново. Повече  за тоалета, прочетете във вестника. „Четвърти донор даде шанс на трима тежко болни“, пише още ежедневникът. Четвърта донорска ситуация бе реализирана в областната болница „Д-р Стефан Черкезов“ във Велико Търново. На 1-ви юни 48-годишен мъж от областта, въпреки грижите на местните медици изпадна в мозъчна смърт в следствие на мозъчен инсулт. Подробности научете от „Борба“. На страниците на  днешното издание е поместен и материал, разказващ за търновския археолог Александър Чохаджиев, който получи „Златен грифон“ от Министерство на културата.", "date": "2017.06.06", "title": "Преглед на основните теми във великотърновския печат"}
{"url": "http://www.focus-news.net/news/2017/06/06/2401832/faz-germanskiyat-parlament-zapochva-obsazhdane-na-izteglyaneto-na-voennosluzheshtite-si-ot-turskata-baza-indzhirlik.html", "text": "След провала на преговорите между министъра на външните работи на ФРГ Зигмар Габриел и турския му колега Мевлют Чавушоглу военнослужещите от Бундесвера ще бъдат изтеглени от натовската база „Инджирлик“. Още в сряда федералното правителство в Берлин ще започне обсъждане на прехвърлянето на германските войници в Йордания, откъдето да продължат участието си в мисиите на водената от САЩ международна коалиция срещу близкоизточната радикална групировка „Ислямска държава“, съобщава националният ежедневник Die Frankfurter Allgemeine Zeitung.\r\nОчаква се, че мярката ще бъде приета от Бундестага с голямо мнозинство. Според Габриел обаче между Берлин и Анкара остават редица проблеми, които помрачават двустранните отношения. Един от тях е ареста на кореспондента на вестник „Ди Велт“ Дениз Юджел, който от месец февруари насам е в затвор в Истанбул. .Тереза Герова", "date": "2017.06.06", "title": "FAZ: Германският парламент започва обсъждане на изтеглянето на военнослужещите си от турската база „Инджирлик“"}
{"url": "http://www.focus-news.net/news/2017/06/06/2401844/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция \"Фокус“ от Планинската спасителна служба (ПСС) към Българския червен кръст (БЧК). Навсякъде е тихо, спокойно и все още ясно. Около обяд ще започне заоблачаване, а в следобедните часове не са изключени развитие на гръмотевични бури, особено в планините от западна България. По стръмните части на Рила и Пирин все още има преспи, преминаването на които крие опасност за живота. От ПСС светват туристите да се съобразяват с метеорологичните особености. През последното денонощие не са подадени сигнали за инциденти. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.06.06", "title": "ПСС: Добри са условията за туризъм в планините"}
{"url": "http://www.focus-news.net/news/2017/06/06/2401845/pregled-na-osnovnite-temi-v-blagoevgradskiya-pechat.html", "text": "„Млад мъж се кла в баничарница след преглед в поликлиника и назначен скенер“ е водещото заглавие на вестник „Струма“. На челото на вестника четем още „МОН публикува резултатите от малките матури след 7 клас, без да обяви скалата за преобразуване на точките в оценки, учители: Чудят се как да замаскират многото двойки“. По темата пише още, че Министерството на образованието и науката публикува резултатите от Националното външно оценяване по български език и математика, без да обяви скалата за преобразуване на точките в оценки. От първа страница четем още „Строител почина от инфаркт на обекта, на който преди две седмици бетон помпа изхвърли работник“. Строителният работник Иван Цонев издъхна вчера по време на работа. Трагичният инцидент станал на строителен обект на улица „Даме Груев“ по време на наливане на бетон. На 61-годишния работник изведнъж му прилошало, след почивка станал, направил няколко крачки и паднал. На първа страница е публикувано ще, че „Племенник в депресия накълца с нож леля си, брат ѝ обезобразен при опит да я спаси“. В статията пише, че 38-годишният Николай Йорданов от Благоевград нападна с нож и обезобрази родствениците си, брат и сестра на майка си Стойка.\r\nНа първа страница на другия ежедневник „Вяра“ е поместено заглавието „Жената на погребалния агент Димитър Секулов - Цветанка, на Задушница в Дупница, едва оцеля“. В статията се посочва, че съпругата на популярния в Дупница погребален агент Димитър Секулов - Цветанка, претърпяла тежък инцидент с пчели навръх Черешова задушница. Жената е била нахапана от жилещите насекоми и едва са я спасили, разказали съседи на семейството. От челото на вестника четем още „Ужилени дупничани протестираха! Пускат на свобода Георги Близнаков, завлякъл с 4,5 млн. лв. 227 вложители в „Дупнишка популярна каса“. В статията се посочва, е шефът на финансовата пирамида „Дупнишка популярна каса“ Георги Близнаков ще може свободно да се разхожда из улиците. Още едно заглавие от страниците на ежедневника е „Шизофреникът Николай наряза с нощ спящите си роднини Иван и Катюша Карабельови в Благоевград, настаниха го по слипове в психиатрията“. В дописката е упоменато, че 39-годишният наркозависим и шизофреник Николай от Благоевград нападна с нож в леглото вуйчо и вуйна си. 66-годишният Иван Карабельов и 64-годишната Катюша са в шок от преживяното.", "date": "2017.06.06", "title": "Преглед на основните теми в благоевградския печат"}
{"url": "http://www.focus-news.net/news/2017/06/06/2401848/pregled-na-osnovnite-temi-vav-varnenskiya-pechat.html", "text": "„Край „Аспарухово“ морето изхвърли труп на овца“ е заглавие от първа страница в днешния брой на варненския вестник „Черно море“. Морето изхвърли трупове на селскостопански животни край Варна, алармираха читатели във фейсбук. Едното е изплавало на плажа в район „Аспарухово“, другото – в курорта Златни пясъци. Става дума за овце, поясни д-р Даниел Денев, шеф на отдела за здравеопазване на животните към областната дирекция по безопасност на храните във Варна. Общината е взела мерки труповете да бъдат премахнати и унищожени според изискванията, уточни той. Трето удавено животно има на Морска гара. То е в района на тетраподите и все още не е извадено. След като това стане, ще се разбере дали става въпрос за куче или овца, каза още д-р Денев. „Ученици почистиха плажа в “Аспарухово” в Световния ден на околната среда“ е друго заглавие в броя. Ученици от V и VI клас от ОУ „Христо Ботев“ почистиха плажа в квартал „Аспарухово“ навръх Световния ден на околната среда – 5 юни. Децата с желание се включиха в екоинициативата, организирана от РИОСВ – Варна, и Басейнова дирекция „Черноморски район“. Малките природолюбители научиха интересни факти за животните, които се срещат в кварталния парк. „Няма проблеми с чистотата на въздуха във Варна“, четем още в броя. В нормални нива се движи замърсяването на въздуха  във Варна и областта, съобщи в сутрешния блок на тв „Черно море“ Димитричка Маринова, началник на отдел „Атмосферен въздух, води и комплексно предотвратяване и контрол на замърсяването“ в РИОСВ – Варна. Проблемният замърсител са фини прахови частици, които обаче се движат в норма. Със затоплянето на времето техните стойности намаляват. „Пострадалите в цистерната за гориво са спасени“, информира още изданието. Двамата мъже, които се задушиха почти до смърт в цистерна за гориво на бензиностанция в с. Блъсково на 1 юни, са вече в добро състояние. Това научи в. „Черно море“ от доц. д-р Снежа Златева и доц. д-р Йоланда Заякова от Военноморската болница във Варна. Единият от пострадалите – по-младият работник, си е тръгнал сам от болницата още в деня на инцидента, след като лекарите са овладели отравянето на мозъка. Вторият, който е собственик на бензиностанцията, е все още в лечебното заведение, но опасност за живота му няма. „Варненски сюжет: Добре дошли в джунглата!“ е озаглавен седмичният коментар в „Народно дело Седмицата“. „Лято е и Варна отново е красива. Красиви са плажовете ѝ, красива е Морската градина, центърът ѝ (ако не смятаме някои очевидни пропуски по почистването) също е красив. И изобщо – голяма красота! И много зеленина. Е, оказва се, зеленината може и да е малко в повече, особено в кварталните градинки. Проблемът с косенето и изрязването на храстите в кварталите на морската столица отдавна не е само за вътрешна употреба, напротив. Чрез медиите той стана достояние на цялата страна, та дори и е причина за закачки и смешки в сутрешните блокове на националните телевизии. Пример за това имаше през миналата седмица в студиото на Нова тв. Поредната снимка от Варна в рубриката „Моята новина“ в „Здравей, България“ доведе до показателни иронични коментари от водещите, които никак не бяха учудени от видяното“, пише авторът. „На най-новата градска сцена: Деца и архитекти строиха къщите на мечтите си“ е друго заглавие в седмичника. Една от инициативите на Варна – Европейска младежка столица 2017, изпълни с ентусиазъм и желание да творят децата на морския град. При това да творят не какво да е, а архитектура. Мястото, на което те можеха да експериментират с картон и тиксо и да покажат най-смелите си мечти за това в какъв дом искат да живеят, се нарича „Кофража“. Това е най-новата открита сцена на Варна и се намира на малкия площад под хотел „Мусала“. „Кампанията „За още едно дете“ насърчи репродуктивното донорство“, информира вестникът. Информационна кампания за популяризиране на донорството на репродуктивен материал под надслов „За още едно дете“ беше проведена във Варна и региона. Инициативата е на Община Варна и фондациите „Искам бебе“, „Майки за донорство“ и „Българска памет“.", "date": "2017.06.06", "title": "Преглед на основните теми във варненския печат"}
{"url": "http://www.focus-news.net/news/2017/06/06/2401827/ekathimerini-diplomaticheskata-kriza-v-persiyskiya-zaliv-gartsiya-shte-predstavlyava-egipet-v-katar.html", "text": "Египет отправи молба към Гърция да представлява интересите й в Катар, след като в понеделник Кайро се присъедини към държавите, които преустановиха дипломатическите си отношения с Доха на фона на внезапната криза, която възникна в Персийския залив, съобщава електронното издание Ekathimerini.\r\nПредложението бе отправено и прието в телефонен разговор между гръцкия външен министър Никос Кодзиас и египетския му колега Самех Шукри, потвърдиха от външнополитическото ведомство в Атина.\r\n„Гърция е на разположение на всички страни, за да допринесе по всякакъв начин за регионално сътрудничество и стабилност\", се казва в изявление на Министерството на външните работи на Гърция.\r\nКатар попадна в изолация, след като Бахрейн, Саудитска Арабия, Обединените арабски емирства, Либия, Йемен, Египет и Малдивите преустановиха дипломатическите си отношения заради предполагаемо подпомагане на тероризма от страна на Доха.Тереза Герова", "date": "2017.06.06", "title": "Ekathimerini: Дипломатическата криза в Персийския залив: Гърция ще представлява Египет в Катар"}
{"url": "http://www.focus-news.net/news/2017/06/06/2401846/ministar-lilyana-pavlova-balgariya-e-davana-za-primer-po-otnoshenie-evropeyskite-fondove-i-sazdavaneto-im-kato-uspeshna-praktika.html", "text": "България е давана за пример по отношение европейските фондове и създаването им като успешна практика. Това каза министърът на Българското председателство на Съвета на ЕС 2018 Лиляна Павлова по време на конференция „Финансови инструменти на ЕС – поуки и перспективи“, предаде репортер на Агенция „Фокус“. „Анализирайки какво постигнахме дотук в опита, в който България има с управлението и прилагането на финансовите инструменти, можем да кажем, че това една от темите, по които страната ни не само не е критикувана, но е давана и за пример. За наша радост България е давана за пример и много често сме канени да даваме добрите практики за това как успяхме да създадем фондовете като една успешна практика. Успели сме ефективно не само да инвестираме тези средства, а и да привлечем частни средства, както и да има реинвестиция. Успяхме да утроим инвестицията и привлечения капитал“, коментира Павлова. По думите й България е постигнала на 100% целта, с която са били създадени тези инструменти. „Ако в предишния програмен период България имаше определен ангажимент да инвестира за периода 2007-2013, то в програмния период 2014-2020 имаме ангажимент минимум 10% да бъдат инвестирани на базата на финансовия инженеринг. Предприехме една доста смела стъпка – взехме решение, когато говорим за финансови инструменти да бъде създаден фонд на фондовете, изцяло базиран в България. Важно е да активираме българския финансов банков сектор спокойно да инвестира средства, защото това е една подкрепа на сектора, който е стабилен. Вярвам, че Фондът на фондовете ще докаже своята успешност“, каза още Лиляна Павлова.\r\nЛюба АЛЕКСИЕВА", "date": "2017.06.06", "title": "Министър Лиляна Павлова: България е давана за пример по отношение европейските фондове и създаването им като успешна практика"}
{"url": "http://www.focus-news.net/news/2017/06/06/2401850/pregled-na-osnovnite-temi-v-shumenskiya-pechat.html", "text": "„Спешно пълнят опасни дупки по улиците в Шумен“ е водещото заглавие във вестник „Шуменска заря“. Общинското строително предприятие спешно пълни опасните дупки по шуменските улици. Предстои провеждането на търг за избор на изпълнител на летните ремонти на пътищата в града. Подготвя се и документацията за четирите нови кръгови кръстовища. Две от тях ще бъдат изградени до градския стадион, а другият – в района на новата спортна многофункционална зала „Арена Шумен”. Това съобщи главният експерт по пътна инфраструктура Николай Евтимов. „Сладолед, пуканки и творчески ателиета по главната улица през лятото“ е акцент от стр. 2 в броя. Павилиончета за сладолед, пуканки, детски колички, балони и творчески ателиета ще бъдат разположени в централната градска част на Шумен през лятото. Те са предназначени за занимания на децата по време на разходките. Те са част от преместваемите обекти, при които общината иска да внесе ред и естетика. „Медиатори помагат на здравните власти в кампанията срещу морбилите“, пише изданието. „Здравните медиатори на община Шумен се включват в кампанията за издирване на деца, които не са ваксинирани срещу морбили. Те ще обиколят селата и Шумен, ще разговорят с родителите, за да ги убедят, че имунизирането е полезно и важно за здравето на децата им“, това каза заместник-кметът по здравеопазване д-р Светлана Маркова. Здравното министерство е потърсило съдействието на общинските администрации, за да бъдат издирени и убедени родителите за ползата от имунитет срещу морбили. „Кметът на Велики Преслав откри две строителни площадки в града“, съобщава ежедневникът. Основен ремонт на две градски улици започна във Велики Преслав. Вчера кметът на Общината Александър Горчев направи първа копка в началото на ул. „Илия Р. Блъсков” и по най-стръмната в града улица „Беласица”. Там ще бъдат подменени водопроводи и водопроводни отклонения към абонатите. „Шуменката доц. д-р Мариана Малинова – Тиен ще води публична дискусия за Китай на Дипломатическия институт“, съобщава ежедневникът. Дипломатическият институт, към Министерството на външните работи на Република България, организира утре от 16.00 часа в зала „Антарктида” на Министерството на външните работи публична дискусия на тема „Китай през научноизследователския и експертен поглед на българския китаист доц. д-р Мариана Малинова – Тиен”. Шуменката доц. д-р Мариана Малинова – Тиен е водещ български китаист в Института за исторически изследвания при БАН. „Шуменски отбор бе награден на републиканските състезания „Млад огнеборец”, информира всекидневникът. Отборът на IX ОУ „Панайот Волов” от Шумен получи престижна награда на XVIII Републикански състезания на младежките противопожарни отряди „Млад огнеборец”, които се проведоха в курортен комплекс „Албена”. Шуменските ученици са отличени в дисциплината “Бойно разгръщане на състезателна пътека”. След тях се класираха младежите от СУ „Цанко Церковски“ – гр. Полски Тръмбеш, а трети останаха представителите на СУ „Д-р Петър Берон“ от Свиленград. Това съобщиха от пресцентъра на ОД на МВР. „Абитуриентите плащат сами здравните си осигуровки“, пише ежедневникът. Близо 1200 абитуриенти от област Шумен, които са положили успешно държавен зрелостен изпит през тази година, трябва да плащат сами здравните си вноски докато започнат висшето си образование. Това съобщиха от териториалното поделение на Националната агенция по приходите. Учениците, завършили гимназия, трябва да се осигуряват сами докато станат студенти редовно обучение или започнат работа. До 25 август те трябва да подадат декларация образец 7 в НАП, с която еднократно декларират, че ще се осигуряват сами за здраве, както и да платят здравната си вноска за месец юли. Изключение правят тези млади хора, които веднага след завършването на гимназия са започнали работа и се осигуряват от работодателите си. „Кампанията “Прозорец към родината” подкрепя българските училища зад граница“ е друго заглавие в броя. Извън пределите на България над 200 училища съхраняват българския дух и писменост. Повече от 20 000 са българчетата в чужбина, които изучават родния си език. Събирането на дарения чрез кампанията “Прозорец към родината” започна и в шуменската книжарница „Хеликон“.", "date": "2017.06.06", "title": "Преглед на основните теми в шуменския печат"}
{"url": "http://www.focus-news.net/news/2017/06/06/2401851/pernik-34-godishen-mazh-s-psihicheski-problemi-e-razbil-s-kirka-vhodnata-vrata-na-svoi-sasedi.html", "text": "34-годишен мъж с психически проблеми е разбил с кирка входната врата на свои съседи. Това съобщиха за Агенция „Фокус“ от ОДМВР - Перник. Случката се е разиграла в неделя в пернишкия квартал „Изток“ на ул. „Бл. Гебрев“. На място е пристигнал полицейски екип, който е съдействал за това мъжът да бъде настанен в психиатрична болница. При инцидента няма пострадали хора. Нападателят е имал психически проблеми от много време. Предстои да бъде направена съдебнопсихиатрична експертиза, която ще покаже дали той ще носи наказателна отговорност. Работата по изясняване на случая продължава. Започнато е бързо производство.\r\nСтефан ПЕТРОВ", "date": "2017.06.06", "title": "Перник: 34-годишен мъж с психически проблеми е разбил с кирка входната врата на свои съседи"}
{"url": "http://www.focus-news.net/news/2017/06/06/2401831/vratsa-administrativniyat-sad-otmeni-reshenieto-na-oik-byala-slatina-s-koeto-e-otkazala-da-prekrati-predsrochno-palnomoshtiyata-na-kmeta-na-selo-galiche.html", "text": "Административен съд - Враца постанови решение по адм. дело № 302/2017 г. Делото бе образувано по протест на Районна прокуратура Бяла Слатина против решение №225/3 май 2017 г. на ОИК – Бяла Слатина, с което е отказала да прекрати предсрочно пълномощията на Кмета на Кметство село Галиче. Това съобщиха от пресцентъра на Административен съд - Враца. \r\nВ хода на съдебната проверка не бяха установени сочените от прокуратурата нарушения на административнопроизводствените правила. Също така, не може да се приеме, че с писмото си ЦИК е дала разпореждане за вземане на решение с конкретно съдържание, което ответната комисия не е изпълнила, тъй като ЦИК не може да дава задължителни разпореждания относно съществото на решенията на ОИК, а дава само методически указания за работата на тези комисии.\r\nС оглед задължението на съда въз основа на представените доказателства да провери законосъобразността на оспорения акт на всички законови основания, включително не посочените от оспорващия, съдът установи, че решението е незаконосъобразно поради неправилно прилагане на материалния закон.\r\nСъгласно Закона за местното самоуправление и местна администрация /ЗМСМА/ кметовете на общини, райони и кметства имат всички права по трудово правоотношение, освен тези, които противоречат или са несъвместими с тяхното правно положение. Съдът не възприема тезата на прокуратурата, че ползването на  платен отпуск за минало време е погасено, тъй като съгласно КТ при нов избор на същото лице, трудовото правоотношение с него продължава, а не възниква ново. При това положение кметът на с. Галиче е могъл да ползва и неизползван отпуск от предходния си мандат. Съдът намира обаче, че ползването на неплатен отпуск от страна на лице, заело длъжност въз основа на избор, е незаконосъобразно. \r\nПлатеният отпуск е нормативно уредено право, което не зависи от волята на работодателя, последният само определя времевият отрязък, през който отпускът ще се ползва. За този отпуск е приложим „уведомителният режим“, при който кметът на населеното място само съобщава кога ще отсъства. Неплатеният отпуск, обаче не е субективно право, задължително и неотменимо, какъвто е характерът на платеният отпуск, а само една правна възможност, която зависи от волята на работодателя. При ползване на неплатен отпуск/ с изключение на изрично предвидените в КТ хипотези/, работодателят не само определя периода на ползване на същия, но от неговата воля зависи изобщо дали този вид отпуск ще се ползва. При условие, че кметът на кметство няма работодател, с когото да договаря разрешаването на неплатен отпуск, той не може да ползва такъв и това е изключението, което законодателят е имал предвид в ЗМСМА,  като несъвместимо с правното му положение. Не може да се приеме, че лицето, избрано за кмет на населено място осъществява функциите и на работодател, и на работник спрямо себе си. В ЗМСМА  не се предвижда определянето на лице, което да замества кмета на кметство при отсъствието му, от което се прави заключението, че той може да отсъства само в изрично предвидените от КТ случаи, с определен срок на отсъствието му. При така изложеното съдът намира, че след датата 24.11.2016 г. заинтересованата страна неоснователно не изпълнява функциите на кмет на с. Галиче обл. Враца, поради което пълномощията му следва да бъдат предсрочно прекратени.\r\nПо изложените съображения Административен съд – Враца постанови решение, с което отменя като незаконосъобразно решение № 225/03.05.2017 г. на ОИК Бяла Слатина. Тъй като съдът не може да се произнесе по съществото на спора, връща преписката на ОИК Бяла Слатина за ново произнасяне, с указания за прекратяване пълномощията на заинтересованата страна като кмет на с. Галиче обл. Враца.\r\nРешението подлежи на обжалване пред ВАС в 7-дневен срок от уведомяване на страните.", "date": "2017.06.06", "title": "Враца: Административният съд отмени решението на ОИК - Бяла Слатина, с което е отказала да прекрати предсрочно пълномощията на кмета на село Галиче"}
{"url": "http://www.focus-news.net/news/2017/06/06/2401833/pavel-gudzherov-kmet-na-rakovski-nyama-opasnost-za-naselenieto-v-s-shishmantsi-prodalzhava-gaseneto-na-pozhara-v-zavoda-za-plastmasovi-otpadatsi-kray-seloto.html", "text": "Няма опасност за населението в село Шишманци, продължава гасенето на пожара в завода за пластмасови отпадъци край селото. Това съобщи за Радио \"Фокус\" кметът на Община Раковски Павел Гуджеров във връзка с пожара в завода край селото, който възникна на 2 юни. Той увери, че въздухът се замерва ежедневно  от Изпълнителна агенция по околна среда с мобилни лаборатории. „Вчера, в събота и в неделя включително се наблюдаваше една много сериозна димна мъгла в село Шишманци, което е изключително неприятно. Важно е да се каже, че във въздуха има цяноводород, като той е под прага на допустимост, но все пак го има“, коментира Павел Гуджеров. Кметът на Раковски уточни, че една от вероятните причини за пожара може да е мълния, но причината за възникването му ще се изяснява от компетентните органи след  потушаването му.", "date": "2017.06.06", "title": "Павел Гуджеров, кмет на Раковски: Няма опасност за населението в с. Шишманци, продължава гасенето на пожара в завода за пластмасови отпадъци край селото"}
{"url": "http://www.focus-news.net/news/2017/06/06/2401849/aleks-aleksiev-zapadat-gubi-bitkata-s-ekstremizma-po-katastrofalen-nachin.html", "text": "Западът губи битката с екстремизма по един катастрофален начин. Това коментира в сутрешния блок „Добро утро, България“ на Радио „Фокус“ Алекс Алексиев, председател на Центъра за балкански и черноморски изследвания. По думите му органите за сигурност не могат да гарантират безопасността на населението и държавите реално са в състояние на във война в мирно време. \r\n„Ние не трябва да позволим да се стигне до там, че това, което наблюдаваме в Англия, да стане всекидневие и в България. В това отношение няколко неща трябва да се предприемат - много строго трябва да се погледне на тези хора, които се радикализират в Европа, и второ, нашата политика в областта на мигрантите трябва да продължи да е много остра и безкомпромисна. Онзи ден в Германия се публикуваха данни, че за една година, от 2015 до 2016 година, престъпността, причинена от мигрантите, които г-жа Меркел пусна в Европа, се е увеличила с 52,7%. Това е проблемът и за него нищо не се прави“, коментира още Алексиев.\r\nСпоред него политиката на Източна Европа за недопускане на мигранти е абсолютно правилна, защото не бива да се подражава на катастрофалните грешки, които правят западноевропейските политици. Алекс Алексиев каза още, че държавите от Западна Европа, в това число и Великобритания, плащат цената за своята политика на прекалена толерантност и мултикултурализъм. Той коментира още, че е необходимо незабавно скъсване с досегашната политика и въвеждане на нови ограничения.", "date": "2017.06.06", "title": "Алекс Алексиев: Западът губи битката с екстремизма по катастрофален начин"}
{"url": "http://www.focus-news.net/news/2017/06/06/2401852/kaloyan-topalov-predsedatel-na-sgs-nyama-da-dopusna-sgs-da-bade-zamesen-i-vavlechen-v-nesashtestvuvashti-i-izkustveno-sazdadeni-institutsionalni-skandali.html", "text": "Няма да допусна Софийски градски съд (СГС) и неговото ръководство да бъдат замесени и въвлечени в несъществуващи и изкуствено създадени институционални скандали или да стават „заложници” на разчистване на сметки и/или желание за надмощие между отделните власти в страната или в рамките на съдебната власт, реализирани публично чрез истериите на медиите „бухалки”. Това е написал в писмо до главния прокурор Сотир Цацаров председателят на СГС Калоян Топалов, съобщиха от пресцентъра на съда. Отвореното писмо до Сотир Цацаров е по повод сигнала на главния прокурор до Съдийската колегия на ВСС във връзка с Доклада за дейността на отдел „Защита на класифицираната информация“ по ЗСРС и ЗЕС за 2015 и 2016 години на СГС.\r\n„Формата на обръщението ми е тази, която през последните месеци, за съжаление, е избрана от страна на прокуратурата за комуникация с ръководството на СГС, вместо възникналите между двете институции въпроси да бъдат обсъждани и решавани по съответния ред, в духа на взаимен диалог, както подобава на две структури в рамките на съдебната власт”, заявява в писмото си Топалов. Той възразява и категорично се противопоставя на опитите за изнасяне на неверни данни и твърдения в публичното пространство, което се е засилило, според него, особено отчетливо от началото на миналата седмица и което ескалира най-вече в т.нар. „жълти” медии. „Ако някой си мисли, че е нормално и може в една демократична държава всеки път, когато реши, да хвърля произволно лъжи, да размахва пръст или да сплашва членове на ръководство на съд, включително и най-големия окръжен съд в страната, следва да е готов да понесе отговорност за действията си в приложение на цялата строгост на закона. Или пък може би именно това, че някой не само си позволява да мисли, но и постоянно да води открита война със съда, основана на компромати, лъжи, клевети и инсинуации, без да има каквато и да е реакция от компетентните институции и органи, била тя и неадекватна, е показателно за степента на демократичност на страната ни”, заявява Калоян Топалов.\r\nВ съда е създадена организация, така че да се улесни работата на органите на прокуратурата при извършване на проверката, като се отчитат обемът на проверяваната информация, спецификата на същата, капацитетът и възможностите на отдел „Защита на класифицираната информация\" в СГС, и най-важното – стриктното спазване на всички законови изисквания. „Прокурор Паличева бе запозната своевременно с всичко това от заместник-председателите на СГС съдия Борисова и съдия Мумджиева, като бе поканена в телефонен разговор на среща за уточняване на реда и начина на извършване на проверката, с оглед конкретните дадености от чисто обективен характер. Първоначално прокурор Паличева се съгласи на такава среща, като заяви, че ще върне телефонното обаждане за уточняване на деня и часа за провеждането й. Такова обаждане обаче не последва, поради което покана за провеждането на работна среща бе направено и официално от страна на СГС. В отговор се премина в стил на епистоларна комуникация, в която се отправяха едни и същи искания към съда, които, смея да твърдя, се разминават с нормативните изисквания”, обяснява фактите Топалов.\r\n„Оттук насетне всяка една тяхна интерпретация води до изкривяването им, съобразно желанието на интерпретиращия, което не спомага за разкриване на обективната истина и в частност за осъществяване на започната прокурорска проверка. Напротив, фриволната интерпретация на фактите води до появилите се, волно или неволно, инсинуации, граничещи с абсурда, но за сметка на това – на нивото на глупостта на разпространяващите ги. Примерите за такива интерпретации са много – че ръководството на СГС спъва извършването на проверката; че ръководството на СГС не желае реалното извършване на такава проверка, въпреки че самото то е неин инициатор; че ръководството на СГС цели единствено медийна изява; че ръководството на СГС цели и се стреми към някакъв реваншизъм спрямо старото ръководство на съда; че с факта на осъществяване на проверка на работата на отдел „Защита на класифицираната информация\" и оповестяване на резултатите от нея, в изпълнение на задължението си да държи обществото в течение на работата на съда, съобразно принципите на публичност и прозрачност, с цел осигуряване на обществен контрол върху нея и недопускане нарушаването на фундаментални права и свободи на гражданите - все принципи, залегнали в ЕКПЧ, ръководството на СГС е извършило престъпление, както и редица други „достоверни\" твърдения и „разкрития\", които започнаха успоредно с изпращането на Вашето писмо до Съдийската колегия на ВСС, и които продължават и набират скорост в публичното и медийното пространство, достигайки до степен на оглушителност на воя на некомпетентността. Тази свободна интерпретация на сухите факти бе вплетена в медийната война, която се води перманентно срещу настоящото ръководство на съда вече повече от година и половина, чрез неговото демонизиране и упрекване във всички човешки грехове. Но интензитетът на тази война, както и самите участници в нея, са сигурен знак за правилния път, по който СГС върви, което впрочем е видно и от постигнатите от същия и неговото ръководство резултати, отчетени неведнъж и от Пленума, и от Съдийската колегия на ВСС. Независимо от това, със завидно упорство продължават опитите въз основа на клюкарско-махленски информационни потоци да се правят внушения, чрез даването на квалификации на действия или бездействия на ръководството на най-големия окръжен съд в страната.\r\nРезултат на такова фриволно тълкуване на фактите са и появилите се спекулации, че се прави всичко възможно от Прокуратурата, за да не се извърши тази проверка, тъй като има опасност с нея да бъдат установени факти, надхвърлящи изнесеното в доклада на СГС; че никой няма интерес от извършването на такава проверка, тъй като наяве ще излязат доказателства за появили се в медийното пространство твърдения за зависимости между магистрати, политици и бизнесмени; че извършването на проверката ще разкрие наличието на схема за използването на СГС като банка за незаконното събиране на информация, която впоследствие да бъде предоставяна и/или търгувана на политическата и/или бизнес сцена, предвид липсата по същество на събрани ВДС по предоставените разрешения за използването на СРС и близките контакти на членове от старото ръководство на съда с представители на политическия и бизнес „елит\"; че по случая се създава изкуствен конфликт, чрез който за пореден път се цели да се отстрани ръководството на съда и той да бъде овладян от „подходящите\" хора и т.н., в което аз лично силно се съмнявам. Но как следва да бъдат тълкувани в този контекст думите на председателя на Националното бюро за контрол на специалните разузнавателни средства, изказани съвсем наскоро на обучение на председателите на окръжни съдилища по въпросите на СРС, относно „докладчето\", изготвено от СГС, че съдържащите се в него данни отдавна са широко известни, но защо трябва да се ровим в миналото, като е по-добре да гледаме напред? Просто риторичен въпрос.\r\nТова, което искам ясно да заявя е, че когато призваните да си съдействат и взаимодействат институции не го правят, се пораждат съмнения и спекулации в тяхната работа, както и в основанията, и в мотивите те да действат или да не действат по един или друг начин. Това в никакъв случай не води до повишаване на доверието в тях, още повече когато се касае до институции в рамките на съдебната власт, защото доверието в институциите не се гради само върху техните действия, а и върху резултатите от тях, както и върху способността им те да взаимодействат помежду си. Именно поради това се надявам да спомогнете за създаване на необходимата организация такава, каквато е създадена и в СГС, за да може проверката по изпратения от мен до Вас доклад да приключи максимално бързо при /Съответния оперативен порядък, отчитайки всички обективни даденос/и и (пецифики, и най-важното – при стриктното спазване на закона”, пише още Калоян Топалов към главния прокурор Сотир Цацаров.\r\nЗаедно с писмото Топалов е изпратил и копие от цялата кореспонденция, която през последните почти два месеца тече между ръководството на СГС и прокурор Паличева от специализираното звено „Антикорупция” към СГП.", "date": "2017.06.06", "title": "Калоян Топалов, председател на СГС: Няма да допусна СГС да бъде замесен и въвлечен в несъществуващи и изкуствено създадени институционални скандали"}
{"url": "http://www.focus-news.net/news/2017/06/06/2401857/razgrad-zadarzhani-sa-trima-nepalnoletni-ograbili-vazrasten-mazh-v-doma-mu-v-selo-bogdantsi.html", "text": "Задържани са трима непълнолетни, ограбили възрастен мъж в дома му в село Богданци, съобщиха от ОД на МВР – Разград. Грабежът е разкрит от криминалисти от Районно управление „Полиция” – Исперих. Около 03.00 часа на 27 май бе ограбен 76-годишен мъж от селото. Сигналът за случилото се тогава бе подаден от кметицата на населеното място на 28 май в Районно управление „Полиция” – Исперих. По думите й, в дома на възрастни мъж с инициали С.Г. проникнали три неизвестни лица с кърпи на главите и със сила и заплахи отнели 1 000 лева и две лични карти. \r\nВ хода на образуваното по случая досъдебно производство по чл.198, ал.1 от НК и предприетите оперативно-издирвателни действия е установено, че автори на деянието са трима непълнолетни, криминално непроявени момчета – 17-годишен с инициали Р.Р., 17-годишен с инициали Й.Р. и 16-годишен с инициали С.К. от същото село. Неизвестните до момента на инспектор Детска педагогическа стая тийнейджъри са задържани за срок от 24 часа.", "date": "2017.06.06", "title": "Разград: Задържани са трима непълнолетни, ограбили възрастен мъж в дома му в село Богданци"}
{"url": "http://www.focus-news.net/news/2017/06/06/2401847/der-standard-vashington-s-iznenadvasht-zhest-kam-podgoritsa-amerikanskiyat-vitseprezident-provede-sreshta-s-chernogorskiya-premier.html", "text": "Черна гора вече официално е член на западния отбранителен съюз. На церомонията в понеделник, проведена във Вашингтон, присъстваше генералният секретар на НАТО Йенс Столтенберг. В последния момент обаче изненадващо бе съобщено, че вицепрезидентът на САЩ Майк Пенс ще проведе среща с министър-председателя на Черна гора Душко Марокович, съобщава австрийският вестник Der Standart.\r\nВ дипломатическите кръгове инициативата на Вашингтон бе изтълкувана като жест към Подгорица за грубото поведение, което държавният глава Доналд Тръмп демонстрира спрямо премиера на Черна гора. Става въпрос за инцидента от 26 май в Брюксел, когато американският президент избута настрани Маркович. Видеото, което от мнозина бе изтълкувано като унижение за Подгорица, обиколи целия свят. В знак на солидарност с Черна гора стотици американци се събраха пред дипломатическото представителство на балканската страна в САЩ с призив към Тръмп да поднесе извинения на Маркович за инцидента. Сходни акции бяха проведени и във федералната германска столица Берлин, отбелязват от редакцията.Тереза Герова", "date": "2017.06.06", "title": "Der Standard: Вашингтон с изненадващ жест към Подгорица: Американският вицепрезидент проведе среща с черногорския премиер"}
{"url": "http://www.focus-news.net/news/2017/06/06/2401859/smolyan-starinen-revolver-bez-marka-model-i-nomer-e-otkrit-pri-politseyska-proverka-na-lek-avtomobil-v-chepelare.html", "text": "На 5 юни 2017 г. в Чепеларе, при извършена полицейска проверка на лек автомобил „Рено Меган“, управляван от 28-годишен мъж от града, е намерен и предаден с протокол за доброволно предаване старинен револвер без марка, модел и номер, притежание на пътуващия в автомобила А. П. /23-годишен/ също от без необходимите документи. Това съобщиха от ОДМВР - Смолян. Работата по случая продължава.", "date": "2017.06.06", "title": "Смолян: Старинен револвер без марка, модел и номер е открит при полицейска проверка на лек автомобил в Чепеларе"}
{"url": "http://www.focus-news.net/news/2017/06/06/2401841/reuters-broyat-na-zhertvite-na-teroristichniya-atentat-v-diplomaticheskiya-kvartal-na-kabul-dostigna-do-150-dushi.html", "text": "Броят на жертвите, загинали в резултат на терористичния атентат в дипломатическия квартал на афганистанската столица миналата седмица, достигна до 150 души, предава Reuters. Атаката, за която все още нито една групировка не е поела отговорност, но която носи почерка на \"Ислямска държава\", е най-смъртоносната в Кабул от 2001 г. насам.\r\nПо-рано се съобщаваше за около 90 загинали и повече от 460 ранени. Тереза Герова", "date": "2017.06.06", "title": "Reuters: Броят на жертвите на терористичния атентат в дипломатическия квартал на Кабул достигна до 150 души"}
{"url": "http://www.focus-news.net/news/2017/06/06/2401861/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "През тази седмица част от предаването „Добре дошли в Свищов“ на Радио „Фокус“ – Велико Търново отново ще е посветено на културата в крайдунавския град. Приключи 13-тото поредно издание на Фестивала на античното наследство „Орел на Дунава“. Според организаторите то е изключително успешно. Във възстановките се включиха 8 групи и около 200 души от четири страни. Събитията събраха стотици жители и гости на Свищов, които останаха очаровани. Днес сме синтезирали за Вас други интересни събития, които включва културният календар на Общината. В рамките на предаването, ще Ви разкажем и за Свищов като туристическа дестинация. Ще Ви представим и информация за един от наболелите проблеми в града – функционирането на общинската болница. На последното си заседание Общинския съвет в Свищов отпусна нова финансова помощ за неотложни разходи. Какъв е нейният размер и кои бяха по-важните решения, взети на последната среща на местните парламентаристи, ще научите в предаването. Телефонът за връзка със студиото е 0885 303 375.", "date": "2017.06.06", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/06/06/2401858/der-spiegel-germanskite-sotsialdemokrati-prizovaha-hds-da-prekrati-blokadata-si-za-indzhirlik.html", "text": "След провала на опита за намирането на компромис в спора между Берлин и Анкара за достъп на германска парламентарна делегация в натовската база „Инджирлик“, партията на министъра на външните работи на ФРГ Зигмар Габриел засилва натиска за изтеглянето на военнослужещите на Бундесвера от военновъздушната база в Турция, пише изданието Der Spiegel.\r\n„Сега, когато резултатът (от преговорите) е ясен, Съюзът (ХДС/ХСС) трябва да прекрати блокадата си, за да може при следващите заседания на Бундестага да бъде взето решение за изтеглянето на Бундесвера“, подчерта говорителят на парламентарната фракция на Германската социалдемократическа партия Нийл Анен. \r\nПо-рано партията на канцлера Ангела Меркел призова за сдържаност и предпазливост по отношение на изтеглянето на германските войници от „Инджирлик“, припомнят от редакцията.Тереза Герова", "date": "2017.06.06", "title": "Der Spiegel: Германските социалдемократи призоваха ХДС да прекрати блокадата си за „Инджирлик“"}
{"url": "http://www.focus-news.net/news/2017/06/06/2401860/ministar-lilyana-pavlova-tryabva-da-namerim-balansa-mezhdu-bezvazmezdnoto-finansirane-i-finansovite-instrumenti.html", "text": "Трябва да намерим баланса между безвъзмездното финансиране и финансовите инструменти, които са едно кредитиране. Това каза пред журналисти министърът на Българското председателство на Съвета на ЕС 2018 Лиляна Павлова, която взе участие в конференция „Финансови инструменти на ЕС – поуки и перспективи“, предаде репортер на Агенция „Фокус“. „Бих се фокусирала върху финансовите инструменти, които са тема на дневния ред в резултат и на инициативата на доклада на Европейската сметна палата и съвместно с Българската сметна палата да се направи анализ за това какъв е резултатът от инвестициите чрез финансов инженеринг както е програмния период 2007-2013, какви са поуките за този 2014-2020, а и какво правим след 2020 г. ако направим анализ какви са резултатите, мога да кажа, че България се справя изключително добре. България е сред страните с най-висока усвояемост и с най-добър ефект от инвестициите именно чрез финансов инженеринг. Стартирахме със стартов капитал през 2007-2013 около 720 млн.лв., който беше удвоен, като в някои фондове и утроен“, коментира Павлова. По думите й инвестициите не само се реализираха в успешни проекти, но и има възвръщаемост и реинвестиране на възвърнатия ресурс от тези инвестиции, което всъщност в максимална степен покрива идеята и концепцията за тези фондове по линия на финансовия инженеринг. „В този период 2014-2020 ангажиментът ни е още по-голям. Двойно по-голям е и ресурсът, който трябваше да осигурим през оперативните програми именно за финансов инженеринг и инструменти – това е 1,5 млрд. лв. стартов капитал. България направи един различен подход, който е изключително важен за българския финансов банков пазар, а това е да изградим собствен капацитет. Да създадем Фонд на фондовете и той координирано да управлява целия този ресурс. Това е възможност парите и капиталът да останат в България, а българските банки и финансова система да се тези, които да бъдат основни финансиращи органи, да привлечем повече ресурс и частен капитал, благодарение на финансовия капитал“, допълни тя. Според нея това ще даде добра основа за периода след 2020 г., където делът на финансовите инструменти ще е още по-голям, България да имаме и опит, и капацитет и да е една работеща система. „Не трябва да пропускаме и в дебата, че финансовият инженеринг е ценен за икономиката, но не трябва да спира и възможността слабо развитите ни региони да продължат да получават безвъзмездна финансова помощ за базисна инфраструктура, социалната политика, образователната са все още сектори, за които имаме нужда от безвъзмездно финансиране и подкрепа“, каза още Лиляна Павлова.\r\nЛюба АЛЕКСИЕВА", "date": "2017.06.06", "title": "Министър Лиляна Павлова: Трябва да намерим баланса между безвъзмездното финансиране и финансовите инструменти"}
{"url": "http://www.focus-news.net/news/2017/06/06/2401856/blagoevgrad-parva-kopka-na-nov-obekt-na-chez-razpredelenie-balgariya-shte-se-sastoi-v-grada.html", "text": "Първа копка на нов обект на „ЧЕЗ Разпределение България“ ще се състои в Благоевград, от 11.00 часа, на улица „Шар Планина“ 11 - 13, в района на спортна площадка. Това съобщиха от пресцентъра на дружеството. По време на събитието ще бъдат представени реализираните инвестиции в Благоевградска област през 2016 година и инвестиционните проекти на компанията за 2017 година. От страна на ЧЕЗ ще присъстват: Карел Крал, регионален мениджър на ЧЕЗ за България; Петър Холаковски, изпълнителен директор на „ЧЕЗ Разпределение България“ АД; Виктор Станчев, главен оперативен директор на „ЧЕЗ Разпределение България“ АД и Павлив Иванов, мениджър „Управление на активи“, „ЧЕЗ Разпределение България“ АД.", "date": "2017.06.06", "title": "Благоевград: Първа копка на нов обект на „ЧЕЗ Разпределение България“ ще се състои в града"}
{"url": "http://www.focus-news.net/news/2017/06/06/2401864/vratsa-vremenno-shte-bade-spryano-vodopodavaneto-v-nyakoi-chasti-na-grada-vav-vrazka-s-rabotata-po-proekta-za-vodniya-tsikal.html", "text": "Във връзка с планирани строително-ремонтни работи, свързани с прехвърляне на нови водопроводи по проекта за водния цикъл на град Враца, водоподаването ще бъде спряно от 9:00 до 17:00 часа в две зони на града. Това съобщиха от пресцентъра на Общината. \r\nЗоните, в които е спряна водата, са:\r\n- между бул. „Васил Кънчов”, бул. „Христо Ботев” и ул. „Цар Симеон”;\r\n- в част от Централна градска част – между бул. „Мито Орозов”, бул. „Васил Кънчов”, бул. „Никола Войводов” и бул. „Христо Ботев”.", "date": "2017.06.06", "title": "Враца: Временно ще бъде спряно водоподаването в някои части на града във връзка с работата по проекта за водния цикъл"}
{"url": "http://www.focus-news.net/news/2017/06/06/2401863/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "След провала на преговорите между министъра на външните работи на ФРГ Зигмар Габриел и турския му колега Мевлют Чавушоглу военнослужещите от Бундесвера ще бъдат изтеглени от натовската база „Инджирлик“. Още в сряда федералното правителство в Берлин ще започне обсъждане на прехвърлянето на германските войници в Йордания, откъдето да продължат участието си в мисиите на водената от САЩ международна коалиция срещу близкоизточната радикална групировка „Ислямска държава“, съобщава националният ежедневник Die Frankfurter Allgemeine Zeitung.\r\nОчаква се, че мярката ще бъде приета от Бундестага с голямо мнозинство. Според Габриел обаче между Берлин и Анкара остават редица проблеми, които помрачават двустранните отношения. Един от тях е ареста на кореспондента на вестник „Ди Велт“ Дениз Юджел, който от месец февруари насам е в затвор в Истанбул.\r\n*** Черна гора вече официално е член на западния отбранителен съюз. На церомонията в понеделник, проведена във Вашингтон, присъстваше генералният секретар на НАТО Йенс Столтенберг. В последния момент обаче изненадващо бе съобщено, че вицепрезидентът на САЩ Майк Пенс ще проведе среща с министър-председателя на Черна гора Душко Марокович, съобщава австрийският вестник Der Standart.\r\nВ дипломатическите кръгове инициативата на Вашингтон бе изтълкувана като жест към Подгорица за грубото поведение, което държавният глава Доналд Тръмп демонстрира спрямо премиера на Черна гора. Става въпрос за инцидента от 26 май в Брюксел, когато американският президент избута настрани Маркович. Видеото, което от мнозина бе изтълкувано като унижение за Подгорица, обиколи целия свят. В знак на солидарност с Черна гора стотици американци се събраха пред дипломатическото представителство на балканската страна в САЩ с призив към Тръмп да поднесе извинения на Маркович за инцидента. Сходни акции бяха проведени и във федералната германска столица Берлин, отбелязват от редакцията.\r\n***  Египет отправи молба към Гърция да представлява интересите й в Катар, след като в понеделник Кайро се присъедини към държавите, които преустановиха дипломатическите си отношения с Доха на фона на внезапната криза, която възникна в Персийския залив, съобщава електронното издание Ekathimerini.\r\nПредложението бе отправено и прието в телефонен разговор между гръцкия външен министър Никос Кодзиас и египетския му колега Самех Шукри, потвърдиха от външнополитическото ведомство в Атина.\r\n„Гърция е на разположение на всички страни, за да допринесе по всякакъв начин за регионално сътрудничество и стабилност\", се казва в изявление на Министерството на външните работи на Гърция.\r\nКатар попадна в изолация, след като Бахрейн, Саудитска Арабия, Обединените арабски емирства, Либия, Йемен, Египет и Малдивите преустановиха дипломатическите си отношения заради предполагаемо подпомагане на тероризма от страна на Доха.\r\n*** Десетки хиляди граждани на Словакия излязоха по улиците на Братислава и Кошице, за да протестират срещу ширещата се корупция в страната, съобщава вестник The Slovak Spectator. Акции бяха проведени и пред сградата на словенската дипломатическа мисия в чешката столица Прага.\r\nДемонстрациите бяха продължение на антикорупционния марш в Братислава, който се състоя на 18 април, тъй като правителството не изпълни изискванията на организаторите. Те призоваха за разследване на последните скандали, които разтърсиха централноевропейската държава. Протестиращите настояват също и за отстраняването на министъра на вътрешните работи Роберт Калиняк (SMER), началника на полицейския корпус Тибор Гаспар и специалния прокурор Душан Ковачич.\r\nСледващата седмица мащабни протести ще се проведат в Желина и Прешов, допълват от редакцията.\r\n***\r\nСилите за сигурност ще поискат от министър-председателя на Великобритания Тереза Мей да увеличи периода за задържане на заподозрените в тероризъм от 14 на 28 дни, пише вестник The Sun. \r\nУдвояването на времето, за което органите на реда могат да задържат заподозрените нападатели ще подпомогне много провеждането на разследванията, смятат експертите. \r\nОсвен това задържането в ареста по време на кризи на опасните екстремисти би помогнало за саботирането на техните заговори. \r\nПолицията преди е можела да задържа заподозрените до 28 дни, но при коалиционното правителство на Дейвид Камерън, този брой е бил намален наполовина. \r\n„Органите на реда ще помолят премиера да бъдат върнати 28-те дни, това е едно от основните им искания“, коментира високопоставен източник от силите за сигурност.\r\n***", "date": "2017.06.06", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/06/06/2401865/pregled-na-osnovnite-temi-v-dobrudzhanskiya-pechat.html", "text": "„След намесата на държавните институции миньорите прекратиха стачката“, съобщава на първа страница вестник „Нова добруджанска трибуна“. „Държавата чрез нейните институции най-накрая се намеси в казуса „Оброчище“, за да защити работниците от експлоатацията“, това е заявил националният омбудсман Мая Манолова. Тя е провела разговор с премиера Бойко Борисов и от вчера е факт прекратяването на концесията. От миналия четвъртък до вчера работници протестираха, оставайки под земята заради ново забавяне на изплащането на заплати и раздаване на ваучери за храна. Като продължение на темата: „Прокуратурата започна спешна проверка на „Евроманган“, съобщава изданието. По лично разпореждане на главния прокурор Сотир Цацаров Окръжна прокуратура в Добрич вчера е започнала спешна проверка по реда за надзора за законност в мината за добив на обогатена манганова мина. Със заповед на енергийния министър Теменужка Петкова временно е спряна концесията на мината поради установено нарушение. „Над 40 сорта зърнено-житни култури ще представи ДЗИ“, съобщава изданието. Земеделските култури са създадени и отглеждани в полетата на института край град Генерал Тошево. Денят на отворени врати ще се състои на 8 юни. На гостите ще бъде дадена възможност на място да разгледат развитието на посевите и сортовете обикновена и твърда пшеница, тритикале и ечемик. \r\nТемата за временното спиране на концесията на мина „Оброчище“ е водеща и за другия регионален вестник  „Добруджанска трибуна“. Окръжният прокурор на Добрич проверява дали мината отчита реално добитата руда. „Филмът „Тюленово – бряг“ представят в Добрич“, съобщава всекидневникът. Представянето е днес в 18.30 часа в Държавния куклен театър. След прожекцията е организирана среща с авторите на филма – Емил Пенчев и Мариан Желев. Организатор на събитието в Добрич е „Тюленово арт-фест“. „Шведски хор, изпълняващ български песни, с концерт в Добрич“, съобщава изданието. Женският хор „Перуника“ от Стокхолм, който е участник във фестивала за хорово изкуство „Черноморски звуци“, с диригент Михаил Делчев, ще гостува на Добрич. Концертът е от 11.00 часа на 11 юни в Огледална зала „Нели Божкова“. Започнал е градежът на църква в село Нова Камена, съобщава изданието. Градежът на основите на храм „Рождество Богородично“ е стартирал през май. Средствата са осигурени от Община Тервел.", "date": "2017.06.06", "title": "Преглед на основните теми в добруджанския печат"}
{"url": "http://www.focus-news.net/news/2017/06/06/2401866/plovdiv-prepodavateli-i-studenti-ot-akademiyata-za-muzikalno-tantsovo-i-izobrazitelno-izkustvo-predstavyat-savmestna-izlozhba-v-balabanovata-kashta.html", "text": "Преподаватели и студенти от Академията за музикално, танцово и изобразително изкуство - Пловдив представят съвместна изложба в Балабановата къща. Това съобщиха за Радио „Фокус“ - Пловдив от Академията за музикално, танцово и изобразително изкуство. Изложбата „Преподаватели и студенти“, включва произведения на преподаватели и студенти от Академията за музикално, танцово и изобразително изкуство и представя съвременните тенденции в отделните видове изкуства, кореспонденцията между различните специалности във факултет „Изобразително изкуство“, както и индивидуалните почерци на творците. Изявата дава възможност за съпоставителен план между различни художествени генерации, намерения и търсения.\r\nФакултет „Изобразително изкуство“ в Академия за музикално, танцово и изобразително изкуство в Пловдив е създаден в началото на 2011 г. в резултат от разрасналия се капацитет на катедра „Изобразително изкуство“. Понастоящем във факултета са катедрите „Изящни изкуства“ и „Приложни изкуства“, където преподават представителни имена в съвременното българско изкуство, изкуствоведи и хабилитирани преподаватели в различни видове визуални практики. Във факултета се подготвят висококвалифицирани специалисти в бакалавърските и магистърските програми „Живопис“, „Графика“, „Скулптура“, „Рисунка“, „Фотография“, „Моден дизайн“, „Графичен дизайн“, „Църковна живопис“, „Мултимедийно изкуство“, „Сценография“.\r\nИзложбата ще бъде открита от 18.00 часа и се осъществява със съдействието на ОИ „Старинен Пловдив“ и ще продължи до 25 юни.\r\nКристиян ГАРОВ", "date": "2017.06.06", "title": "Пловдив: Преподаватели и студенти от Академията за музикално, танцово и изобразително изкуство представят съвместна изложба в Балабановата къща"}
{"url": "http://www.focus-news.net/news/2017/06/06/2401867/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за състоянието на тревните площи, парковете и детските площадки на територията на община Пещера в началото на лятото. Има ли опасни съоръжения и планово пръскане на тревата срещу вредители ще коментираме с Иван Спиров, отговорник за поддръжката на тревните площи и съоръженията в тях. В родопската община започна и полагането на хоризонтална пътна маркировка с чисто нова машина, която бе закупена със средства на Общината. Кои са проблемните участъци ще научим от инж. Радослав Марков, гл. специалист в общинската администрация. От кмета на село Радилово ще разберем какви са планираните ремонтни дейности в населеното място през летните месеци. Телефоните за връзка със студиото са 0885 606692 и 034 420020.", "date": "2017.06.06", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/06/06/2401862/mezhdunarodniyat-sekretar-na-pg-na-bsp-za-balgariya-kristian-vigenin-teroristichniyat-akt-v-london-e-nasochen-sreshtu-tseliya-tsivilizovan-svyat.html", "text": "Терористичен акт, като този в Лондон, е насочен срещу целия цивилизован свят. Това е атака срещу начина на живот в демократичните страни, заяви пред БНТ международният секретар на ПГ на „БСП за България” Кристиан Вигенин. Това съобщиха от пресцентъра на Националния съвет на БСП. По думите му, след поредицата от атаки е трудно да се върне чувството за сигурност у гражданите, че властите са способни да се справят. „Възможно е да станем свидетели на допълнителни ограничения на свободите на гражданите в цивилизования свят. Вече се чуха призиви, че в интернет пространството терористите се чувстват свободни. Това е първият сигнал, че то може да стане обект на по-сериозно следене. Влизаме в дилемата: свобода или сигурност”, коментира бившият външен министър. Той изрази убеденост, че британските власти са направили всичко възможно, със средствата които имат, да ограничат тази заплаха и да гарантират сигурността на гражданите, но не успяват. Вигенин подчерта, че борбата е на два фронта – с организацията, която стои  идеологически зад тези атентати- ДАЕШ и мерките за сигурност в нашите страни. Според него борбата с ДАЕШ на място изглежда ще продължи много по-дълго отколкото се е очаквало и не можем да се справим със сегашните средства и възможности с конкретните заплахи в нашите страни. По думите му,  освен всичко друго, трябва да се вземат мерки които да ударят така терористите, че да е невъзможно да се случват повече такива атентати.\r\nКристиан Вигенин заяви, че една голяма част от страните в коалицията срещу Ислямска държава има свои специфични интереси. „Поне до момента, зад общата декларирана цел за ликвидиране на ДАЕШ, тези по-малки цели понякога взимат връх. Докато няма осъзнаване колко сериозна и глобална е опасността от самата ДАЕШ и структурите, които й симпатизират, и не положим общи усилия, няма да имаме успех”, подчерта той. Вигенин обясни, че обща система за сигурност и отбрана ще бъде една от темите, които ще бъдат обсъждани и по време на нашето председателство на Съвета на ЕС. Според него големият проблем на ЕС в момента е, че имаме едно общо икономическо пространство, свобода на движение на хора, а в същото време всяка разузнавателна служба е сама за себе си. „Тази тема е много чувствителна, но съм сигурен, че могат да се търсят варианти и възможности за по-широко споделяне на информация за заплахи и движение на хора, които са потенциална заплаха”, коментира международният секретар на ПГ на левицата. По думите му, това е свързано и с охраната на границите. „България още не е в Шенгенското пространство, въпреки че по повечето оценки е сигурна външна граница. Тази теза бе отново поставена под съмнение през последните дни с инцидента с бежанците от Афганистан. Докато всяка от страните- членки не е част от Шенген и нямат достъп до шенгенската информационна система, ние сами отваряме пробойни в общата ни сигурност”, заяви Вигенин и допълни, че предстоящото ни председателство е повод ние да поискаме този въпрос да бъде решен. По думите му, след такива атентати, освен гръмките думи, които се говорят, трябва да се направи конкретен списък от мерки, които да се реализират двустранно между страните- членки и на ниво ЕС. Според него присъединяването на България, Румъния и Хърватска към Шенгенското пространство е малка стъпка, но важна за общата ни сигурност. „От БСП сме призовавали-  по тази тема не може да има ревност или неглижиране на един или друг партньор. Трябва да се говори сериозно и с Русия”, каза още той.   \r\nКристиан Вигенин заяви, че винаги, когато ЕС се насочи твърде много само към себе си в решаване на вътрешните си проблеми, това отнема енергия от позиционирането му навън.  Попитан за пътят на Европа и  на къде ще се развива ЕС-  той обясни, че в случая могат да вървят паралелно тези процеси. ”ЕС ще продължи да съществува. Ние сме по-силни като част от него, но ако е ефективен. Външните заплахи и несигурност могат да допринесат да се избере такъв вариант за развитието на ЕС , който да ни направи по-силни и вътрешно”, обясни той.\r\nКристиан Вигенин подчерта, че и на срещата, организирана вчера от лидера на ПЕС Сергей Станишев, е станало ясно, че ЕС е важен за България и ни дава повече икономически, социални възможности и повече сигурност. „Ние, като страна, на която предстои да председателства Съвета на ЕС, трябва да дадем своя принос, за да насочим  вътрешната ни дискусия и тези по време на председателството в посока, която да е добра и за нас.Ние трябва не само да сме свидетели на това, което се случва, а да сме активни в развитието на съюза”, заключи Кристиан Вигенин.", "date": "2017.06.06", "title": "Международният секретар на ПГ на „БСП за България” Кристиан Вигенин: Терористичният акт в Лондон е насочен срещу целия цивилизован свят"}
{"url": "http://www.focus-news.net/news/2017/06/06/2401868/afp-afganistanskiyat-prezident-predupredi-talibanite-che-imat-posleden-shans-za-mir-ili-shte-se-sblaskat-s-posleditsite.html", "text": "Президентът на Афганистан Ашраф Гани даде ултиматум на талибаните, призовавайки ги да приемат мирa или в противен случай „ще се сблъскат с последиците“, предава AFP.\r\n„Предлагаме им шанс за мир, но това не е отворено предложение. Времето изтича... това е последният шанс да го приемат или да се сблъскат с последиците\", заяви Гани на международна мирна конференция в Кабул..Тереза Герова", "date": "2017.06.06", "title": "AFP: Афганистанският президент предупреди талибаните, че имат последен шанс за мир – или „ще се сблъскат с последиците“"}
{"url": "http://www.focus-news.net/news/2017/06/06/2401870/pregled-na-osnovnite-temi-v-pazardzhishkiya-pechat.html", "text": "Вестник „Знаме“ излиза с водещо заглавие днес „Копали като за световно в “Натура 2000″, виновни няма“. Незаконна кариера за добив на инертни материали в „Натура 2000” има, виновни обаче няма. Неизвестна фирма добива пясък и чакъл от речно корито в държавното горско стопанство „Селище” край Сърница, а това е в разрез със Закона. Багер бе заснет от наши читатели, докато изгребва пясък от речно корито, попадащо в „Натура 2000”. Според автора на сигнала, от около месец тече усилен добив в местностите Бейовото и Черните бараки, които са в „Натура 2000” по директивата за птиците и директивата за местообитанията. „Още 3 случая на морбили от миналата седмица“, научаваме от изданието. Миналата седмица в нашата област са регистрирани още 3 случая на морбили. Това сочи справката за заразните болести на Националния център по обществено здраве и анализи. Имало е още 7 случая на салмонелоза, двама пациенти с хепатит, един болен от скарлатина, както и страдащи от различни стомашни неразположения. Националната здравноосигурителна каса да прекратява договорите с лични лекари, за които се установи, че фалшифицират или отчитат фиктивно някоя от задължителните имунизации. За такава санкция ще настояват здравните власти. Скандалът с порочната практика избухна с нова сила, след като стана ясно, че сред разболелите се деца в страната не липсват такива, които са били ваксинирани, поне по документи. За съжаление, такива случаи има и в нашата област. „Близо 3000 пенсионери на общинския фестивал“, ни информира вестникът от втора страница. Утре близо 3000 пенсионери от общината заминават с повече от 50 автобуса за местността Добра вода, където ще се проведе традиционният общински фестивал на художествената самодейност на пенсионерските клубове и на клубовете на инвалидите. Надпяването ще стане на поляната до хижата. За този ден хората от третата възраст се готвят с желание и усърдие.\r\nВестник „Пазарджишка Марица“ излиза с водещ материал днес „Свежа стока от пазара отива на боклука“. Търговците от пазара не успяват да продадат цялата си стока и редовно много от свежите продукти се развалят и се озовават в кофите за боклук. „Големите вериги магазини ни убиха. Те привличат повечето клиенти. Пазарът е полупразен и всяка година става все по-зле“, оплаква се Николина. Тя сама произвежда голяма част от своите продукти и изкарва прехраната си с този бизнес от 26 години. Жената си спомня, че още като дете е започнала да продава зеленчуци. Последните три години за нея обаче са критични. Вече се е примирила, че от сергията ще излизат пари „само колкото за хляба“. „Спипаха бракониери с мрежи на язовир „Батак“, научаваме от изданието. Поредните бракониери с мрежи бяха заловени на язовир „Батак“ по време на съвместна проверка на служителите на ИАРА-Пазарджик и на Полицейски участък в родопския град. Нарушителите са действали без билет, с непозволени уреди и по време на забраната за риболова. Групата е била много опитна и със завидно снаряжение. Бракониерите са разполагали със специални въдици, на които са били монтирани уреди за дарачене и парашути. Носили и мрежа. „Строим по-малко сгради, но с повече жилища“, става ясно от материал на втора страница на вестника. Нова тенденция при строежа на жилищните сгради се наблюдава в Пазарджик от началото на година – фирмите залагат на по-малко сгради, но с повече жилища в тях. По данни на Националния статистически институт в областта са въведени в експлоатация 18 жилищни сгради за първото тримесечие на 2017 г. Това е с 35.7% по-малко спрямо предходната година. Новопостроените жилища в тях обаче са 144, като в сравнение със същия период на 2016 г. е регистрирано увеличение с 61.8%", "date": "2017.06.06", "title": "Преглед на основните теми в пазарджишкия печат"}
{"url": "http://www.focus-news.net/news/2017/06/06/2401869/plovdiv-chetiri-sela-ot-oblastta-sa-s-narusheno-vodopodavane-zaradi-avarii-po-vodoprovodnata-mrezha.html", "text": "Четири села от Пловдивска област са с нарушено водоподаване заради аварии по водопроводната мрежа. Това съобщи за Радио „Фокус“ – Пловдив дежурният диспечер във ВиК - Пловдив. Без вода днес са жителите на карловското село Войнягово, както и селата Мало крушево и Паничери, вода няма да има и в родопското село Храбрино. Екипите на водоснабдителното дружество работят по отстраняването на аварии също на територията на град Асеновград на ул. „Христо Ботев“, ул. „Отон Иванов“ и ул. „Стефан Джамсъзов“. Не е посочен краен срок за възстановяване на нормалното водоподаване.\r\nБез вода днес са и домакинствата по две улици в Пловдив. Екипите отстраняват аварии по водопровода на ул. „Петър Стоев\" 27 и ул. „Полет“.\r\nКристиян ГАРОВ", "date": "2017.06.06", "title": "Пловдив: Четири села от областта са с нарушено водоподаване заради аварии по водопроводната мрежа"}
{"url": "http://www.focus-news.net/news/2017/06/06/2401873/sport-dominik-tiym-i-novak-dzhokovich-se-izpravyat-edin-sreshtu-drug-v-parviya-chetvartfinalen-den-na-rolan-garos.html", "text": "Австрийският тенисист Доминик Тийм се изправя срещу световния номер две Новак Джокович в двубой от първия четвъртфинален ден на „Ролан Гарос”. Срещата между двамата е с начален час от 15 часа.\r\nПо-късно през деня на корта в Париж един срещу друг ще излязат испанците Пабло Кареньо Буста и Рафаел Надал.", "date": "2017.06.06", "title": "Спорт: Доминик Тийм и Новак Джокович се изправят един срещу друг в първия четвъртфинален ден на „Ролан Гарос”"}
{"url": "http://www.focus-news.net/news/2017/06/06/2401875/liderat-na-bsp-sofiya-kaloyan-pargov-i-deputatat-ot-bsp-za-balgariya-nikolay-tsonkov-shte-provedat-priemna-za-grazhdani.html", "text": "Днес, 6 юни, лидерът на лидерът на БСП – София и председател на групата на БСП в Столичния общински съвет Калоян Паргов и народният представител от „БСП за България“ Николай Цонков ще проведат приемна за граждани от 15.00 до 17.00 часа, на ул. „Леге“ №10, етаж 1. Това съобщиха от пресцентъра на Градския съвет на БСП-София. Всеки вторник на разположение на софиянци ще бъдат различни народни представители и  общински съветници, избрани от София, както и заместник-председатели на Градския съвет на БСП.\r\nПостоянната приемна е част от стратегията на БСП да бъде близо до гражданите и да търси начини за разрешаване на проблемите им. Освен в централата на Градския съвет на БСП в София на улица \"Леге\" №10, народните представители и общинските съветници провеждат приемни и в районите, от които са избрани.", "date": "2017.06.06", "title": "Лидерът на БСП – София Калоян Паргов и депутатът от „БСП за България“ Николай Цонков ще проведат приемна за граждани"}
{"url": "http://www.focus-news.net/news/2017/06/06/2401874/veliko-tarnovo-s-13-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 13 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 208 см. Температурата на водата e 22.6 градуса. Днес ще бъде предимно слънчево с временни увеличения на облачността, главно над западния участък. Ще духа слаб вятър от изток-югоизток. Максимални температури днес между 27 и 30°. През нощта над западния участък облачността ще е значителна и ще има превалявания от дъжд. През деня ще се заоблачи и над източния участък. След обяд на много места ще има краткотрайни валежи с гръмотевици. Ще е почти тихо, но по-късно през деня над западния участък вятъра ще се ориентира от запад и ще е слаб до умерен. Максималните температури ще са 30 - 33°.", "date": "2017.06.06", "title": "Велико Търново: С 13 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/06/06/2401877/api-zavarshi-remontat-na-nadleza-pri-chengene-skele-na-pat-ii-99-burgas-tsarevo.html", "text": "Завършиха ремонтно-възстановителните работи на надлеза при Ченгене скеле при 3-ти километър на път II-99 Бургас – Царево. това съобщиха от пресцентъра на Агенция \"Пътна инфраструктура\" (АПИ). Строителните дейности започнаха в края на март т. г. и са изпълнени със средства от бюджета на Агенция „Пътна инфраструктура“. Инвестицията е за близо 400 000 лв.\r\nСъоръжението е с нова пътна плоча и надстроени стълбове. Монтирана е нова ограничителната система, парапети, пътни знаци и маркировка. \r\nПредприетите работи бяха наложителни поради повреди и дефекти по връхната конструкция на надлеза, предизвикани от удари от преминаващи под него извънгабаритни превозни средства. \r\nИзпълнител на строително-монтажните дейности е „ОРС Инфраструктура“ ООД. Строителният надзор е осъществен от „Трансконсулт БГ“ ООД.", "date": "2017.06.06", "title": "АПИ: Завърши ремонтът на надлеза при Ченгене скеле на път II-99 Бургас - Царево"}
{"url": "http://www.focus-news.net/news/2017/06/06/2401876/regionalen-istoricheski-muzey-sofiya-zapochna-zapisvaniyata-za-obrazovatelnata-programa-vakantsiya-v-muzeya-2017.html", "text": "Регионален исторически музей – София започна записванията за образователната програма Ваканция в музея 2017, съобщиха от пресцентъра на Столична община. Тази година инициативата ще се проведе в три последователни седмици на месец юни. Предназначена е за деца от I до V клас.\r\nВаканция в музея 2017 е образователна инициатива на Регионален исторически музей – София. Тя се провежда за четвърта поредна година като съдържанието на програмата й винаги се променя.\r\nСред застъпените в настоящото издание дисциплини са: археология, история на България, религия, архитектура, дизайн, приложно изкуство, екология, спорт и др. Включени са и множество разходки до знакови места в София, както и опознавателни обиколки на културно-исторически обекти. През 2017 г. Ваканция в музея се провежда в три поредни седмици (12 – 16 юни 2017 г., 19 – 23 юни 2017 г., 26 – 30 юни 2017 г.). Часовият диапазон на програмата е: 8:30 – 17:00 ч. Всяка група се състои от максимум 15 деца. Родителите подготвят храната за своите деца съобразно индивидуалните им вкусове. Записванията за програмата се реализират посредством онлайн платформата на уебсайта на Регионален исторически музей – София . Цената за участие на дете в програмата е 100 лв. за пет дни (т.е. избор на една от предлаганите три седмици, в които се провежда програмата). Второ дете в семейството ползва 25 % отстъпка. Заплащането се извършва по банков път до два дни след онлайн запазването на място.", "date": "2017.06.06", "title": "Регионален исторически музей – София започна записванията за образователната програма Ваканция в музея 2017"}
{"url": "http://www.focus-news.net/news/2017/06/06/2401871/preskonferentsiya-shte-se-provede-v-tsentralata-na-bsp.html", "text": "Пресконференция ще се проведе в централата на БСП на ул. „Позитано” №20 в 14.00 часа. Това съобщиха от пресцентъра на партията.", "date": "2017.06.06", "title": "Пресконференция ще се проведе в централата на БСП"}
{"url": "http://www.focus-news.net/news/2017/06/06/2401855/gazeta-express-sled-priziv-na-belgrad-partiya-na-kosovskite-sarbi-iztegli-kandidatite-si-za-predstoyashtite-parlamentarni-izbori.html", "text": "Александър Груичич, председател на Прогресивната партия на Косово, взе решение да оттегли своя списък с кандидати за предстоящите предсрочни избори в страната, които ще се проведат на 11 юни, съобщава вестник Gazeta Express.\r\nГруичич заяви, ще се вслуша в \"съвета\" на сръбския президент Александър Вучич, който призова косовските сърби да останат обединени за изборите в Косово. \"Напълно вярваме в Сърбия и нейните легитимни изборни представители. Ние сме убедени, че Сърбия ще бъде по-ефективна и ще защитава интересите на сръбската общност в Косово\", се посочва в прессъобщение на партията на Груичич.\r\nВучич призова политически партии на косовските сърби да се обединят и да гласуват за  „Сръбска листа“, защото, според думите му, тя е единствената политическа сила, способна да защитава правата им. Косовската сръбска общност има 10 запазени места в 120-членния законодателен орган в Прищина.  Тереза Герова", "date": "2017.06.06", "title": "Gazeta Express: След призив на Белград: Партия на косовските сърби изтегли кандидатите си за предстоящите парламентарни избори"}
{"url": "http://www.focus-news.net/news/2017/06/06/2401879/tanjug-germaniya-e-podgotvila-mini-plan-marshal-za-balkanite.html", "text": "Германия е подготвила мини план „Маршал“ за Балканите, който през следващите няколко години трябва да допринесе за засилването на икономиките на страните в региона, предава сръбската информационна агенция Tanjug.\r\nВ някои отношения планът на Берлин трябва да бъде компенсация за държавите от региона за дългия период на чакане за пълноправно членство в Европейския съюз. Според белградския вестник „Вечерне новости“, който се позовава на дипломатически източници, предложението на Германия предстои да бъде обсъдено в Европейския съвет, който трябва да го одобри и да разпореди специален фонд за балканските страни.Тереза Герова", "date": "2017.06.06", "title": "Tanjug: Германия е подготвила мини план „Маршал“ за Балканите"}
{"url": "http://www.focus-news.net/news/2017/06/06/2401854/plovdiv-peti-den-prodalzhava-gaseneto-na-pozhara-v-shishmantsi.html", "text": "Пети ден продължава гасенето на пожара в Шишманци. Това съобщи за Радио „Фокус” - Пловдив Петър Тосков, зам.-директор на Пожарната в Пловдив. На място са два противопожарни автомобила с екипите си, цистерни и фадроми, които разравят боклука, за да се погаси по-лесно пластмасата, която тлее. „Гасенето ще продължи още няколко дни“, каза Тосков. По думите му дим продължава да се отделя, но не толкова, колкото в първите дни.\r\nЦветана ТОНЧЕВА", "date": "2017.06.06", "title": "Пловдив: Пети ден продължава гасенето на пожара в Шишманци"}
{"url": "http://www.focus-news.net/news/2017/06/06/2401853/nikolay-melemov-kmet-na-smolyan-nay-zasegnatite-patishta-ot-poroynite-dazhdove-v-smolyanska-oblast-sa-prohodimi-no-sa-neobhodimi-seriozni-remonti.html", "text": "Най-засегнатите пътища от поройните дъждове в Смолянска област са проходими, но са необходими сериозни ремонти на инфраструктурата. Това каза в Сутрешния блок „Добро утро, България“ на  Радио „Фокус“ кметът на Смолян Николай Мелемов. По думите му големите количества паднали валежи през последните дни са предизвикали значителни щети, като все още не е ясно колко средствата ще бъдат нужни за справянето с тях. \r\n„Проблемът е, че се изсипва много обилен валеж на места и деретата се превръщат в реки. Получи се запушване на две дерета, при които водата излезе извън коритото, поднесе пътят за селата Река и Градът. Пътят между тези две села временно беше прекъснат, към момента е временно възстановен, но инфраструктурата не е поправена. В село Подвис има подкопана къща, отново заради запушено дере. Хубавото е, че взехме мерки на момента, за да не се допуснат по-големи щети. Такива обаче има, не е ясно още като стойност какви са. Ще са нужни сериозни средства за справяне с тях и ние ще ги потърсим от Комисията за бедствия и аварии“, обясни градоначалникът. Засегнати от обилните дъждове са и множество земеделски производители, които обаче едва ли ще получат обезщетение за унищожените си посеви, добави още Николай Мелемов.", "date": "2017.06.06", "title": "Николай Мелемов, кмет на Смолян: Най-засегнатите пътища от поройните дъждове в Смолянска област са проходими, но са необходими сериозни ремонти"}
{"url": "http://www.focus-news.net/news/2017/06/06/2401880/plovdiv-narodniyat-predstavitel-ot-gerb-d-r-hristo-grudev-provede-otkrita-priemna-v-sadovo.html", "text": "При засилен интерес премина приемната на народния представител от ГЕРБ д-р Христо Грудев в Садово. Освен жители на общината да се срещнат с него дойдоха и кметове на малки населени места, както и общински съветници от ГЕРБ. Това съобщиха от пресцентъра на ПП ГЕРБ. На срещите присъства и общинският ръководител на ГЕРБ - Садово Георги Буков. Христо Грудев и дошлите на приемната обсъдиха проблеми в системата на образованието - попълване на паралелки, отпадане на ученици, финансиране на учебните заведения и възможности за намирането на допълнителни средства за ремонтни дейности. Земеделски производители от региона поставиха въпроси за субсидиите и за кандидатстването по определени мерки. Бяха обсъдени и теми, свързани със спортната дейност в общината. Местният предприемач Кольо Желязков потърси съдействие от народния представител във връзка с предотвратяване на административни пречки. Той има намерение да кандидатства с проект, по мярка 6.3 - стартова помощ за млади земеделски стопани по Програмата за развитие на селските райони. Според новите промени в Наредбата за мярка 6.3 приема се отлага за края на месец юни.", "date": "2017.06.06", "title": "Пловдив: Народният представител от ГЕРБ д-р Христо Грудев проведе открита приемна в Садово"}
{"url": "http://www.focus-news.net/news/2017/06/06/2401878/inzh-mihail-mihaylov-pchelar-okolo-80-ot-stoynostta-na-preparatite-sreshtu-varoatozata-po-pchelite-mogat-da-se-vazstanovyat-po-programata-za-pchelarstvo.html", "text": "Около 80 %  от стойността на препаратите могат да се възстановят по мярката срещу агресорите и болестите в кошера и вароатозата от Програмата за пчеларство. Това каза инж. Михаил Михайлов, председател на Обединен български пчеларски съюз, в интервю за Агенция „Фокус“ във връзка със започването на приема на заявления за плащане по Националната програма за пчеларство 2017-2019 г. и интересът към нея. По думите му това е много висок процент и би трябвало повече пчелари да се включват в тази мярка.\r\nТой поясни, че по мярката са регистрирани около 10 ветеринарно-медицински препарати, които пчеларите имат право да закупят и да бъдат субсидирани. „По програмата единствено вароатозата е субсидирана. Докато за нозематозата няма субсидиране, а по пчелите има много други болести като например американския молец. Държавата  обаче  обезщетява, когато пчелните семейства заболеят от американски молец. Пчеларят трябва да е с регистриран пчелин и ветеринарно-медицински служител издава съответните протоколи и пчеларят получава обезщетение за изгарянето на кошерите, пчелите и инвентара“, каза инж. Михайлов. По думите му интересът по Националната програма е голям. „Това  е единствена програма, по която пчеларите могат да кандидатстват в нашата страна, освен няколкото мерки в Програмата за развитие на селските райони. По нея те могат да получат средства чрез субсидиране.  Характерно за новата програма е, че се включи още една мярка за подвижно пчеларство. По нея пчеларите могат да кандидатстват за инвентар, фургони, ремаркета и т.н., които да използват при провеждане на подвижното пчеларство. Имаме и допълнителна възможност за закупуване на едър пчеларски инвентар, който се използва в ежедневната практика. В програмата има  традиционни мерки за кошери, пчелни майки, както и другите за анализи на пчелните продукти и за препарати за борба с болестите по пчелите“, допълни инж. Михайлов.  \r\nДеница КИТАНОВА", "date": "2017.06.06", "title": "Инж. Михаил Михайлов, пчелар: Около 80% от стойността на препаратите срещу вароатозата по пчелите могат да се възстановят по Програмата за пчеларство"}
{"url": "http://www.focus-news.net/news/2017/06/06/2401882/mrrb-stroitelstvoto-na-lot-31-na-avtomagistrala-struma-zapochva-prez-avgust-ne-se-predvizhda-poskapvane-na-vinetkite-za-leki-avtomobili-sled-vavezhdane-na-elektronnata-sistema-za-taksuvane.html", "text": "През месец август започваме строителството на лот 3.1. от автомагистрала „Струма“, обяви в сутрешния блок на БТВ министърът на регионалното развитие и благоустройството Николай Нанков. Това съобщиха от пресцентъра на Министерството на регионалното развитие и благоустройството (МРРБ). За трасето има избран изпълнител и финансиране, като се изчаква издаването на разрешението за строеж. Отсечката с дължина от близо 13 км е между Благоевград и Крупник. Продължава и строителството на лот 3.3 от магистралата от Струмяни към Сандански, който трябва да е готов през 2019 г. Активно се работи и по строителството на обходния път на Габрово, като тунелът на обхода ще е готов до кая на годината. Очаква се през 2018 г. да е готов целият обходен път на града, след което ще се търси вариант и за строителството на тунела под Шипка, уточни министър Нанков\r\n„Имаме амбицията в този мандат да изградим голяма част от АМ „Хемус“, каза още министър Нанков и посочи, че има готовност за строеж на 9 км от магистралата между Ябланица и Боаза, където се чака решение на ВАС. Очаква се и решение за избор на изпълнител на още 16 км от Белокопитово към п.в. Буховци. До 6 месеца се очаква и да бъде готов новият проект за трасето на магистралата от Боаза до разклона за Плевен и Ловеч. 50-килкометровото трасе се препроектира, за да се избегне строителството на скъпи и сложни съоръжения. След изготвянето на проекта няма пречка да започнат процедури за избор на изпълнител на строително-ремонтните дейности, отбеляза министър Нанков. Той бе категоричен, че новите трасета ще са с магистрален габарит.\r\nРегионалният министър коментира и че след въвеждането на електронната система за таксуване, цените на винетките за леките автомобили няма да бъдат повишени. Той информира, че индикативната стойност на бъдещата тол система е около 200 млн. лв., но още в първата година след въвеждането й се очаква приходите от пътни такси да надхвърлят 1 млрд. лв., като по-голямата част от тях ще бъдат от тежкотоварния трафик.\r\nНиколай Нанков съобщи още, че през тази година със средства от Оперативна програма „Региони в растеж“ 2014-2020 г. ще се ремонтират голяма част от алтернативните трасета на направлението Ботевград - Видин, с което ще се подобри значително състоянието на пътищата в Северозападна България. Паралелно с това се работи по реализацията на скоростния път Видин - София, който е разделен на четири етапа. Стойността на отсечката Мездра - Ботевград, където стават най-големите тапи, е на стойност 55 млн. лв. Там върви процедура по отчуждаване на имотите. Проектира се и обходният път на Димово, тъй като отсечката Бела - Ружинци - Димово е сред най-натоварените. Това са двата най-важни участъка от направлението. \r\n„Около 400 са обновените жилищни блокове в страната по Националната програма за енергийна ефективност на многофамилните жилищни сгради, а по още толкова се работи в момента“, коментира още в предаването министър Нанков.  Той обясни, че програмата е изключително успешна и се радва на голям интерес от обществото. „Имаме единични сигнали за нередности при санирането, но там става дума за грешки от строителя. Всички сигнали, които имаме от гражданите и общините, се проверяват и там, където имаме щети и нарушения ще бъдат отстранени за сметка на строителя“, категоричен бе министър Нанков. \r\nВ отговор на въпрос регионалният министър информира, че през последните месеци е имало забавяне в плащанията от бюджета през МРРБ към Българската банка за развитие, което е довело до начисляване на лихва за сметка на държавата, но те са възстановени още в първата седмица от мандата на правителството. Има забавяне на подписването на споразумението между МРРБ и ББР в последните 4 месеца. Проблем в този период бе политизирането на програмата и замразяването й по време на служебното правителство.\r\nНиколай Нанков бе категоричен, че цените за обновлението на старите жилищни сгради не са завишени, но ще бъдат изчакани и резултатите от проверката на прокуратурата. Министърът подчерта, че различните нива на стойностите в отделните райони не означава завишение и напомни, че е бил наложен таван на цените, който е намаляван два пъти.", "date": "2017.06.06", "title": "МРРБ: Строителството на Лот 3.1 на автомагистрала „Струма“ започва през август, не се предвижда поскъпване на винетките за леки автомобили след въвеждане на електронната система за таксуване"}
{"url": "http://www.focus-news.net/news/2017/06/06/2401887/pazardzhik-s-36-e-namalyal-broyat-na-vavedenite-v-eksploatatsiya-zhilishtni-sgradi-v-oblastta-prez-parvite-tri-mesetsa-na-godinata.html", "text": "С близо 36% е намалял броят на въведените в експлоатация жилищни сгради в област Пазарджик през първите три месеца на годината. Това съобщи за Радио „Фокус“ – Пазарджик Гергана Спасова, експерт в Териториалното статистическо бюро в Пазарджик. За първото тримесечие на тази година те са само 18. „Новопостроените жилища в тях са 144, като в сравнение със същия период на 2016 г. е регистрирано увеличение с близо 62%. От въведените в експлоатация новопостроени жилищни сгради през първото тримесечие на 2017 г. със стоманобетонна конструкция са 72%, с тухла 22% и с друг материал – с 5.6%“, уточни Спасова. Тя добави, че най-много жилищни сгради са въведени в експлоатация в областите Варна – 78 сгради с 460 жилища в тях, Бургас – 75 сгради с 362 жилища, и Пловдив – 55 сгради със 157 жилища.\r\nАлбена ЖИЛЕКОВА", "date": "2017.06.06", "title": "Пазарджик: С 36% е намалял броят на въведените в експлоатация жилищни сгради в областта през първите три месеца на годината"}
{"url": "http://www.focus-news.net/news/2017/06/06/2401886/natsionalniyat-izpalnitelen-savet-na-predpriemachi-gerb-se-sabra-na-obshto-sabranie-v-stolitsata.html", "text": "Националният изпълнителен съвет на Предприемачи ГЕРБ се събра на общо събрание в столицата. Това съобщиха от пресцентъра на ПП ГЕРБ. В присъствието на административния секретар на ГЕРБ и областен координатор на ГЕРБ - София Цветомир Паунов, ръководството на Предприемачи ГЕРБ обсъди дейността на организацията до момента, както и активностите до края на текущата година по региони.\r\n\"Обученията, форумите и конференциите, които проведохме със структурите на ПГЕРБ от цялата страна до този момент, имат за цел да покажат на предприемачите възможностите за сътрудничество, защото подкрепата за всеки бизнес е от съществено значение\", каза Валя Чилова на срещата. Тя допълни, че успешното провеждане на инициираните събития до момента предполага продължаване на тази линия. По думите й, до края на годината ще бъдат реализирани още няколко регионални бизнес конференции. Освен тях, ПГЕРБ ще проведат през м. октомври II Национален форум, на който над 200 делегати от цялата страна ще имат възможност да получат информация за предстоящи законодателни инициативи, облекчения и нововъведения, касаещи пряко икономически активните хора.\r\nЧленовете на НИС на ПГЕРБ се обединиха около няколко теми, по които съвместно с експерти да работят до края на годината - облекчените административни услуги и срокове за бизнеса, както и преодоляване на недостига от средни специалисти и от високоефективни кадри на пазара на труда.\r\nНа срещата присъстваха също и организационният секретар на ПГЕРБ Зафир Зарков, както и членовете на националното ръководство в лицето на Антон Иванов, Димитър Атанасов, Иван Вичков, Николай Стойнев, Николай Янев, Пламен Русев и представителите на Ева Майдел – Нено Ненов и на Бедрос Пехливанян – областният клубен организационен секретар на ПГЕРБ-Русе Иван Иванов.", "date": "2017.06.06", "title": "Националният изпълнителен съвет на Предприемачи ГЕРБ се събра на общо събрание в столицата"}
{"url": "http://www.focus-news.net/news/2017/06/06/2401884/vratsa-narodniyat-predstavitel-ot-pp-gerb-inzh-petya-avramova-provede-priemen-den.html", "text": "Народният представител от ПП ГЕРБ инж. Петя Аврамова проведе приемен ден във Враца, съобщихаот пресцентъра на партията. Инж. Аврамова разговаря с жители от града и областта, с които обсъдиха поставените проблеми и начините за тяхното разрешаване. Гражданин от Враца потърси съдействие след неправомерно освобождаване от работа, без посочени конкретни мотиви от страна на работодателя. Обсъдени бяха и теми свързани с пазара на труда в областта, липсата на подготвени кадри и икономическото развитие на региона. Родители на болно момиче потърсиха съдействие за набиране на средства, необходими за провеждане на лечението му. Разисквани бяха и казуси, касаещи кариерното развитие и възможности за започване на работа. Народният представител от ГЕРБ инж. Петя Аврамова се ангажира да окаже съдействие за решаването на част от поставените казуси.", "date": "2017.06.06", "title": "Враца: Народният представител от ПП ГЕРБ инж. Петя Аврамова проведе приемен ден"}
{"url": "http://www.focus-news.net/news/2017/06/06/2401883/focus-pri-vazdushni-udari-na-mezhdunarodnata-koalitsiya-v-siriya-sa-zaginali-21-tsivilni.html", "text": "При въздушни удари, нанесени в сирийската провинция Ракка от самолети на водената от САЩ международна коалиция срещу „Ислямска държава“, са загинали 21 цивилни, съобщава германското издание Focus.\r\nЦивилните са бомбардирани в момент, в който са извършвали опит да прекосят река Ефрат с лодки, за да избягат от джихадистката групировка, твърдят активистите от Сирийската обсерватория за човешките права. \r\nОчаква се близко бъдеще срещу Ракка, сочена за столица на т.нар. халифат на „Ислямска държава“, да бъде предприета мащабна операция за изгонване на екстремистите от града. По данни на международната коалиция от Ракка вече са избягали около 200 хил. души.Тереза Герова", "date": "2017.06.06", "title": "Focus: При въздушни удари на международната коалиция в Сирия са загинали 21 цивилни"}
{"url": "http://www.focus-news.net/news/2017/06/06/2401881/montana-vazrastna-zhena-e-stanala-zhertva-na-telefonna-izmama-za-okolo-2-000-leva.html", "text": "Възрастна жена е станала жертва на телефонна измама за около 2 000 лева, съобщиха от ОД на МВР – Монтана. Вчера около 09.30 часа на домашния телефон на 71-годишна жителка на Монтана се обадил мъж и се представил за дознател от полицията. Той е заблудил жената, че се провежда полицейска операция на територията на града за залавянето на група телефонни измамници. Мнимият полицейски служител поискал съдействието й – да събере и предаде всичките си спестявания. Жената събрала сумата от 1 890 лв, увила ги в прозрачен найлонов плик и ги поставила пред боклукчийски контейнер пред Съдебна палата в Монтана, след което се прибрала в дома си. Около половин час по-късно установила, че е измамена и позвънила на тел 112, за да съобщи. По случая е образувано досъдебно производство в Районно управление „Полиция” – Монтана.", "date": "2017.06.06", "title": "Монтана: Възрастна жена е станала жертва на телефонна измама за около 2 000 лева"}
{"url": "http://www.focus-news.net/news/2017/06/06/2401888/blagoevgrad-padnalo-e-skele-na-zhilishten-blok-na-ul-tsar-ivan-shishman-nyama-danni-za-postradali.html", "text": "Около 10:18 часа е получен сигнал за паднало скеле на жилищен блок на ул. „Цар Иван Шишман“ в Благоевград, съобщиха от Областната дирекция на МВР. Към момента няма данни за пострадали хора.", "date": "2017.06.06", "title": "Благоевград: Паднало е скеле на жилищен блок на ул. „Цар Иван Шишман“, няма данни за пострадали"}
{"url": "http://www.focus-news.net/news/2017/06/06/2401889/gabrovo-narodniyat-predstavitel-ot-gerb-nikolay-sirakov-se-sreshtna-s-zhiteli-na-dryanovo-i-gostilitsa.html", "text": "Народният представител от ГЕРБ Николай Сираков проведе приемен ден за жителите на Дряново и дряновското село Гостилица, съобщиха от пресцентъра на партията. Пред него хората от Гостилица поставиха въпроси със своевременно възстановяване на пътни участъци след ВиК аварии и почистването от растителност на стеснени участъци от пътното платно. Народният представител Николай Сираков се ангажира да отнесе проблемите до отговорните институции.\r\nС възрастните хора в селото беше обсъден и въпросът с пенсиите и предстоящото им индексиране. \r\nЖителите на Гостилица бяха информирани, че по Програмата за управление на дейностите по опазване на околната среда ще бъдат обновени парковете с селото. \r\nПред Сираков беше поставен и въпросът с развитието на леката атлетика в Дряново, която има традиции в града.\r\nНародният представител се срещна и ръководството на Общинската организация на инвалидите в Габрово, за да изслуша техните искания, които да се имат предвид при промени в законодателството.", "date": "2017.06.06", "title": "Габрово: Народният представител от ГЕРБ Николай Сираков се срещна с жители на Дряново и Гостилица"}
{"url": "http://www.focus-news.net/news/2017/06/06/2401885/montana-vazrastna-zhena-e-predala-vsichkite-si-spestyavaniya-v-razmer-na-10-000-leva-na-telefonen-izmamnik.html", "text": "Възрастна жена е предала всичките си спестявания в размер на 10 000 лева на телефонен измамник, съобщиха от ОД на МВР – Монтана. Вчера около 10.30 часа на домашния телефон на 67-годишна жителка на Монтана се обадил мъж и се представил за дознател от полицията. Той заблудил жената, че оказва помощ на полицията за провеждане на операция в града, при която ще бъдат заловени група телефонни измамници. Пенсионерката събрала и предала всичките си спестявания от 10 000 лева, които увила в черен плик и ги поставила до контейнера в кв. „Мала Кутловица”, след което се прибрала в дома си. Около половин час по-късно установила, че е станала жертва на измама и позвънила на тел 112, за да съобщи. Работа по случая продължава Районно управление „Полиция” – Монтана.", "date": "2017.06.06", "title": "Монтана: Възрастна жена е предала всичките си спестявания в размер на 10 000 лева на телефонен измамник"}
{"url": "http://www.focus-news.net/news/2017/06/06/2401893/pregled-na-nyakoi-ot-osnovnite-temi-v-germaniya-pechat-agentsiya-fokus.html", "text": "След провала на преговорите между министъра на външните работи на ФРГ Зигмар Габриел и турския му колега Мевлют Чавушоглу военнослужещите от Бундесвера ще бъдат изтеглени от натовската база „Инджирлик“. Още в сряда федералното правителство в Берлин ще започне обсъждане на прехвърлянето на германските войници в Йордания, откъдето да продължат участието си в мисиите на водената от САЩ международна коалиция срещу близкоизточната радикална групировка „Ислямска държава“, съобщава националният ежедневник Die Frankfurter Allgemeine Zeitung.\r\nОчаква се, че мярката ще бъде приета от Бундестага с голямо мнозинство. Според Габриел обаче между Берлин и Анкара остават редица проблеми, които помрачават двустранните отношения. Един от тях е ареста на кореспондента на вестник „Ди Велт“ Дениз Юджел, който от месец февруари насам е в затвор в Истанбул.\r\n*** След провала на опита за намирането на компромис в спора между Берлин и Анкара за достъп на германска парламентарна делегация в натовската база „Инджирлик“, партията на министъра на външните работи на ФРГ Зигмар Габриел засилва натиска за изтеглянето на военнослужещите на Бундесвера от военновъздушната база в Турция, пише изданието Der Spiegel.\r\n„Сега, когато резултатът (от преговорите) е ясен, Съюзът (ХДС/ХСС) трябва да прекрати блокадата си, за да може при следващите заседания на Бундестага да бъде взето решение за изтеглянето на Бундесвера“, подчерта говорителят на парламентарната фракция на Германската социалдемократическа партия Нийл Анен. \r\nПо-рано партията на канцлера Ангела Меркел призова за сдържаност и предпазливост по отношение на изтеглянето на германските войници от „Инджирлик“, припомнят от редакцията.\r\n*** След провала на преговорите между министъра на външните работи на ФРГ Зигмар Габриел и турския му колега Мевлют Чавушоглу военнослужещите от Бундесвера ще бъдат изтеглени от натовската база „Инджирлик“. Още в сряда федералното правителство в Берлин ще започне обсъждане на прехвърлянето на германските войници в Йордания, откъдето да продължат участието си в мисиите на водената от САЩ международна коалиция срещу близкоизточната радикална групировка „Ислямска държава“, съобщава националният ежедневник Die Frankfurter Allgemeine Zeitung.\r\nОчаква се, че мярката ще бъде приета от Бундестага с голямо мнозинство. Според Габриел обаче между Берлин и Анкара остават редица проблеми, които помрачават двустранните отношения. Един от тях е ареста на кореспондента на вестник „Ди Велт“ Дениз Юджел, който от месец февруари насам е в затвор в Истанбул.\r\n*** В памет на жертвите, загинали в резултат на терористичния атентат в централната част на Лондон, извършен в късните часове на събота, точно в 13 часа (българско време) гражданите на Великобритания ще запазят минута мълчание, съобщава баварският вестник Die Sueddeutsche Zeitung. Едноминутно мълчание в памет на жертвите бе запазено и в понеделник в близост до кметството на Лондон. \r\nВ събота вечерта в центъра на Лондон бяха извършени две свързани терористични атаки. Общо седем души загинаха, а около 50 други бяха ранени, след като ван се вряза с висока скорост в група пешеходци на емблематичния Лондонски мост, а след това няколко мъже наръгаха с ножове случайни минувачи по улицата и посетители на близко разположени заведения.\r\n***", "date": "2017.06.06", "title": "Преглед на някои от основните теми в германия печат (Агенция „Фокус“)"}
{"url": "http://www.focus-news.net/news/2017/06/06/2401892/inzh-mihail-mihaylov-pchelar-okolo-60-hil-pchelni-semeystva-sa-vklyucheni-v-podvizhnoto-pchelarstvo.html", "text": "Около 60 хил. пчелни семейства са включени в подвижното пчеларство. Това каза инж. Михаил Михайлов, председател на Обединен български пчеларски съюз, в интервю за Агенция „Фокус“ във връзка със започването на приема на заявления за плащане по Националната програма за пчеларство 2017-2019 г. и интересът към нея. „По агростатистически  данни може да се види точният им брой. 18-19 регистрирани пчелари е много малък процент от всички. Нямаме такава практика, а причината за това малко кошери да са изкарани на подвижно пчеларство се дължи на несигурността при охраняване на съответно на тези кошери, когато бъдат представени там на място да опрашват медоносни култури и трудности по транспортиране. Има редица правила, които трябва да се спазват за ветеринарно-медицинския контрол. Трябва да се иска разрешение за поставяне на съответното място. Това са неща, които затрудняват пчеларите и те затова не се включват в подвижното пчеларство“, коментира инж. Михайлов. По думите му в тригодишната Програма за пчеларството има мерки, които подпомагат пчеларите да извадят меда, да го обработят и да го предложат на пазара или пък да го оставят за подхранване на пчелите. „Това се случва с оборудването и инвентара, които се предлагат с програмата. Имаше голям спор по отношение на разпечатващите устройства и машини. Беше предложен само разпечатващ нож, а той е обикновен. Ние искахме нещо по-добро, което ще облекчи пчеларите, но за съжаление си остана разпечатващия нож. Малко пчелари се включват, тъй като 2500 лв. е субсидирането независимо от цената на инвентара. Той може да бъде даже 35 хил. за подвижното пчеларство. Като цяло в тази програма не могат да участват други пчелари освен регистрираните като земеделски производители“, коментира инж. Михайлов. Той поясни, че по програмата има още една нова мярка Е - „Научни проекти“, която не може да се реализира на този етап.\r\nДеница КИТАНОВА", "date": "2017.06.06", "title": "Инж. Михаил Михайлов, пчелар: Около 60 хил. пчелни семейства са включени в подвижното пчеларство"}
{"url": "http://www.focus-news.net/news/2017/06/06/2401891/burgas-apelativnata-prokuratura-nastoyava-za-potvarzhdavane-zadarzhaneto-na-ruski-grazhdanin-koyto-se-izdirva-ot-stranata-si-za-ubiystvo.html", "text": "Апелативна прокуратура – Бургас ще настоява за потвърждаване задържането на 40-годишния руския гражданин Митрадевананда С. от гр. Хабаровск, Амурска област, Русия, който е задържан от съда на 2 юни 2017 г. за срок от 40 дни по искане на Окръжна прокуратура – Бургас, с оглед екстрадиция в Русия. Това съобщиха от пресцентъра на Апелативната прокуратура.\r\nМитрадевананда С. е пребивавал временно в Бургас. Той е издирван по каналите на Интерпол по заповед за арест издадена на 5 април 2017 г. от съдия в Районен съд в Москва.\r\nРуският гражданин се издирва от страната си за убийство, което е извършено на 18 юни 2016 г. Престъплението има свой аналог в българското наказателно право – чл.116, ал.1, т.5 и т.9 от НК, за което се предвижда наказание „лишаване от свобода“ от 15 до 20 години доживотен затвор или доживотен затвор без право на замяна. Налице са и данни за извършени и други престъпления от Митрадевананда С., а именно – сексуално насилие и мъчения над деца. Сочи се, че лицето е лидер на криминална група, създадена с цел набиране на жени от Русия, Украйна и Беларус чрез Интернет. Момичетата са били принуждавани да прекратят всякакви контакти с техните близки, да имат сексуални отношения с лицето, да участват във филми с порнографско съдържание и да проституират в Европа, САЩ и Мексико. Същият е заподозрян и за убийството на непълнолетно момче, което е безследно изчезнало на 17 март 2016 г., както и за мъчения и насилствени сексуални действия срещу други лица.\r\nАпелативен съд е насрочил заседанието си за днес от 14.00 часа.", "date": "2017.06.06", "title": "Бургас: Апелативната прокуратура настоява за потвърждаване задържането на руски гражданин, който се издирва от страната си за убийство"}
{"url": "http://www.focus-news.net/news/2017/06/06/2401872/d-r-vasil-valchev-mbal-pazardzhik-podobryava-se-sastoyanieto-na-dvamata-nelegalni-migranti-nastaneni-v-intenzivnoto-otdelenie-na-oblastnata-bolnitsa.html", "text": "Наблюдава се подобрение в състоянието на двамата нелегални мигранти, пострадали при катастрофата на АМ „Тракия“, които бяха настанени в областната болница в Пазарджик, съобщи за Радио „Фокус“ – Пазарджик д-р Васил Вълчев, началник на МБАЛ - Пазарджик. Те бяха приети в АОРИЛ с тежки комплексни травми. „Единият беше интубиран, има тежки фрактури, оперативно е отстранен далакът му заради спукване и вътрешен    кръвоизлив. Вторият диша и е поставен на кислородна маска, опериран е заради фрактура  на бедрото, но има черепно-мозъчна травма. Един от пострадалите беше преместен в  Университетската болница в Пловдив. Причината е, че има лицево-челюстни травми, за чие-то лечение в Пазарджик няма необходимите специалисти. Други четирима се лекуват в хирургията“, уточни д-р Вълчев. Той добави, че четирима от пострадалите ще бъдат изписани утре, а другите двама, които лежат в АОРИЛ, ще бъдат преместени в друго отделение.\r\nАлбена ЖИЛЕКОВА", "date": "2017.06.06", "title": "Д-р Васил Вълчев, МБАЛ - Пазарджик: Подобрява се състоянието на двамата нелегални мигранти, настанени в Интензивното отделение на областната болница"}
{"url": "http://www.focus-news.net/news/2017/06/06/2401899/veliko-tarnovo-chetiri-godini-zatvor-poluchi-retsidivist-izvarshil-domovi-krazhbi.html", "text": "Присъда от четири години лишаване от свобода постигна Районна прокуратура – Велико Търново за 30-годишен рецидивист, извършил домови кражби. Това съобщиха от пресцентъра на Апелативната прокуратура - Велико Търново. Съдът призна Юлиян Г. за виновен за това, че в периода от 9 октомври 2016 г. до 3 ноември 2016 г. във Велико Търново, при условията на продължавано престъпление и опасен рецидив, чрез използване на технически средства – шперцове за отключване на секретни патрони, отнел от владението на различни собственици без тяхното съгласие с намерение противозаконно да присвои чужди движими вещи на обща стойност 5707,62 лв.:\r\n- на 9 октомври 2016 г. във Велико Търново от апартамент отнел два златни пръстена, оригинален балкански пистолет с богата инкрустация от 18-19 век, 3 реплики на балкански пистолети, оригинална кутийка с капсули, награден сребърен часовник със златна вложка от 1894 г., 3 възрожденски сребърни пръстени, личен турски сребърен печат, медна реплика на антична монета и 200 евро, всички вещи на обща стойност 3715,16 лв. \r\n- на 3 ноември 2016 г. във Велико Търново от апартамент чрез използване шперцове за отключване, отнел чужди движими вещи – сребърни накити,  ключ за лек автомобил - всички вещи на стойност 1992.46 лева, - престъпление по чл.196, вр.  чл.195, вр.  чл. 194, вр.  чл.29, вр.  чл. 26, ал. 1 от НК.\t\r\nОбвиняемият е осъждан десет пъти за различни престъпления, предимно за кражби и е специализиран в отключване на секретни патрони чрез използване на технически средства. \r\nПо искане на прокуратурата Юлиян Г. е с взета мярка за неотклонение „задържане под стража“.\r\nПрисъдата подлежи на обжалване пред Окръжен съд – Велико Търново.", "date": "2017.06.06", "title": "Велико Търново: Четири години затвор получи рецидивист, извършил домови кражби"}
{"url": "http://www.focus-news.net/news/2017/06/06/2401897/dobrich-do-19-yuni-mozhe-da-se-kandidatstva-po-programata-za-finansirane-na-grazhdanski-initsiativi-v-polza-na-mestnata-obshtnost-ot-byudzheta-na-obshtinata-za-2017-g.html", "text": "До 19 юни може да се кандидатства по откритата от Общината процедура по Програмата за финансиране на граждански инициативи в полза на местната общност от бюджета за 2017 година, предаде кореспондент на Радио „Фокус” – Варна. Приемат се проектни предложения на неправителствени организации и граждански сдружения на територията на град Добрич. Подават се чрез формуляр за кандидатстване, съгласно изискванията на Програмата, приета с решение на Общинския съвет от месец април тази година. В края на миналия месец Комисията по Програмата организира Информационен ден за кандидатстващите организации. Всеки кандидат имаше възможност да задава въпроси и да получи необходимата му информация преди подаване на проектните предложения. По Програмата за финансиране на граждански инициативи в полза на местната общност Община град Добрич предоставя безвъзмездна финансова помощ за реализиране на проектни предложения на стойност до 2 000 лева. Програмата има за цел подпомагане на инициативи за развитие на гражданско общество на територията на Общината, повишаване активността на неправителствените организации (НПО) и гражданските сдружения (ГС), които са бенефициенти по програмата. Стремежът е да се повиши капацитета на гражданския сектор в Община град Добрич и да се развие гражданския манталитет в общността, това е записано в самата Програма. Могат да кандидатстват НПО и ГС, регистрирани на територията на Добрич. Недопустими кандидати са НПО и ГС, в управлението на които участват членове на Комисията по Програмата, организации, които имат задължения към държавата и Община Добрич, както и организации с политическа насоченост. Приоритетните области за подпомагане са социална сфера; профилактика и промоция на здравето; насърчаване на доброволческата дейност, междукултурното и междуетническо сътрудничество, утвърждаване на национални традиции и европейски практики; образование; култура и спорт. Подробна информация за условията и срокове на кандидатстване по тази Програма са публикувани на сайта на Община град Добрич в рубриката „Общински съвет“, подлинк „Стратегии, планове, програми“.\r\nЖулиета НИКОЛОВА", "date": "2017.06.06", "title": "Добрич: До 19 юни може да се кандидатства по Програмата за финансиране на граждански инициативи в полза на местната общност от бюджета на Общината за 2017 г."}
{"url": "http://www.focus-news.net/news/2017/06/06/2401898/blagoevgrad-tsentarat-za-lichnostno-i-tvorchesko-razvitie-shte-predstavi-folkloren-kontsert.html", "text": "Центърът за личностно и творческо развитие на децата на Благоевград ще представи фолклорен годишен концерт. Това каза за Радио „Фокус“ - Пирин Маргарита Братоева, главен художествен ръководител на детско-юношески танцов ансамбъл „Пиринска китка“ към Центъра за личностно и творческо развитие и преподавател в Югозападен университет „Неофит Рилски“ - Благоевград. Тя уточни, че концертът ще се проведе днес, от 18.00 часа, в зала „Яворов“. По думите ѝ всички фолклорни групи и формации на Центъра за личностно и творческо развитие, ще покажат своята годишна продукция и най-доброто от всички школи, като съответно ще има и поздрав към всички завършващи абитуриенти, които след това участие може би ще останат само един приятели на Центъра. Братоева добави, че от 8 до 11 юни ДЮФА „Пиринска китка“ ще вземат участие във фестивал в Катерини, Гърция. По думите ѝ ще се включат различни възрастови групи от ансамбъла. „На 16 юни отиваме да гостуваме в Кюстендил на Танцова формация „Нова генерация“ към Сдружение „Вдъхновени“ с ръководител Евгени Вучков. Тази визита е нашият отговор, тъй като преди 1 месец те гостуваха в Благоевград и в зала „Яворов“ направихме първия общ концерт между двата състава“, каза още Братоева.\r\nНатали СТЕФАНОВА", "date": "2017.06.06", "title": "Благоевград: Центърът за личностно и творческо развитие ще представи фолклорен концерт"}
{"url": "http://www.focus-news.net/news/2017/06/06/2401895/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-ot-0830-chasa-na-7-yuni-do-0030-na-9-yuni.html", "text": "„Софийска вода” временно ще прекъсне водоснабдяването в някои части на столицата от 08.30 часа на 7 юни до 00.30 на 9 юни. Това съобщиха от пресцентъра на водоснабдителното дружество. Във връзка със спиране, източване, пълнене и пускане на водоподаването по Главна напорна деривация от язовир „Искър“, с цел провеждане на оглед и пробни манипулации със затворните органи на хидромеханичните съоръжения от специалисти на предприятие „Язовири и каскади“ ЕАД , се налага спиране на водоподаването от 08.30 часа на 7 юни до 00.30 на 9 юни 2017г. на клиентите на „Софийска вода”, живеещи в района на:\r\n- ресторант \"Златна рибка\" – от 21.30 ч. на 7 юни 2017 г. до 01.00 ч. на 9 юни 2017 г.;    \r\n- с. Кокаляне - карето между : ул. „Самоковско шосе“, ул. „Искър“, ул. „Валозите“,    ул. „Тополите“, ул. „Васил Левски“ и ул. „Йованец“ - - от 22.00 ч. на 7 юни 2017 г. до 01.30 ч. на 9 юни 2017 г.;           \r\n- с. Панчарево – карето между: ул. „Самоковско шосе“, ул. „Йованец“, ул. „Курията“, ул. „Беликата“, ул. „Бор“, ул. „Ловджийска чешма“ и ул. „Риляник“ - от 22.00 ч. на 7 юни 201 7г. до 01.30 ч. на 9 юни 2017 г.                                       \r\n- Южна част на бул. „Околовръстен път“ между пътя за лифт „Симеоново“ до бул. „България“ – „Сити клиник“, бензиностанция „Шел“, база на „Волф“, Езиково училище и частна детска градина „ЕСПА“ и комплекс „Царско село“ - от 18.30 ч. на 7 юни 2017 г. до 03.00 ч. на 9 юни 2017 г.\r\nС понижено налягане до I-ви етаж ще бъдат клиентите на „Софийска вода“ АД:\r\nОт 18.30 ч. на 7 юни 2017 г. до 03.00 ч. на 9 юни 2017 г.\r\n- ЖСК „Малинова долина“ \r\nС понижено налягане до II-ри етаж ще бъдат клиентите на „Софийска вода“ АД:\r\nОт 18.30 ч. на 7 юни 2017 г. до 03.00 ч. на 9 юни 2017 г.:\r\n- кв. „Витоша“ - комплекси „Макси“, „Преслав“ и „Градина“ \r\n- кв. „Витоша“ - карето между ул. „Йордан Радичков“, ул. „Борис Арсов“, ул. „Милко Борисов“ и ул. „Станчо Ваклински“. \r\n- бул. „Черни връх“ от №91 до №151;\r\n- кв. „Мирчо Драганов“ - ул. „Ген. Иван Колев“.\r\nАлтернативно водоснабдяване с водоноски, ще бъде осигурено на адреси: \r\n- с. Кокаляне – ул. „Димитър Благоев“ и ъгъла с ул. „Васил Левски“ - от 21.30 ч.  на 7 юни 2017 г. до 01.00 ч. на 9 юни 2017 г.;\r\n- с. Панчарево -  на площада – ул. „Елин Пелин”, ъгъла с ул. „Васил Левски” -  от 21.30 ч. на 7 юни 2017 г. до 01.00 ч. на 9 юни 2017 г.;\r\n- „Сити Клиник“ на бул. \"Околовръстен път\"№127 - от 18.00 ч. на 7 юни 2017 г.  до 03.00 ч. на 9 юни 2017 г.;\r\n- ЖСК „Малинова долина“ пред бл.29 - от 18.30 ч.на 7 юни 2017 г.  до 03.00 ч. на 9 юни 2017 г.;\r\n- Частно езиково училище \"ЕСПА\" на ул. \"Градина\"№23 - от 07.00 ч. до 19.00 ч. на 8 юни 2017 г.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0700 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.06.06", "title": "„Софийска вода” временно ще прекъсне водоснабдяването в някои части на столицата от 08.30 часа на 7 юни до 00.30 на 9 юни"}
{"url": "http://www.focus-news.net/news/2017/06/06/2401890/sz-britantsite-pochitat-pametta-na-zhertvite-na-teroristichniya-atentat-v-london-s-ednominutno-malchanie.html", "text": "В памет на жертвите, загинали в резултат на терористичния атентат в централната част на Лондон, извършен в късните часове на събота, точно в 13 часа (българско време) гражданите на Великобритания ще запазят минута мълчание, съобщава баварският вестник Die Sueddeutsche Zeitung. Едноминутно мълчание в памет на жертвите бе запазено и в понеделник в близост до кметството на Лондон. \r\nВ събота вечерта в центъра на Лондон бяха извършени две свързани терористични атаки. Общо седем души загинаха, а около 50 други бяха ранени, след като ван се вряза с висока скорост в група пешеходци на емблематичния Лондонски мост, а след това няколко мъже наръгаха с ножове случайни минувачи по улицата и посетители на близко разположени заведения.Тереза Герова", "date": "2017.06.06", "title": "SZ: Британците почитат паметта на жертвите на терористичния атентат в Лондон с едноминутно мълчание"}
{"url": "http://www.focus-news.net/news/2017/06/06/2401900/inzh-mihail-mihaylov-pchelar-poveche-pchelari-shtyaha-da-uchastvat-v-programata-za-pchelarstvo-ako-ne-se-iziskva-registratsiya-s-do-50-pchelni-semeystva.html", "text": "Повече пчелари щяха да участват в Програмата за пчеларство, ако не се изисква регистрация с до 50 пчелни семейства. Това каза инж. Михаил Михайлов, председател на Обединен български пчеларски съюз, в интервю за Агенция „Фокус“ във връзка със започването на приема на заявления за плащане по Националната програма за пчеларство 2017-2019 г. и интересът към нея. По думите му политиката на държавата и на Министерство на земеделието и храните е сбъркана. Инж. Михайлов поясни, че има страни в Европейския съюз, където тези неща са по-добре предвидени и съответно пчеларите са облекчени. Инж. Михайлов даде пример с Полша, където пчелар с до 80 пчелни семейства не се изисква да бъде регистриран като земеделски производител и стопанин. „Това означава да внася осигуровки и да провежда дейност като стопанска единица. При нас около 6-8 хил. може би са регистрираните земеделски производители, от които по програмите участват между 2500 и 3000 души. Както  когато ни отпуснат схемата за подпомагане по De minimis, само регистрираните могат да кандидатстват. Трябва дори с един два кошера да бъдеш земеделски стопанин и да те подпомагат. В Полша и други страни, това е решено по друг начин“,  коментира инж. Михайлов. Той поясни, че участвам в работна група по Програмата за селските райони и вижда, че поради изчерпване на средства по мерките за агроекологиите и предишната за биологично пчеларство, изплащането на средствата, което е било предвидено до 31 май, не се е случило. По думите му пчеларите сега свързват тези неща и с тригодишна програма за пчеларство. „Имат притеснения, че това може да стане, въпреки че програмата е нотифицирана в Брюксел и финансирана“, коментира той. По отношение на новия програмен период след 2020 г. за ОСП, той поясни, че пчеларите имат много съмнения и становища. „Тенденцията, която се очертава е да се ограничат тези средства. Пчеларите, които не сме подпомогнати досега по Обща селскостопанска политика, настояваме, ако има такова подпомагане пчеларството да бъде включено задължително. Да бъде субсидирано, както всички останали въдства. Очакваме с нетърпение какво ще се случи и какво ще бъде гласуването, дали пчеларството ще бъде задължително подпомогнато или ще остане, както досега по програма“, допълни инж. Михайлов. \r\nДеница КИТАНОВА", "date": "2017.06.06", "title": "Инж. Михаил Михайлов, пчелар: Повече пчелари щяха да участват в Програмата за пчеларство, ако не се изисква регистрация с до 50 пчелни семейства"}
{"url": "http://www.focus-news.net/news/2017/06/06/2401896/hurriyet-fethullah-gyulen-dvama-deputati-ot-dpn-i-127-drugi-litsa-sa-izpraveni-pred-denaturalizatsiya-v-ramkite-na-tri-mesetsa.html", "text": "Процесът на денатурализация на живеещия в САЩ проповедник Фетхуллах Гюлен, двама депутати от прокюрдската Демократична партия на народите (ДПН) и още 127 други лица влезе официално в сила. Това се казва в изявление от Министерството на вътрешните работи на Турция, съобщава вестник Hurriyet.\r\nВ изявлението на министерството се посочва, че общо 130 души, живеещи в чужбина, и които са били разследвани за терористични обвинения и престъпления срещу конституционния ред, ще бъдат лишени от гражданство, ако не се върнат в Турция и не се обърнат към съответните институции в страната в рамките на тримесечен период, започващ да тече от 5 юни 2017 г. \r\nГюлен, който живее в Пенсилвания, е обвинен в организиране на неуспешния опит за преврат от лятото на 2016 г. и е на 91-во място в списъка.Тереза Герова", "date": "2017.06.06", "title": "Hurriyet: Фетхуллах Гюлен, двама депутати от ДПН и 127 други лица са изправени пред денатурализация в рамките на три месеца"}
{"url": "http://www.focus-news.net/news/2017/06/06/2401894/chez-dokladat-na-kevr-po-tsenovite-predlozheniya-ot-31-may-predvizhda-namalyavane-na-dela-na-chez-v-kraynata-tsena-na-toka-vapreki-uvelichenieto-za-bitovite-klienti.html", "text": "Докладът на КЕВР по ценовите предложения от 31 май 2017 г. предвижда намаляване на дела на ЧЕЗ в крайната цена на електроенергията, въпреки увеличението за битовите клиенти. Това съобщиха от пресцентъра на дружеството. На 100 лева сметка за ток за клиентите на ЧЕЗ на регулиран пазар, за ЧЕЗ остават едва 8.41 лева. Останалата сума се разпределя между НЕК/ЕСО/производители (74.92 лв.) и Националната агенция по приходите (16.67 лв.). Това означава, че въпреки повишаването на крайните цени, в случай, че бъде прието такова решение, то ще има негативен ефект за ЧЕЗ, а средствата, предвидени за доставка на електроенергия до крайните клиенти, за поддържане и развитие на мрежата, отново ще бъдат на критичен минимум.\r\nНамаляването на дела на ЧЕЗ се дължи основно на увеличената цена за технологичен разход, с близо 37%, която се изравнява с цената, по която НЕК продава енергия на снабдителите – 107 лв. за мегаватчас. В същото време нивата на признатия технологичен разход остават едни от най-ниските в Европа – 8%. Това излага на риск финансовата стабилност на електроразпределителното дружество, което обслужва Западна България.\r\nРешение с такъв негативен финансов ефект ще влоши допълнително регулаторната рамка,  ще повлияе отрицателно на енергийния бизнес като цяло и ще ограничи възможностите за инвестиции в мрежата до нормативно определения минимум. От друга страна, липсата на възможности за инвестиции в мрежата в условия на възраждаща се икономика, ще окажат отрицателен ефект и върху икономическо развитие на страната. \r\nЧЕЗ Електро и ЧЕЗ Разпределение са публични дружества, в които 33% са собственост на големи, български пенсионни фондове и индивидуални инвеститори. От подобно негативно решение ще бъдат нарушени интересите на всички акционери и клиентите на компаниите.", "date": "2017.06.06", "title": "ЧЕЗ: Докладът на КЕВР по ценовите предложения от 31 май предвижда намаляване на дела на ЧЕЗ в крайната цена на тока, въпреки увеличението за битовите клиенти"}
{"url": "http://www.focus-news.net/news/2017/06/06/2401901/mkd-makedoniya-v-makedoniya-e-arestuvan-agent-na-slovenskoto-razuznavane.html", "text": "Агент на словенската разузнавателна служба е бил арестуван в Македония, след като е забелязан да прави снимки на президентската вила в Охрид с помощта на дрон, пише скопското електронно издание МКД, като се позовава на словенски медии.\r\nСловенецът, който е бил задържан още през април, се е представил като агент на разузнавателната служба на Словения.\r\nПред македонската полиция той е споделил, че е от мисията на НАТО в Неапол. Посещението му в Македония не е било свързано с работа, а инцидентът с дрона се е случил, докато е играел със сина си. \r\nМакедонската полиция е задържала словенеца, конфискувала е дрона и е уведомила Министерството на външните работи в Любляна.\r\nСлед намеса на словенското военно министерство властите на Македония са освободили мъжа, но с наложена глоба в размер на 500 евро. След това той е отпътувал за Косово. От Любляна поясняват, че словенецът не е изпълнявал тайна мисия в Македония. \r\nМакедонските власти потвърдиха инцидента.Тереза Герова", "date": "2017.06.06", "title": "МКД (Македония): В Македония е арестуван агент на словенското разузнаване"}
{"url": "http://www.focus-news.net/news/2017/06/06/2401904/veliko-tarnovo-nov-sotsialen-proekt-za-nad-100-000-leva-odobriha-obshtinskite-savetnitsi-v-svishtov.html", "text": "Нов социален проект на стойност малко над 100 000 лева одобриха общинските съветници в Свищов. Това каза в предаването „Добре дошли в Свищов“ на Радио „Фокус“ – Велико Търново председателят на местния парламент д-р Кристиян Кирилов. С дейностите по него Общината става част от Националната карта на социалните услуги в България, която се изготвя в момента. „Получихме помощ и от Националното сдружение на общините в Република България. Проектът предвижда обединяване на двата центъра за деца с увреждания, които са на територията на общината. Те ще бъдат позиционирани в сградата на бившето училище „Алеко Константинов“. Тези проекти са фокусирани основно върху извършването на ремонтни дейности на няколко помещения. След тях те ще са напълно функционални и ще отговарят на необходимите условия и изисквания“, обясни д-р Кирилов. Той уточни, че целта е услугите са по-ефективни и полезни за всички потребители\r\nПървият етап на проекта е на стойност около 100 000 лв. без ДДС. Конкретен бенефициент по програмата е Община Свищов.\r\nЛуиза ТРАНЧЕВА", "date": "2017.06.06", "title": "Велико Търново: Нов социален проект за над 100 000 лева одобриха общинските съветници в Свищов"}
{"url": "http://www.focus-news.net/news/2017/06/06/2401902/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Египет отправи молба към Гърция да представлява интересите й в Катар, след като в понеделник Кайро се присъедини към държавите, които преустановиха дипломатическите си отношения с Доха на фона на внезапната криза, която възникна в Персийския залив, съобщава електронното издание Ekathimerini.\r\nПредложението бе отправено и прието в телефонен разговор между гръцкия външен министър Никос Кодзиас и египетския му колега Самех Шукри, потвърдиха от външнополитическото ведомство в Атина.\r\n„Гърция е на разположение на всички страни, за да допринесе по всякакъв начин за регионално сътрудничество и стабилност\", се казва в изявление на Министерството на външните работи на Гърция.\r\nКатар попадна в изолация, след като Бахрейн, Саудитска Арабия, Обединените арабски емирства, Либия, Йемен, Египет и Малдивите преустановиха дипломатическите си отношения заради предполагаемо подпомагане на тероризма от страна на Доха.\r\n*** Процесът на денатурализация на живеещия в САЩ проповедник Фетхуллах Гюлен, двама депутати от прокюрдската Демократична партия на народите (ДПН) и още 127 други лица влезе официално в сила. Това се казва в изявление от Министерството на вътрешните работи на Турция, съобщава вестник Hurriyet.\r\nВ изявлението на министерството се посочва, че общо 130 души, живеещи в чужбина, и които са били разследвани за терористични обвинения и престъпления срещу конституционния ред, ще бъдат лишени от гражданство, ако не се върнат в Турция и не се обърнат към съответните институции в страната в рамките на тримесечен период, започващ да тече от 5 юни 2017 г. \r\nГюлен, който живее в Пенсилвания, е обвинен в организиране на неуспешния опит за преврат от лятото на 2016 г. и е на 91-во място в списъка.\r\n*** Александър Груичич, председател на Прогресивната партия на Косово, взе решение да оттегли своя списък с кандидати за предстоящите предсрочни избори в страната, които ще се проведат на 11 юни, съобщава вестник Gazeta Express.\r\nГруичич заяви, ще се вслуша в \"съвета\" на сръбския президент Александър Вучич, който призова косовските сърби да останат обединени за изборите в Косово. \"Напълно вярваме в Сърбия и нейните легитимни изборни представители. Ние сме убедени, че Сърбия ще бъде по-ефективна и ще защитава интересите на сръбската общност в Косово\", се посочва в прессъобщение на партията на Груичич.\r\nВучич призова политически партии на косовските сърби да се обединят и да гласуват за  „Сръбска листа“, защото, според думите му, тя е единствената политическа сила, способна да защитава правата им. Косовската сръбска общност има 10 запазени места в 120-членния законодателен орган в Прищина.  \r\n*** Агент на словенската разузнавателна служба е бил арестуван в Македония, след като е забелязан да прави снимки на президентската вила в Охрид с помощта на дрон, пише скопското електронно издание МКД, като се позовава на словенски медии.\r\nСловенецът, който е бил задържан още през април, се е представил като агент на разузнавателната служба на Словения.\r\nПред македонската полиция той е споделил, че е от мисията на НАТО в Неапол. Посещението му в Македония не е било свързано с работа, а инцидентът с дрона се е случил, докато е играел със сина си. \r\nМакедонската полиция е задържала словенеца, конфискувала е дрона и е уведомила Министерството на външните работи в Любляна.\r\nСлед намеса на словенското военно министерство властите на Македония са освободили мъжа, но с наложена глоба в размер на 500 евро. След това той е отпътувал за Косово. От Любляна поясняват, че словенецът не е изпълнявал тайна мисия в Македония. \r\nМакедонските власти потвърдиха инцидента.\r\n***", "date": "2017.06.06", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/06/06/2401906/sport-ivan-cheparinov-zavarshi-remi-s-hrant-mellkumyan.html", "text": "Младият гросмайстор на България Иван Чепаринов завърши реми с арменеца Хрант Меллкумян в шестия кръг на Европейското индивидуално първенство по шахмат, което се провежда в беларуската столица Минск.\r\nЧепаринов, играл с черните фигури, остава начело в класирането с 5,0 точки. Същият резултат имат общо 10 шахматисти, но са подредени по допълнителни показатели. \r\nВъв вторник българинът ще играе с германеца Даниел Фридман. Новият европейски шампион ще бъде определен на 10 юни.", "date": "2017.06.06", "title": "Спорт: Иван Чепаринов завърши реми с Хрант Меллкумян"}
{"url": "http://www.focus-news.net/news/2017/06/06/2401905/kyustendil-4-detski-gradini-v-dupnitsa-preminavat-na-po-efektivno-otoplenie-za-zimniya-sezon.html", "text": "4 детски градини в Дупница преминават на по-ефективно отопление за зимния сезон. Това съобщиха от пресцентъра на Община Дупница. Забавачниците в селата Яхиново и Бистрица ще бъдат отоплявани на пелети, което освен, че е много по-евтино като разход, е и изключително ефективно. „Ще дам за пример детската градина в Самораново, която от миналата година се отоплява с пелети. До тогава през зимния сезон се разходваха около 12 000 лева за отопление. След като направихме промяната, разходът не само че падна до 3 000 лева, а и условията станаха съвсем различни за децата и персонала. В детската градина в Бистрица например, годишно отиват над 25 000 лева за отопление, а след въвеждането на пелетната инсталация очакваме между 15 000 и 17 000 лева икономия. Детските градини в Дупница „Детелина“ и „Слънце“ пък ще бъдат газифицирани. В момента подготвяме количествено-стойностните сметки, за да започнем работа и да приключим преди началото на отоплителния сезон и да създадем необходимия уют и комфорт на децата. Парите са от бюджета на Община Дупница“, коментира кметът на Община Дупница инж. Методи Чимев.", "date": "2017.06.06", "title": "Кюстендил: 4 детски градини в Дупница преминават на по-ефективно отопление за зимния сезон"}
{"url": "http://www.focus-news.net/news/2017/06/06/2401907/pazardzhik-v-grada-prodalzhavat-proyavite-ot-festivala-na-izkustvata-art-ideya-art-aleya.html", "text": "В града продължават проявите от фестивала на изкуствата „Арт идея – арт алея”, предаде репортер на Радио „Фокус” – Пазарджик. Програмата на петия фестивален ден ще започне в 13.30 часа в парк Острова, където ще се проведе проявата Пазарджишки литературни маршрути „Перото оставя дири”. От 18.00 часа в зала „Маестро Георги Атанасов” концерт ще изнесе детски камерен оркестър „Франк Мартен плейърс” – Пловдив с диригенти Виолета Стоянова и Пламен Проданов и солист Галина Врачева – пиано. Фюжън зоната в Историческия музей в града предлага тази вечер две събития. От 19.00 часа ще има уъркшоп „Кабагайда с Тодор Михайлов“, а от 20.00 часа  – концерт на „Echoo – balkan samba“, PYOB – Hangdrum project. Фестивалът на изкуствата бе открит на 2 юни и ще продължи до 8 юни. Сред постоянните съпътстващи събития са инсталациите „Да нарисуваш небето” и „Стълба към небето” на Художествена галерия „Станислав Доспевски” и Регионален исторически музей – Пазарджик; конкурс за най-интересна снимка, направена по време на фестивала; изложба живопис и сатирични рисунки на твореца от Габрово Георги Каралиев и други.\r\nТеодора ДИМИТРОВА", "date": "2017.06.06", "title": "Пазарджик: В града продължават проявите от фестивала на изкуствата „Арт идея – арт алея”"}
{"url": "http://www.focus-news.net/news/2017/06/06/2401903/haskovo-kontrabandni-tsigari-falshivi-stoki-i-nedeklarirani-zlato-i-parichni-sredstva-sa-izzeti-pri-operatsiya-na-gkpp-kapitan-andreevo.html", "text": "Полицейска операция за пресичане на контрабандата, предотвратяване внасянето в страната на недекларирани стоки и стоки, обозначени с лого на защитени търговски марки без разрешение на правопритежателите и други закононарушения е проведена вчера на ГКПП „Капитан Андреево”, съобщиха от пресцентъра на МВР. Освен полицейските сили в действията на пункта са участвали и служители на ГД „Гранична полиция” и на Агенция „Митници”. \r\nБезакцизни цигари служителите на реда иззели от спрян за проверка лек автомобил „Мерцедес” с турска регистрация. Общо 11 800 къса от контрабандната стока били открити в тайник под предните седалки на колата, прикрит със специално изработена дървена дъска, обшита с мокет и с монтирани на нея две тонколони.\r\nВ хода на операцията са конфискувани още 23 740 къса цигари без акцизен бандерол, 1.5 кг тютюн, 932 артикула, 283 чифта обувки и 170 опаковки перилни препарати и ароматизатори с лого на защитени марки, 60 литра препарати за растителна защита и 99 кутии зъботехнически материали без документи за произход. Иззето е злато и 17 500 евро, недекларирани пред митническите органи при влизане в страната. \r\nЗа установените безакцизни стоки са съставени осем акта по чл. 233 от Закона за митниците. Междувременно, в района на пункта, пътни полицаи са глобили с 13 фиша по ЗДвП недобросъвестни водачи. В акцията са участвали общо 80 служители.\r\nПо същото време, димитровградски полицаи проверили стопанска постройка в местността „Пърженака”, стопанисвана от 43-годишен мъж. В помещението били открити 165 саморъчно свити цигари и 0.340 грама тютюн без бандерол. В хода на проверката е открит и газов пистолет с девет боеприпаса за него, които са иззети с протокол.", "date": "2017.06.06", "title": "Хасково: Контрабандни цигари, фалшиви стоки и недекларирани злато и парични средства са иззети при операция на ГКПП „Капитан Андреево“"}
{"url": "http://www.focus-news.net/news/2017/06/06/2401908/plovdiv-380-kilograma-tyutyun-bez-banderol-sa-izzeti-pri-proverka-na-chasten-imot-na-ul-donbas.html", "text": "380 килограма контрабанден тютюн са иззети вчера от частен адрес в Пловдив. Това съобщиха от ОДМВР - Пловдив. При проверка в къща на ул. „Донбас” служители на Шесто РУ открили да се съхраняват над 380 килограма жълто-кафява листна маса с характерна миризма на тютюн, близо 30 килограма от която била ситно нарязана. По случая е образувано бързо производство срещу 36-годишна жена за престъпление по чл. 234, ал.1 от НК. Тя е задържана за срок до 24 часа.", "date": "2017.06.06", "title": "Пловдив: 380 килограма тютюн без бандерол са иззети при проверка на частен имот на ул. „Донбас”"}
{"url": "http://www.focus-news.net/news/2017/06/06/2401909/burgas-savmesten-seminar-na-mvr-i-sluzhiteli-na-ministerstvoto-na-transporta-raboteshti-po-napravlenie-sigurnost-shte-se-provede-na-letishte-sarafovo.html", "text": "Семинарът започва утре в 10.00 часа на летище „Сарафово“. Участват служители на звеното „Противодействие на бомбения тероризъм“ на СОБТ и на Министерството на транспорта, информационните технологии и съобщенията, работещи по направление „Сигурност“. Това съобщиха от пресцентъра на МВР. Програмата включва обучение и мултимедийни презентации за откриване на взривни вещества и предотвратяване на инциденти с тях. Представителите на медиите ще могат да присъстват на откриването на семинара.", "date": "2017.06.06", "title": "Бургас: Съвместен семинар на МВР и служители на Министерството на транспорта, работещи по направление „Сигурност“ ще се проведе на летище „Сарафово“"}
{"url": "http://www.focus-news.net/news/2017/06/06/2401910/vitsepremierat-ekaterina-zaharieva-shte-se-sreshtne-s-premiera-na-rumaniya-sorin-grindyanu-i-s-ministara-na-vanshnite-raboti-teodor-meleshkanu.html", "text": "Заместник министър-председателят по правосъдната реформа и министър на външните работи Екатерина Захариева ще бъде на работно посещение в Румъния на 7 юни, съобщиха от пресцентъра на Министерство на външните работи.\r\nВ Букурещ вицепремиерът Захариева ще се срещне с министър-председателя на Румъния Сорин Гриндяну.\r\nВ рамките на визитата си Екатерина Захариева ще разговаря и с румънския министър на външните работи Теодор Мелешкану. Във фокуса на срещата между двамата първи дипломати ще бъдат двустранните отношения и сътрудничеството в различните регионални формати. Екатерина Захариева и Теодор Мелешкану ще обсъдят още актуални теми от европейския и международния дневен ред, както и въпроси по сигурността.", "date": "2017.06.06", "title": "Вицепремиерът Екатерина Захариева ще се срещне с премиера на Румъния Сорин Гриндяну и с министъра на външните работи Теодор Мелешкану"}
{"url": "http://www.focus-news.net/news/2017/06/06/2401912/plovdiv-medni-izdeliya-na-obshta-stoynost-nad-20-000-leva-sa-otkradnati-ot-hale-na-targovsko-druzhestvo-v-grada.html", "text": "Медни изделия на обща стойност над 20 000 лева са откраднати от хале на търговско дружество в града. Това съобщиха от ОДМВР - Пловдив. Според първоначалната информация, в нощта срещу понеделник бил счупен прозорец на хале на бул. “Цар Борис ІІІ Обединител”, от което са откраднати множество медни изделия на обща стойност над 20 000 лева. По случая е образувано досъдебно производство срещу неизвестен извършител.", "date": "2017.06.06", "title": "Пловдив: Медни изделия на обща стойност над 20 000 лева са откраднати от хале на търговско дружество в града"}
{"url": "http://www.focus-news.net/news/2017/06/06/2401911/afp-siriyskite-demokratichni-sili-obyaviha-nachaloto-na-velikata-bitka-za-osvobozhdavaneto-na-rakka.html", "text": "Подкрепяните от САЩ Сирийски демократични сили (СДС) обявиха началото на нова фаза в борбата им за установяване на контрол над Ракка, сочена за столица на \"халифата\" на „Ислямска държава“, предава AFP.\r\n„Днес обявяваме старт на голямата битка за освобождаването на Ракка, т.нар. столица на тероризма и терористите“, заяви говорителят на СДС пред репортери в селото Хазима, разположено северно от града. .Тереза Герова", "date": "2017.06.06", "title": "AFP: Сирийските демократични сили обявиха началото на „великата битка“ за освобождаването на Ракка"}
{"url": "http://www.focus-news.net/news/2017/06/06/2401917/ministar-valentin-radev-provede-rabotna-sreshta-s-germanskite-si-kolegi-ot-federalnite-provintsii-hesen-i-saksoniya-trimata-dadoha-visoka-otsenka-na-dvustrannite-otnosheniya.html", "text": "Министърът на вътрешните работи Валентин Радев проведе работна среща с германските си колеги от федералните провинции Хесен и Саксония. Тримата дадоха висока оценка на двустранните отношения и практически ориентираното полицейско сътрудничество. Това съобщиха от пресцентъра на Министерството на вътрешните работи. Сигурността на външните граници на Европейския съюз, необходимостта от съвместни усилия за противодействие на тероризма и усилията за противодействие на трафика на хора и каналджийството бяха сред темите, обсъдени в рамките на работната среща, провела се в Министерството на вътрешните работи. \r\nМинистър Валентин Радев и германските му колеги Петер Бойт - министър на вътрешните работи и спорта на федерална провинция Хесен, и  Маркус Улбиг - държавен министър на вътрешните работи на федерална провинция Саксония, дадоха висока оценка на двустранните отношение между Германия и България и практически ориентираното полицейско сътрудничество. \r\nБългарският вътрешен министър запозна министрите Бойт и Улбиг с предприетите мерки за укрепване на контрола и сигурността на българските  граници в контекста на съвременните предизвикателства. Гарантирането на високо ниво на сигурност на външната граница на ЕС е основен приоритет на българските власти. \r\nМинистър Радев. припомни законодателните промени, с които бе дадена възможност за участие на армията в охраната на държавните граници, както и направените от страната инвестиции за изграждане и модернизиране на инфраструктура, оборудване и технически средства, надграждане на информационните и комуникационни системи. \r\nСъщевременно изрази очакване, на ниво ЕС да бъде постигнато съгласие за разпределение на търсещите убежище лица на принципа на истинска солидарност, без държавите.членки на първа линия да се превръщат във „вечно отговорни“ за  тези лица.  \r\nБългарският вътрешен министър запозна своите колеги и с мерките, предприемани от България за борба с тероризма и превенцията на радикализацията. \r\nВ срещата с германската делегация участваха главният секретар на МВР главен комисар Младен Маринов, началникът на кабинета на министъра на вътрешните работи Анжелина Тотева, директорите на ГДГП и ГДПБЗН главните комисари Светлан Кичиков и Николай Николов, директорът на дирекция „ЕС и международно сътрудничество“ – Снежина Маринова и на дирекция „Международно оперативно сътрудничество“ - Валентин Костов.", "date": "2017.06.06", "title": "Министър Валентин Радев проведе работна среща с германските си колеги от федералните провинции Хесен и Саксония,  тримата дадоха висока оценка на двустранните отношения"}
{"url": "http://www.focus-news.net/news/2017/06/06/2401918/stoyan-mirchev-bsp-obrazovatelniyat-zakon-e-kuh-atakuvame-go-v-konstitutsionen-sad-vnesli-sme-popravki-v-narodnoto-sabranie.html", "text": "Внасяме жалба в Конституционния съд със 71 подписа, с която атакуваме над 30 члена от Закона за предучилищното и училищното образование. Това каза пред журналисти народният представител от „БСП за България” Стоян Мирчев, който заедно със свои колеги внесе жалбата в съда, съобщиха от пресцентъра на БСП. „Не може да продължават безумията в средното образование, учениците от 6 и 7 клас да не изучават Българско Средновековие и да не знаят кои са царете Симеон и Борис, каква велика страна сме и какъв принос сме дали на света”, каза депутатът. По думите му, е време да спре прехвърлянето на отговорност между Закона и подзаконовите нормативни актове. „Законът е кух и сам не може да съществува, а се определя от стандарти, които  се сменят сутрин, обед и вечер от министъра. Искаме устойчивост. Още миналата седмица сме внесли в деловодството на Народното събрание Закон за изменението му.\r\nНародният представител и бивш министър на образованието проф. Анелия Клисарова каза, че Конституцията на България е регламентирала трайните отношения в образованието, като учебната програма, например, да не се разпореждат в нормативни актове, а в закон. В настоящия обаче, това не е направено, а има препратка към Министерството на образованието. Тя подчерта, че не бива да се сменят учебните планове през няколко години. Като друг основен проблем, Клисарова посочи парите от държавата за  частните училища. „Това води до социална несправедливост”, каза още тя.", "date": "2017.06.06", "title": "Стоян Мирчев, БСП: Образователният закон е кух, атакуваме го в Конституционен съд, внесли сме поправки в Народното събрание"}
{"url": "http://www.focus-news.net/news/2017/06/06/2401913/vitsepremierat-valeri-simeonov-shte-podkrepyame-i-nasarchavame-legalniya-turisticheski-biznes.html", "text": "Ще подкрепяме и насърчаваме легалния туристически бизнес. Това каза на брифинг в Министерския съвет вицепремиерът по икономическата и демографската политика Валери Симеонов, във връзка с предприетите мерки по време на летния туристически сезон, предаде репортер на Агенция „Фокус“. „Току-що приключи съвещанието в разширен състав на министрите и министерствата, които са свързани с подготовката и обезпечаването на туристическия сезон. Това е една от най-важните задачи и от икономическа, и от политическа гледна точка. В работен порядък обсъдихме проблемите, които са пред предстоящия туристически сезон. Част от тях вече са решени. Немалка част все още нерешени. Обединихме се около мнението, че могат да бъдат решени с чисто оперативни средства и мерки“, коментира Симеонов. По думите му част от тях ще бъдат обект на промени в законодателството. „Като цяло сме обединени около позицията, че ще подкрепяме и насърчаваме легалния туристически бизнес. Този, който спазва законите, наредбите. Този, който си плаща данъците и ще бъдем категорично против, като ще налагаме съответните санкции в резултат на мащабни обединени проверки, на тези, които извършват сенчест бизнес, заобикалят плащането на данъците, не спазват нормативните изисквания, наредбите и законите, тъй като по този начин не само ощетяват бюджета, но и създават негативен имидж на България“, коментира още Валери Симеонов.\r\nЛюба АЛЕКСИЕВА", "date": "2017.06.06", "title": "Вицепремиерът Валери Симеонов: Ще подкрепяме и насърчаваме легалния туристически бизнес"}
{"url": "http://www.focus-news.net/news/2017/06/06/2401915/voa-ruskoto-voenno-razuznavane-e-predprielo-opiti-da-pronikne-v-amerikanskata-sistema-za-registratsiya-na-glasopodavatelite.html", "text": "Строго секретен документ от Агенцията за национална сигурност на САЩ (АНС) показва, че преди провеждането на президентските избори от 8 ноември 2016 г. руското военно разузнаване е предприело опити да проникне в американската система за регистрация на гласоподавателите, предава радио Voice of America, като се позовава на доклад от онлайн източник.\r\nThe Intercept съобщава, че според АНС опитите на службите на Москва са продължили месеци наред и са преустановени дни преди гласуването за 45-тия държавен глава на САЩ. Целите са били компании, които предоставят на местните власти услуги за регистрация на гласоподаватели.\r\nКъм момента не се привеждат данни за това колко успешни са били начинанията на хакерите. АНС не посочва дали действията им са повлияли на резултата от изборите - нещо, което според американското разузнаване, не се е случило..Тереза Герова", "date": "2017.06.06", "title": "VOA: Руското военно разузнаване е предприело опити да проникне в американската система за регистрация на гласоподавателите"}
{"url": "http://www.focus-news.net/news/2017/06/06/2401914/blagoevgrad-izvarshva-se-ogled-na-zhilishtniya-blok-chieto-skele-padna-na-ulitsa-tsar-ivan-shishman.html", "text": "Извършва се оглед на жилищния блок, чието скеле падна в Благоевград, предаде репортер на Радио „Фокус“ - Пирин. Жилищната сграда се намира на улица „Цар Иван Шишман“. На място присъства заместник-кметът по „Строителство и сигурност“ на Община Благоевград – Янко Янков, който заяви, че за щастие при инцидента няма пострадали хора, но са нанесени сериозни материални щети. На място има и екипи на пожарната и полиция. Достъпът до скелето е ограничен.\r\nЛивия НИНОВА", "date": "2017.06.06", "title": "Благоевград: Извършва се оглед на жилищния блок, чието скеле падна на улица „Цар Иван Шишман“"}
{"url": "http://www.focus-news.net/news/2017/06/06/2401916/blicsarbiya-rusiya-othvarli-obvineniyata-za-namesa-vav-vatreshnite-raboti-na-makedoniya.html", "text": "Русия категорично отхвърли обвиненията за намеса във вътрешните работи на Македония, предава белградското издание „Blic\", като се позовава на официално съобщение на руското министерство на външните работи.\r\nВ съобщението се каза, че „става дума за още един неуспешен опит да се прехвърли на Русия отговорността за политическата криза в Македония\".\r\nРуската страна отхвърля обвиненията за финансиране на македонските медии и смята, че те идват от кръговете, които действително ги финансират - проправителствените агенции на САЩ и американската фондация „Сорос\".\r\nПревод и редакция: Мариела Русева", "date": "2017.06.06", "title": "„Blic\"(Сърбия) - Русия отхвърли обвиненията за намеса във вътрешните работи на Македония"}
{"url": "http://www.focus-news.net/news/2017/06/06/2401923/dobrich-obshtinata-nabira-predlozheniya-po-obshtestvena-porachka-za-stroitelstvo-i-remont-na-patna-mrezha.html", "text": "Община град Добрич е обявила обществена поръчка за строителство, основен ремонт, реконструкция, рехабилитация и текущ ремонт на пътна и улична мрежа, пътни съоръжения, паркове и елементи на техническата инфраструктура за нуждите на Общината, предаде кореспондентът на Радио „Фокус” – Варна. Предложения се набират до 22 юни. Предвидените дейности ще се изпълняват в продължение на 4 години. \r\nПредложената от кандидатите цена и показателят „характеристика, относима към дейността, свързана с изпълнение на строителството“, са основни критерии при оценката на всяка оферта. Прогнозните количества на дейностите включват пълно преасфалтиране на 83 000 кв. м улични платна и над 18 000 кв. м бордюри, както и рехабилитация на около 55 000 кв. м пътни платна и бордюри. Условие е кандидатите да имат реализиран оборот в сферата на предмета на обществената поръчка в размер на поне 3 млн. лв. за последните три приключили финансови години. Към това се допълва и изискването през последните пет години участниците да са изпълнили строителство, основен ремонт, реконструкция или рехабилитация на пътни обекти в условията на интензивно градско движение. \r\nЖулиета НИКОЛОВА", "date": "2017.06.06", "title": "Добрич: Общината набира предложения по обществена поръчка за строителство и ремонт на пътна мрежа"}
{"url": "http://www.focus-news.net/news/2017/06/06/2401926/sport-gfs-shte-osbadi-s-uefa-krizisnata-situatsiya-v-katar.html", "text": "Германският футболен съюз (ГСФ) ще осъди с представилите на УЕФА кризисната ситуация в Катар - страната, която е домакин на Мондиал 2022 – след като седем държави преустановиха дипломатическите си отношения си с Доха, обвинявайки я в спонсорство на тероризма. \r\nОт УЕФА бяха категорични, че подобни големи първенства не бива да се провеждат в страни, за които са налице съмнения за оказване на подкрепа на тероризма. \r\nПо-рано от ФИФА също съобщиха, че организацията следи внимателно ситуацията в Катар и подготовката, която се извършва за Световното първенство по футбол през 2022 г.", "date": "2017.06.06", "title": "Спорт: ГФС ще осбъди с УЕФА кризисната ситуация в Катар"}
{"url": "http://www.focus-news.net/news/2017/06/06/2401919/vitsepremierat-valeri-simeonov-shte-podpishem-protokol-za-izgrazhdane-na-tsentrove-za-proverka-na-zavedeniyata-s-nadnormen-shum-sled-2400-chasa.html", "text": "Смятаме, че сме в дълг на почиващите български граждани и на чужденци основно в посока на обезпечаването на спокойствието след 24.00 часа. Това каза на брифинг в Министерския съвет вицепремиерът по икономическата и демографската политика Валери Симеонов за предприетите мерки по време на летния туристически сезон, предаде репортер на Агенция „Фокус“. „Един от основните въпроси, които разгледахме и се обединихме около желанието да го решим, това е въпросът с прекомерния шум след 24.00 часа. Това е времето, в което по наредбите на общините задължително трябва да се обезпечи нужното спокойствие на почиващите. За съжаление, нормативната уредба е нееднозначна, тя не дава възможност за съответни решения, или в резултат на проверки, резултатни действия. Поради което се обединихме около това да подготвим едно споразумение, което да бъде разписано“, заяви Симеонов. По думите му това ще бъде протокол за изграждане на съвместни центрове за проверки, като приоритетно и на първо място ще бъдат извършвани мащабни проверки по всички направления на заведенията, които си позволяват наднормен шум във времето за почивка. „Този протокол ще бъде подписан от всички колеги, които присъствахме на тази среща и ще бъдете запознати с него“, каза още вицепремиерът. \r\nЛюба АЛЕКСИЕВА", "date": "2017.06.06", "title": "Вицепремиерът Валери Симеонов: Ще подпишем протокол за изграждане на центрове за проверка на заведенията с наднормен шум след 24.00 часа"}
{"url": "http://www.focus-news.net/news/2017/06/06/2401924/blagoevgrad-chez-shte-investira-59-mln-lv-v-rekonstruktsiya-na-mrezhata-i-izgrazhdane-na-novi-saorazheniya-v-oblastta.html", "text": "5.9 млн. лв. ще инвестира \"ЧЕЗ Разпределение България\" в реконструкция на мрежата и изграждане на нови съоръжения в област Благоевград през тази година, което е с 6 пъти повече в сравнение с 2016 г. Това съобщи в Благоевград Карел Крал, регионален мениджър на ЧЕЗ за България, предаде репортер на Радио „Фокус“ - Пирин. За нови присъединявания дружеството очаква да вложи още 1.5 млн. лв. Отделно ще бъдат изкупени всички обекти, собственост на трети страни, за които се представят необходимите документи. „Благодарение на инвестираните средства и на превантивните дейности, които извършваме всяка година, ние се справяме все по-добре през зимните сезони и поддържаме стабилно и надеждно електрозахранване. Вярвам, че с амбициозната ни инвестиционна програма през 2017 г. ще осигурим още по-качествено електрозахранване на клиентите в регион Благоевград“, каза Карел Крал, регионален мениджър на ЧЕЗ за България. Нов трафопост за 67 000 лв. ще бъде изграден в село Хърсово. Той ще подобри качеството на електрозахранването в селото. Още три нови трафопоста ще бъдат изградени в общините Петрич, Благоевград и Сандански на обща стойност 165 000 лв. 660 хил. лв. ще вложи компанията в реконструкция на два въздушни електропровода в Гоце Делчев. 400 000 ще бъдат инвестирани и в реконструкция на два електропровода в Разлог. Тези дейности ще подобрят сигурността на електрозахранването в двата района. 111 стълба ще бъдат подменени в Симитли на стойност 113 000 лв. Реконструкции на още много съоръжения ще извърши ЧЕЗ Разпределение по цялата територия на област Благоевград. Значителен обем средства ще бъдат инвестирани в мрежи ниско напрежение. Амбициозната инвестиционна програма и по-големият брой на планираните обекти през тази година ще доведе и до по-голям брой планирани дейности и прекъсвания, за което клиентите ще бъдат своевременно уведомявани.\r\nЛора КАЛЧЕВА", "date": "2017.06.06", "title": "Благоевград: ЧЕЗ ще инвестира 5.9 млн. лв. в реконструкция на мрежата и изграждане на нови съоръжения в областта"}
{"url": "http://www.focus-news.net/news/2017/06/06/2401921/zapochna-sreshtata-na-premiera-boyko-borisov-i-frenskiya-prezident-emanyuel-makron-v-eliseyskiya-dvorets.html", "text": "Започна срещата на премиера Бойко Борисов и френския президент Еманюел Макрон, предаде репортер на Агенция \"Фокус\". Срещата се провежда в Елисейския дворец. Премиерът е придружаван от вицепремиера Томислав Дончева и началника на политическия кабинет на Борисов - Румяна Бъчварова.", "date": "2017.06.06", "title": "Започна срещата на премиера Бойко Борисов и френския президент Еманюел Макрон в Елисейския дворец"}
{"url": "http://www.focus-news.net/news/2017/06/06/2401929/smolyan-obshtinata-shte-e-domakin-na-finala-na-republikanskoto-parvenstvo-po-voleybol-za-momicheta-ot-8-do-11-yuni.html", "text": "От 8 до 11 юни  т. г., Община Смолян ще е домакин на финала на Републиканското ученическо първенство по волейбол за момичета 5-7 клас. Това съобщиха от пресцентъра на Община Смолян. Организатори са Българската асоциация спорт за учащи - София, Община Смолян и  с финансовото съдействие на Министерството на образованието и науката и Министерството на младежта и спорта.\r\nВ състезанията ще вземат участие 10 отбора от градовете: Велико Търново, Пазарджик, Варна, Русе, Видин, Божурище, Нова Загора, Кърджали, София и Смолян.\r\nСрещите ще се проведат в Спортната зала, като  на 8, 9 и 10 юни те са с начален час 8.30 часа и продължителност до 21.00 часа, а на 11 юни -\r\n от 9.00 до 13.00 часа.\r\nВходът е свободен.", "date": "2017.06.06", "title": "Смолян: Общината ще е домакин на финала на Републиканското първенство по волейбол за момичета от 8 до 11 юни"}
{"url": "http://www.focus-news.net/news/2017/06/06/2401930/afp-oon-obvini-islyamska-darzhava-v-ekzekutsiyata-na-163-tsivilni-v-mosul.html", "text": "Във вторник ООН обвини близкоизточната радикална групировка „Ислямска държава“ в екзекуцията на 163 цивилни лица в иракския град Мосул, извършена на 1 юни тази година, предава AFP.\r\n„Вчера (понеделник) служителите  ми съобщиха, че телата на убити иракски мъже, жени и деца все още лежат по улиците на квартал „Ал Шира“ в Западен Мосул, след като най-малко 163 души са били застреляни и убити от „Ислямска държава“, за да не избягат\", Зеид Раад ал Хюсеин заяви при откриването на Съвета на ООН по правата на човека.Тереза Герова", "date": "2017.06.06", "title": "AFP: ООН обвини „Ислямска държава“ в екзекуцията на 163 цивилни в Мосул"}
{"url": "http://www.focus-news.net/news/2017/06/06/2401927/ministar-valentin-radev-silite-na-mvr-shte-podpomagat-vsyacheski-turisticheskiya-sezon-shte-badem-bezkompromisni.html", "text": "Това не е някаква поредна акция, не е нещо извънредно, това е вече трета поредна такава инициатива. Ще бъдем безкомпромисни и силите на МВР ще подпомагат всячески туристическия сезон. Това каза на брифинг в Министерски съвет министърът на вътрешните работи Валентин Радев, предаде репортер на Агенция „Фокус“. „Всички искаме да има повече туристи и приходи в държавата, които да разпределя правителството, за това правим и тези мерки. Тази е трета поредна. Първата инициатива на вицепремиера Валери Симеонов беше за по-лесното идване в страната и работа на българи, които са зад граница. Направихме го това. Хубаво е да се преборим с всички проблеми, но аз ще цитирам само един – този с шума“, коментира Радев. По думите му не само по морето, а навсякъде в държава това е бич. „Ще постъпим по правилата на закона. Има два центъра, които работят в Бургас и Варна и отговарят за цялото Черноморие. Те са съвместни, междуведомствени. Допълнително ще ги активизираме и от страна на МВР, ще пусна едно окръжно писмо да се действа всячески с особен акцент върху шума, който тормози всички“, допълни силовият министър. \r\nВицепремиерът Валери Симеонов допълни, че към неговия кабинет ще има обявен национален телефон за сигнали, свързани със завишени нива на шума. „Ще се приемат и официални и анонимни сигнали“, добави той. \r\nЗам.-министърът на здравеопазването ген. Николай Петров посочи, че срещата е била изключително полезна в посока на комуникацията, комплексността и изчерпателността на отговорните органи в държавата за това да се осигурят правата на всички български и чужди граждани, които ще посетят Черноморието. „Става дума за милиони хора, които имат право да дишат чист въздух, да пият чиста вода, да почиват,  да консумират нерискова храна. Всичко това, което касае услугата, за която са си платили, има много препратки към различни отговорни институции. Изключителен смисъл имаше провеждането на това дълго съвещание и излизането с документ, който синхронизира работата на всички отговорни, не само контролни, органи. Ние ще си свършим работата и се надявам в края на сезона да отчетем един добър резултат“, каза още ген Петров. \r\nЛюба АЛЕКСИЕВА", "date": "2017.06.06", "title": "Министър Валентин Радев: Силите на МВР ще подпомагат всячески туристическия сезон, ще бъдем безкомпромисни"}
{"url": "http://www.focus-news.net/news/2017/06/06/2401932/varna-predaden-e-na-sad-stroitel-za-izmama-s-dostavka-i-montazh-na-dograma-i-remonti.html", "text": "Районната прокуратура във Варна внесе във Варненския районен съд обвинителен акт срещу 45-годишния Георги Б., който в условията на продължавано престъпление и повторност възбудил и поддържал заблуждение у двама варненци с цел да набави за себе си имотна облага – престъпление по член 210, ал. 1, т. 4, във връзка с член 209, ал. 1, във връзка с член 26, ал. 1 от Наказателния кодекс. Това съобщиха от пресцентъра на Апелативната прокуратура - Варна.\r\nПодсъдимият работел в строителна фирма, която извършвала ремонт в дома на варненка през април 2016 г., когато подслушал разговор между нея и управителя на фирмата. Свидетелката по делото поискала цена за подмяна вратите в дома си, но предложената от управителя стойност на услугата й се видяла висока и отказала. Георги Б. потърсил след два дни жената и решил да я измами, като й предложи по-ниска цена. Тя му дала авансово 1200 лева срещу подписана от подсъдимия разписка. \r\nЖената го търсила всеки ден по телефона, а Георги отклонявал изпълнението на поетия ангажимент с оправданието, че има много работа. Минали няколко седмици и измамената варненка подала сигнал в полицията. \r\nПо същия начин Георги Б. измамил и друг варненец през май 2016 г. Мъжът се върнал от чужбина и решил да ремонтира жилището си. Подсъдимият бил препоръчан от майка си, която работела с тъщата на измамения. Георги дошъл на адреса и поискал 1200 лева за ремонта на жилището и още 250 лева за ремонт на комина на входа. Получил аванс от 600 лева за материали и още 220 лева за планирания ремонт на комина. Обяснил, че ще започне след 12 дни, когато щял да предаде друг обект.\r\nПодсъдимият така и не започнал ремонт в жилището на варненеца, а получените авансово средства похарчил за лични нужди. \r\nПричинените щети за двама свидетели от Георги Б. са в размер на 2020 лева, които не са възстановени и до момента. Той е осъждан два пъти за измама.\r\nПредстои делото срещу 45-годишния мъж да бъде насрочено за разглеждане във Варненския районен съд.", "date": "2017.06.06", "title": "Варна: Предаден е на съд строител за измама с доставка и монтаж на дограма и ремонти"}
{"url": "http://www.focus-news.net/news/2017/06/06/2401928/yanko-yankov-zam-kmet-na-blagoevgrad-rabotim-po-dve-versii-doveli-do-padane-na-skeleto-na-ul-tsar-ivan-shishman-podavane-na-osnovite-ili-trus.html", "text": "Работим по две версии, довели до падане на скелето на ул. „Цар Иван Шишман“ – поддаване на основите или трус. Това каза пред журналисти заместник-кметът на Община Благоевград по строителство и сигурност Янко Янков, предаде репортер на Радио „Фокус“ – Пирин. „Нанесените материални щети от падналото скеле ще бъдат изцяло за сметка на изпълнителя. Случилото се е много неприятно, но за голяма радост няма никакви щети, освен материални, които ще бъдат възстановени. Интересното от разказите на очевидци е, че скелето е било свалено на половина и е било добре закрепено. Най-вероятно се е получило или поддаване на основата, или е имало трус и сега правим експертиза в тази връзка, защото един от живущите каза, че цялото скеле се е разтресло, но за щастие не е имало никой на него. Такъв тип падане е само от вертикално свличане на скелето“, каза още Янков. Той добави, че фирмата, която е работила на обекта, е софийска, но до момента, след възникването на инцидента, не е имал възможност да разговаря с нейни представители. Заместник-кметът на Община Благоевград Янко Янков подчерта, че този инцидент не е в следствие на ниска квалификация от страна на работниците. „Извършвате се много строежи в момента и рисковете са страшно много при строителството, особено при високите сгради. Това са най-трудните сгради. Едва ли това успокоява, но наетите хора са такива, каквито са на пазара. Ние не вкарваме работници от чужбина“, уточни Янков. Той коментира, че според първоначалния оглед, възникналият инцидент е чисто конструктивен, а не плод на работническа грешка. Заместник-кметът на Община Благоевград добави, че обектът е бил под постоянен надзор и не е имало оплаквания, свързани с работата на фирмата.\r\nЛивия НИНОВА", "date": "2017.06.06", "title": "Янко Янков, зам.-кмет на Благоевград: Работим по две версии, довели до падане на скелето на ул. „Цар Иван Шишман“ – подаване на основите или трус"}
{"url": "http://www.focus-news.net/news/2017/06/06/2401925/svobodna-evropa-rusiya-shte-otgovori-na-nepriyatelskata-politika-na-cherna-gora.html", "text": "Русия си запазва правото да отговори на неприятелската политика на Черна Гора, предава „Свободна Европа\" като се позовава на съобщение на руското министерство на външните работи.\r\n„Разпалването на антируска истерия в Черна Гора предизвиква единствено съжаление. Затова в контекста на неприятелската политика, провеждана от черногорските власти, руската страна си запазва правото да предприеме реципрочни мерки, тъй като в политиката, както и във физиката на всяка акция следва реакция\" - се казва в съобщението.\r\nПревод и редакция: Мариела Русева", "date": "2017.06.06", "title": "„Свободна Европа\" - Русия ще отговори на неприятелската политика на Черна Гора"}
{"url": "http://www.focus-news.net/news/2017/06/06/2401922/plovdiv-apelativniyat-sad-reshava-za-otstranyavaneto-ot-dlazhnost-na-kmeta-na-asenovgrad-d-r-emil-karaivanov-i-glavniya-arhitekt-konstantin-atanasov.html", "text": "Апелативният съд решава за отстраняването от длъжност на кмета на Асеновград д-р Емил Караиванов и главния архитект Константин Атанасов, предаде репортер на Радио „Фокус” - Пловдив. До това се стигна след като прокуратурата протестира срещу решението на Окръжния съд в Пловдив от миналата неделя двамата да останат на постовете си. По делото е бил назначен апелативния прокурор Андрей Атанасов, който днес сам си даде отвод, заради факта, че е добър познат на главния архитект на Асеновград. Самоотвода му бе приет и бе назначен нов прокурор. Той поиска 30 минути, за да се запознае с делото.\r\nЦветана ТОНЧЕВА", "date": "2017.06.06", "title": "Пловдив: Апелативният съд решава за отстраняването от длъжност на кмета на Асеновград д-р Емил Караиванов и главния архитект Константин Атанасов"}
{"url": "http://www.focus-news.net/news/2017/06/06/2401933/zam-ministar-denitsa-nikolova-mrrb-shte-podpomogne-sanirane-na-ednofamilni-zhilishta-i-studentski-obshtezhitiya-chrez-fonda-na-fondovete-v-39-te-nay-golemi-grada.html", "text": "Саниране на еднофамилни жилищни сгради и студентски общежития чрез нисколихвено кредитиране са сред част от инвестиционните направления за подкрепа чрез финансови инструменти в рамките на Оперативна програма „Региони в растеж“ 2014-2020. Това стана ясно от думите на заместник-министъра на регионалното развитие и благоустройството Деница Николова, която взе участие в конференция на тема „Еврофондове, публични програми и интелигентен растеж“, организирана от economix.bg, с подкрепата на Асоциацията на индустриалния капитал в България, съобщиха от пресцентъра на Министерството на регионалното развитие и благоустройството (МРРБ). Зам.-министър Николова уточни, че мярката цели внедряването на мерки за енергийна ефективност в частни еднофамилни жилища и общежития, намиращи се в 39 града от първо, второ и трето ниво на полицентричната система за развитие. Това е шанс да се обновят сгради, които на този етап не са обект на финансиране по други програми, обясни заместник-министърът.\r\nПред участниците във форума зам.-министър Николова представи възможностите, които дават финансовите инструменти за реализиране на проекти, както от местните и централни власти, така и от бизнеса, неправителствените организации и др. Фондовете за градско развитие са шанс за подкрепа на проекти, които нямат възможност да получат безвъзмездно европейско или друго финансиране, но в същото време имат потенциал да се развиват и да носят печалба. „От опита, който се натрупа в годините при изпълнение на всички европейски оперативни програми показва необходимостта от промяна в начина на финансиране. Безвъзмездното финансиране не даде очаквания ефект върху икономиката, поне не в размера, в който очаквахме. Затова още преди няколко години започнахме пилотно да подкрепяме промяна на модела на финансирането с цел постигане на повече икономически ползи и заетост“, отбеляза още зам.-министър Николова. По думите й финансовите инструменти насърчават предприемаческия дух и позволяват на всички икономически субекти да участват в развитието на градовете и да получават подкрепа със средства от Европейския съюз.\r\nВ миналия програмен период от ОП „Регионално развитие“, чрез финансовия инструмент JESSICA, в периода 2007-2013 г. са инвестирани 60 млн.лв. в проекти на бизнеса и общините, даде пример тя. Сред успешните проекти са реконструкцията на „Женския пазар“ в София, централния общински пазар в Стара Загора, индустриалната зона на Русе, автобуси за градския транспорт в Бургас, център „Флора“ в Морската градина на Бургас. Не малко са инвестициите и в реалния сектор и икономиката, спортни комплекси, мултифункционален комплекс за плуване в Стара Загора, хлебозавод в Пловдив, завод за авточасти в Русе и др. „Обхватът от мерки, които можем да финансираме с нисколихвено кредитиране е много голям. „Инициативата бе пилотна, но много успешна, защото реализирахме 36 проекта, като привлякохме в допълнение на средствата по програмата три пъти повече ресурс от фондовете за градско развитие. Над 180 млн.лв. е общата стойност на инвестициите“, отбеляза Николова.\r\nВ новия програмен период до 2020 г. по ОП „Региони в растеж“ е предвиден ресурс за финансови инструменти от 370 млн.лв. Той ще се разпределя под формата на инвестиции, чрез три фонда за градско развитие в 39 големи града. Очаква се до края на месец октомври фондовете да бъдат избрани, а още през ноември, или до края на годината, да може да се кандидатства с проектни идеи. С проекти могат да кандидатстват не само общини и министерства, но и църквите, частни инвеститори, публично-частни партньорства и др. \r\nИнвестиционните направления за подкрепа чрез финансови инструменти са в енергийна ефективност, обновяване на градска среда и зони с потенциал за икономическо развитие, градски транспорт, спортна и културна инфраструктура, туризъм и културно наследство.\r\n„Всеки проект, който генерира приходи може да получи нисколихвено финансиране и да се реализира. Ние даваме възможност дори на частни инвеститори да имат шанс да сбъднат своите мечти“, отбеляза зам.-министър Николова.", "date": "2017.06.06", "title": "Зам.-министър Деница Николова: МРРБ ще подпомогне саниране на еднофамилни жилища и студентски общежития чрез Фонда на фондовете в 39-те най-големи града"}
{"url": "http://www.focus-news.net/news/2017/06/06/2401920/alsat-m-makedoniya-parlamentarnite-izbori-v-kosovo-shte-badat-sledeni-ot-40-hil-nablyudateli-na-partiite.html", "text": "Политическите партии в Косово увеличават броя на наблюдателите си, които ще следят за нередности при провеждането на предсрочните парламентарни избори, насрочени за 11 юни, предава скопският телевизионен канал „Алсат-М“.\r\nСпоред прищинския вестник „Зери“, партиите ще ангажират около 40 хил. наблюдатели и членове на изборните комисии, които се очаква да гарантират, че нито един глас няма да бъде манипулиран. За тази цел ще бъдат изразходвани милони евро.\r\n„Поради страх от кражби и злоупотреби с бюлетини, както се случи в няколко региона на парламентарните избори през 2014 г., политическите партии в страната решиха да засилят наблюдението на 11 юни. За тази цел в деня на изборите ще бъдат ангажирани около 40 хил. наблюдатели и членове на изборните комисии“, пише \"Зери\".Тереза Герова", "date": "2017.06.06", "title": "„Алсат-М“ (Македония): Парламентарните избори в Косово ще бъдат следени от 40 хил. наблюдатели на партиите"}
{"url": "http://www.focus-news.net/news/2017/06/06/2401938/pregled-na-mezhdunarodnite-novini-do-13-chasa-agentsiya-fokus.html", "text": "Само часове, след като обявиха за началото на нова фаза на „великата битка“ за освобождаването на Ракка, Сирийските демократични сили навлязоха в града откъм източната му част.\r\n\"Нашите сили влязоха в град Ракка от източния квартал „Ал Мешлеб\", заяви командир на подкрепяните от САЩ СДС.\r\n*** Държавните структури на Съединените американски щати и фондацията на милиардера Джорд Сорос стоят зад „гласовитите обвинения“ за руска намеса в Македония. Това се казва в коментар от Министерството на външните работи на Руската федерация във връзка с „провокационните обвинения“ срещу Москва за намеса във вътрешните работи на Македония, публикуван на официалната интернет страница на ведомството.\r\n„Обърнахме внимание на публикувания в интернет проект OCCRP (Център за изучаване на организираната престъпност и корупцията)и широко цитираните статии в средствата за масова информация за предполагаемата в последните години намеса на Руската федерация във вътрешните работи на Република Македония. Това не е нищо друго, освен пореден непохватен опит да бъде прехвърлена отговорността за разразилата се дълбока криза в македонската държава. Гласовитите обвинения по адрес на Москва за финансиране на македонските средства за масова информация с цел разпространяване на дезинформация в руски интерес идват от организации, главен спонсор на които са държавните структури на САЩ и фондацията на Джордж Сорос. Т.е. тези, които открито взеха участие в режисираните събития на македонската вътрешнополитическа сцена, се опитват да обвинят Русия в нещо, която отначало и последователно се изказваше против разрушителното налагане на външни схеми на Скопие“, се казва в текста, публикуван от външнополитическото ведомство в Москва.\r\n***  Египет отправи молба към Гърция да представлява интересите й в Катар, след като в понеделник Кайро се присъедини към държавите, които преустановиха дипломатическите си отношения с Доха на фона на внезапната криза, която възникна в Персийския залив.\r\nПредложението бе отправено и прието в телефонен разговор между гръцкия външен министър Никос Кодзиас и египетския му колега Самех Шукри, потвърдиха от външнополитическото ведомство в Атина.\r\n„Гърция е на разположение на всички страни, за да допринесе по всякакъв начин за регионално сътрудничество и стабилност\", се казва в изявление на Министерството на външните работи на Гърция.\r\nКатар попадна в изолация, след като Бахрейн, Саудитска Арабия, Обединените арабски емирства, Либия, Йемен, Египет и Малдивите преустановиха дипломатическите си отношения заради предполагаемо подпомагане на тероризма от страна на Доха.\r\n*** Процесът на денатурализация на живеещия в САЩ проповедник Фетхуллах Гюлен, двама депутати от прокюрдската Демократична партия на народите (ДПН) и още 127 други лица влезе официално в сила. Това се казва в изявление от Министерството на вътрешните работи на Турция.\r\nВ изявлението на министерството се посочва, че общо 130 души, живеещи в чужбина, и които са били разследвани за терористични обвинения и престъпления срещу конституционния ред, ще бъдат лишени от гражданство, ако не се върнат в Турция и не се обърнат към съответните институции в страната в рамките на тримесечен период, започващ да тече от 5 юни 2017 г. \r\nГюлен, който живее в Пенсилвания, е обвинен в организиране на неуспешния опит за преврат от лятото на 2016 г. и е на 91-во място в списъка.\r\n*** Строго секретен документ от Агенцията за национална сигурност на САЩ (АНС) показва, че преди провеждането на президентските избори от 8 ноември 2016 г. руското военно разузнаване е предприело опити да проникне в американската система за регистрация на гласоподавателите.\r\nThe Intercept съобщава, че според АНС опитите на службите на Москва са продължили месеци наред и са преустановени дни преди гласуването за 45-тия държавен глава на САЩ. Целите са били компании, които предоставят на местните власти услуги за регистрация на гласоподаватели.\r\nКъм момента не се привеждат данни за това колко успешни са били начинанията на хакерите. АНС не посочва дали действията им са повлияли на резултата от изборите - нещо, което според американското разузнаване, не се е случило.\r\n*** Президентът на Афганистан Ашраф Гани даде ултиматум на талибаните, призовавайки ги да приемат мирa или в противен случай „ще се сблъскат с последиците“.\r\n„Предлагаме им шанс за мир, но това не е отворено предложение. Времето изтича... това е последният шанс да го приемат или да се сблъскат с последиците\", заяви Гани на международна мирна конференция в Кабул.\r\n*** След провала на преговорите между министъра на външните работи на ФРГ Зигмар Габриел и турския му колега Мевлют Чавушоглу военнослужещите от Бундесвера ще бъдат изтеглени от натовската база „Инджирлик“. Още в сряда федералното правителство в Берлин ще започне обсъждане на прехвърлянето на германските войници в Йордания, откъдето да продължат участието си в мисиите на водената от САЩ международна коалиция срещу близкоизточната радикална групировка „Ислямска държава“.\r\nОчаква се, че мярката ще бъде приета от Бундестага с голямо мнозинство. Според Габриел обаче между Берлин и Анкара остават редица проблеми, които помрачават двустранните отношения. Един от тях е ареста на кореспондента на вестник „Ди Велт“ Дениз Юджел, който от месец февруари насам е в затвор в Истанбул.\r\n***", "date": "2017.06.06", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/06/06/2401940/sport-germaniya-i-daniya-izlizat-za-priyatelska-sreshta-na-stadion-bryondbi.html", "text": "Във вторник Германия се изправя срещу Дания на стадион „Брьондби“ в приятелска среща, с която ще бъде отбелязана 25-та годишнина от финала на Европейското първенство по футбол от 1992 г., когато датчаните грабнаха титлата.\r\nСлед като бяха елиминирани на полуфиналите на Евро 2016, световният шампион Германия спечели седем от общо осем изиграни мача, допускайки само един гол в срещата с Азербайджан, която завърши с 4:1 в полза на тима на Йоахим Льов.\r\nНа свой ред домакините имат само една победа от общо пет изиграни до този момент срещи.\r\nСрещата между двата отбора започва в 21.45 часа българско време.", "date": "2017.06.06", "title": "Спорт: Германия и Дания излизат за приятелска среща на стадион „Брьондби“"}
{"url": "http://www.focus-news.net/news/2017/06/06/2401939/georgi-vasev-obshtinski-savet-blagoevgrad-vzeti-sa-vsichki-merki-za-da-se-garantira-sigurnostta-na-zhitelite-i-gostite-na-grada-po-vreme-na-festivala-frankofoli.html", "text": "Взети са всички необходими мерки, за да се гарантира сигурността на жителите и гостите на Благоевград по време на фестивала „Франкофоли“. Това каза за Радио „Фокус“ – Пирин Георги Васев, член на Общински съвет – Благоевград и председател на комисията по опазване на обществения ред, сигурност и противодействие на корупцията. По думите му службите, които са натоварени с тези задачи са абсолютни професионалисти и са взели необходимите мерки. „Имаме уверението за това. Действат по свои канали по отношение разкриване на това дали има терористични заплахи за Благоевград или няма. Лично моето мнение е, че те ще направят така, че „Франкофоли“ да премине спокойно чрез създадена добра организация и ще направят всичко възможно, за да предотвратят евентуални заплахи за атентати или за размирици. Смятам, че всичко е под контрол и няма да се наложи гражданите да изпитат неудобство от това нещо, което ще им гарантира, че ще мога спокойно да изгледат без проблеми едно от най-важните събития, които предстои на територията на Благоевград“, каза още Васев. Той добави, че местния парламент и комисията, която той ръководи работят много добре с всички институции, имащи отношение към опазването сигурността на гражданите. „Съвместната ни дейност е въпрос на една сериозна работа от страна на институциите. Към нас до този момент не са пристигали сигнали за възможни проблеми. Не е и необходимо. След като и председателя на нашия кризисен щаб в лицето на областния управител Бисер Михайлов и зам.-кметът по строителство и сигурност Янко Янков не е наложило събирането на този щаб, то това значи, че всичко е нормално“, коментира Васев.\r\nЛивия НИНОВА", "date": "2017.06.06", "title": "Георги Васев, Общински съвет – Благоевград: Взети са всички мерки, за да се гарантира сигурността на жителите и гостите на града по време на фестивала „Франкофоли“"}
{"url": "http://www.focus-news.net/news/2017/06/06/2401941/silistra-55-godishen-srabski-grazhdanin-e-zadarzhan-za-predlagane-na-podkup-na-patni-politsai.html", "text": "55-годишен сръбски гражданин е задържан за предлагане на подкуп на длъжностно лице. Това съобщиха от пресцентъра на МВР. Вчера около 15.00 часа пътни полицаи дали разпореждане на мъжа да премести неправилно паркирания си товарен автомобил на ул. „Добрич” в областния град, тъй като затруднявал движението. За да избегне изпълнението, той подхвърлил в патрулния автомобил банкнота от 5 евро. Мъжът бил незабавно задържан, а на местопроизшествието пристигнала дежурно-оперативна група, която извършила оглед. Срещу водача е образувано бързо производство и е задържан с полицейска мярка за 24 часа.", "date": "2017.06.06", "title": "Силистра: 55-годишен сръбски гражданин е задържан за предлагане на подкуп на пътни полицаи"}
{"url": "http://www.focus-news.net/news/2017/06/06/2401942/glavniyat-prokuror-sotir-tsatsarov-shte-dade-brifing-vav-vrazka-sas-zadarzhaneto-na-prokurora-ot-okrazhna-prokuratura-pleven-dimitar-zahariev.html", "text": "Днес, 6 юни 2017 г., от 14.30 ч., в зала 2, ет. 4 на Съдебната палата главният прокурор Сотир Цацаров ще даде брифинг във връзка със задържането на прокурора от Окръжна прокуратура-Плевен Димитър Захариев. Това съобщиха от пресцентъра на Прокуратурата. В брифинга участие ще вземе и административният ръководител на Специализираната прокуратура Иван Гешев.", "date": "2017.06.06", "title": "Главният прокурор Сотир Цацаров ще даде брифинг във връзка със задържането на прокурора от Окръжна прокуратура-Плевен Димитър Захариев"}
{"url": "http://www.focus-news.net/news/2017/06/06/2401937/plovdiv-apelativniyat-sad-ostavi-na-rabota-kmeta-na-asenovgrad-d-r-emil-karaivanov-i-glavniyat-arhitekt-konstantin-atanasov.html", "text": "Апелативният съд потвърди определението на Окръжния съд в Пловдив и остави на работа кмета на Асеновград д-р Емил Караиванов и главният архитект Константин Атанасов, предаде репортер на Радио „Фокус” - Пловдив. Според съда няма никакви данни в кориците по делото двамата да са въздействали или да имат възможност да въздействат на разследването. Прокуратурата настоя, че разследването е в начален етап и предстоят още разпити и двамата биха могли да въздействат върху разследването, тъй като свидетелите са в йерархическа зависимост от тях.\r\nСпоред защитниците всички свидетели са вече разпитани пред съдии и цялата документация е събрана.\r\nЦветана ТОНЧЕВА", "date": "2017.06.06", "title": "Пловдив: Апелативният съд остави на работа кмета на Асеновград д-р Емил Караиванов и главният архитект Константин Атанасов"}
{"url": "http://www.focus-news.net/news/2017/06/06/2401944/festival-za-savremenen-tsirk-shte-se-provede-v-stolitsata-v-ramkite-na-10-dni.html", "text": "Фестивал за съвременен цирк се проведе в столицата в рамките на 10 дни, съобщиха от пресцентъра на Столична община. Фестивалът „Мини Арт Фест 7” е съфинансиран по Програма „Култура” на Столична община. Съвременният цирк е вид изкуство, което се заражда през 70-те години във Франция и представлява своеобразно слизане на артистите от сцената, по-динамична работа с публиката, разнообразие от концепции. Той се състои в смесването на елементи от традиционния цирк с много други жанрове и изкуства, като при изпълненията водеща е идеята. Този вид изкуство използва много елементи от езика на театъра, от популярната култура, от уличните артисти, градския фолклор, музиката и танца. \r\nФестивалът започва на 16 юни с улични представления от 11.00 до 21.00 часа на бул. „Витоша” и ще приключи на 26 юни. \r\nГала спектаклите на 18 и 24 юни в „Маймунарника”, Борисова градина можете да видите:\r\n* 18 юни – Гала откриване, ШОУ с антракт, начало 20.00 ч.\r\n* 24 юни – Гала спектакъл и връчване на наградата „Златна мравка” за най-добър цирков спектакъл.\r\n* 17 сценични акта съвременен цирк на една сцена.\r\n* уличните спектакли на бул. „Витоша” ще се проведат от 16 до 26 юни 2017.\r\n* международна циркова програма от 10 представления от Европа и Южна Америка.\r\nЖелаещите могат да се запишат на уъркшоп за жонглиране и баланс, да опитат да карат колело на една гума. \r\nСъвременният цирк дава неограничени възможности за развитие на тялото и ума. \r\nБилети за представленията на 18 и 24 юни могат да се купят в мрежата на ЕВЕНТИМ. \r\nПовече информация можете да намерите на www.miniartfest.com.", "date": "2017.06.06", "title": "Фестивал за съвременен цирк ще се проведе в столицата в рамките на 10 дни"}
{"url": "http://www.focus-news.net/news/2017/06/06/2401936/karel-kral-regionalen-menidzhar-na-chez-za-balgariya-vse-oshte-nyama-okonchatelno-reshenie-dali-chez-shte-ostane-na-balgarskiya-pazar.html", "text": "Все още няма окончателно решение дали ЧЕЗ ще остане на българския пазар. Това каза в Благоевград Карел Крал, регионален мениджър на ЧЕЗ за България, предаде репортер на Радио „Фокус“ - Пирин. По думите му това лято се очаква да стане ясно дали ще има сделка, или не. Ние върви в двете посоки и правим планове за двата варианта. Процесът на продажба не е започнал от ЧЕЗ, а имаше купувачи, които дойдоха в Прага и са заявили, че имат интерес. Ние не чакаме дали има сделка, или не. За нас е важно нашите клиенти да са захранени и да има добра доставка на тока. Правим планове за развитие и ако има промяна на собственика на част от акциите, тъй като не всички са на ЧЕЗ“, каза още Карел Крал. Той коментира и стабилността на ЧЕЗ в България като определи, че бизнесът в страната винаги е бил труден. „Имаме редица забележки към властта и регулатора, тъй като регулаторната рамка не е като в другите страни и тя трябва да бъде подобрена“, каза Крал.\r\nЛора КАЛЧЕВА", "date": "2017.06.06", "title": "Карел Крал, регионален мениджър на ЧЕЗ за България: Все още няма окончателно решение дали ЧЕЗ ще остане на българския пазар"}
{"url": "http://www.focus-news.net/news/2017/06/06/2401931/plovdiv-prokuraturata-e-v-gotovnost-za-zapochvane-na-ogledi-za-ustanovyavane-na-vinovnitsite-za-pozhara-v-shishmantsi.html", "text": "Прокуратурата е в готовност за започване на огледи за установяване на виновниците за пожара в Шишманци. Това съобщи за Радио „Фокус” - Пловдив прокурор Атанас Илиев от Районна прокуратура - Пловдив. Вече пети ден пожарът в склада за пластмаса обгазява местните жители и тези на околните села. „Надяваме се на обективно разследване”, каза прокурор Илиев. По думите му все още няма образувано следствено дело за пожара, тъй като огънят трябва да бъде погасен напълно, за да се знае за какво става въпрос. Според пожарникарите това няма да стане по-рано от три до четири дни. „Имаме готовност и чакаме момента, в който ще има възможност да действаме”, каза прокурор Илиев. Според него има огромна вероятност  делото за такъв пожар да се даде на Окръжна прокуратура - Пловдив.\r\nЦветана ТОНЧЕВА", "date": "2017.06.06", "title": "Пловдив: Прокуратурата е в готовност за започване на огледи за установяване на виновниците за пожара в Шишманци"}
{"url": "http://www.focus-news.net/news/2017/06/06/2401934/afp-siriyskite-demokratichni-sili-navlyazoha-v-iztochnata-chast-na-rakka.html", "text": "Само часове, след като обявиха за началото на нова фаза на „великата битка“ за освобождаването на Ракка, Сирийските демократични сили навлязоха в града откъм източната му част, предава AFP.\r\n\"Нашите сили влязоха в град Ракка от източния квартал „Ал Мешлеб\", заяви командир на подкрепяните от САЩ СДС. .Тереза Герова", "date": "2017.06.06", "title": "AFP: Сирийските демократични сили навлязоха в източната част на Ракка"}
{"url": "http://www.focus-news.net/news/2017/06/06/2401943/gabrovo-dve-vazrastni-zheni-sa-stanali-zhertva-na-telefoni-izmami.html", "text": "Две възрастни жени са станали жертва на телефони измами. Това съобщиха от пресцентъра на МВР. Криминалисти от РУ – Габрово разследват двете телефонни измами, които са извършени вчера. Първият сигнал в районното управление подала 83-годишна жена от Габрово. Тя обяснила, че след като била въведена в заблуждение от непознат, свързал се с нея по телефона, била ощетена с 1 400 лева. По същия начин била измамена и 62-годишна габровка. Вярвайки че помага на полицията за задържането на престъпници, жената хвърлила през терасата на дома си плик с 2 000 лева. Действията по случаите продължават в рамките на образуваните досъдебни производства.", "date": "2017.06.06", "title": "Габрово: Две възрастни жени са станали жертва на телефони измами"}
{"url": "http://www.focus-news.net/news/2017/06/06/2401947/sofiya-e-domakin-na-evropeyska-sreshta-ot-partnyorstvoto-digitalen-prehod-na-7-i-8-yuni.html", "text": "На 7 и 8 юни Столична община и Асоциация за развитие на София са домакин на работна среща от партньорството „Дигитален преход“. Това съобщиха от пресцентъра на Столичния общински съвет. София е координатор на това партньорство заедно с Естония и финландския град Оулу. Събитието започва на 7 юни от 9:00ч. в хотел „КООП“ в присъствието на председателя на Столичен общински съвет Елен Герджиков. \r\nИнициативата е част от „Градският дневен ред за ЕС“, който се изпълнява посредством иновативен метод на широки партньорства между представители на държавите-членки, градските власти, Европейската комисия, управляващи органи на оперативни програми, Европейската инвестиционна банка, експерти, неправителствени организации и представители на частния сектор.\r\nОсновната му цел е да подобри съществуващите политики в областта на законодателството, образованието и европейското финансиране и да повиши ефективността им чрез въвеждане на нови мерки.\r\nГрадският дневен ред за ЕС ще създаде нови форми на взаимодействие, фокусирайки върху градските проблеми и предизвикателства с европейско измерение.\r\nОсновният механизъм за изпълнение на Градския дневен ред на са тематичните партньорства. В рамките на тези партньорства Европейската комисия, държавите-членки, европейските градове ще работят заедно за засилването на градското измерение на европейските политики.\r\nПартньорствата ще работят по 12 приоритетно теми, определени в Градския дневен ред за ЕС.\r\nСофия кандидатства и бе избрана заедно с Естония и Оулу, Финландия за координатор на партньорството Дигитален преход.\r\nЦелта на партньорството Дигитален преход е да подобри обществените услуги за граждани и да създаде нови бизнес възможности.\r\nОсновните панелни дискусии в София са: \r\n-         Е-управление; \r\n-         Нови умения и обучението на бъдещето;\r\n-         Стандартизация на бази данни и съвместимост;\r\n-         Градско планиране;\r\n-         Здравните и социални грижи на бъдещето;\r\n-         Нови бизнес модели, ускоряващи градския растеж;\r\n-         5G и други ключови базови технологии\r\nРаботен език на дискусията е английски език. Не е осигурен превод на български език. \r\nКоординатор на партньорството „Дигитален преход“ е Вероника Манова.", "date": "2017.06.06", "title": "София е домакин на европейска среща от партньорството „Дигитален преход“ на 7 и 8 юни"}
{"url": "http://www.focus-news.net/news/2017/06/06/2401949/frenskiyat-prezident-emanyuel-makron-ministar-predsedatelyat-boyko-borisov-pokaza-edno-mnogo-silno-zhelanie-da-raboti-za-integratsiya.html", "text": "България показа силна воля и отваряне към всички държави към интеграция. Министър-председателят Бойко Борисов показа едно много силно желание да работи за интеграция. Това каза президентът на Франция Еманюел Макрон по време на пресконференция след срещата си с българския премиер Бойко Борисов в Париж, предаде репортер на Агенция „Фокус“. „Повдигнахме и въпроса за двустранното сътрудничество, както и темата за еврото и перспективите за сътрудничеството между двете държави в този сектор“, каза още Макрон.", "date": "2017.06.06", "title": "Френският президент Еманюел Макрон: Министър-председателят Бойко Борисов показа едно много силно желание да работи за интеграция"}
{"url": "http://www.focus-news.net/news/2017/06/06/2401952/5-to-izdanie-na-letniya-festival-za-nastolni-zabavleniya-heksakon-shte-se-provede-na-10-yuni-v-sofiya.html", "text": "5-то издание на Летния фестивал за настолни забавления Хексакон ще се проведе на 10 юни (събота) от 10.00 до 21.00 часа, в подлез Ларгото, до античен комплекс Сердика, София. Това съобщиха от пресцентъра на Столична община. На много маси, едновременно малки и големи ще имат възможност да изпробват нови и различни възможности за забавления.\r\nСред игрите, които ще са на разположение за всички гости на фестивала, са Диксит, Заселниците на Катан, Вещици по Тери Пратчет, Ticket to Ride, 7 чудеса, Yu-Gi-Oh!, Пиксел арт.\r\nЩе бъдат организирани турнири по различни игри, демонстрации на нови и стари заглавия, игри със загадки, предоставени от създателите на така популярните ескейп стаи VestigoEscape. Предвидени са срещи с аниматори, които ще показват нови за България настолни игри. Ще има анкети и викторини с награди.", "date": "2017.06.06", "title": "5-то издание на Летния фестивал за настолни забавления Хексакон ще се проведе на 10 юни в София"}
{"url": "http://www.focus-news.net/news/2017/06/06/2401946/petar-holakovski-izpalnitelen-direktor-na-chez-razpredelenie-balgariya-vsichki-investitsii-koito-shte-vlozhim-v-balgariya-sa-za-podobryavane-na-kachestvoto-na-zahranvane.html", "text": "Всички инвестиции, които ще вложим в България, са за подобряване на качеството на захранване. Това каза в Благоевград Петър Холаковски, изпълнителен директор на „ЧЕЗ Разпределение България“ АД, предаде репортер на Радио „Фокус“ - Пирин. Според Холаковски целта е за подобряване на качеството на захранване. По думите му в Благоевградска област ще бъдат изградени четири нови трафопоста. „За 67 000 лв. ще бъде изграден трафопост в село Хърсово. Той ще подобри качеството на електрозахранването в селото. Още три нови трафопоста ще бъдат изградени в общините Петрич, Благоевград и Сандански на обща стойност 165 000 лв. 660 000 лв. ще вложи компанията в реконструкция на два въздушни електропровода в Гоце Делчев. 400 000 лв. ще бъдат инвестирани и в реконструкция на два електропровода в Разлог. Тези дейности ще подобрят сигурността на електрозахранването в двата района“, каза Холаковски. По думите му 111 стълба ще бъдат подменени в Симитли на стойност 113 000 лв. \"Тези реконструкции водят до по-чести прекъсвания на тока, които за планирани, но това ще подобри качеството на услугата“, каза Холаковски.\r\nЛора КАЛЧЕВА", "date": "2017.06.06", "title": "Петър Холаковски, изпълнителен директор на „ЧЕЗ Разпределение България“: Всички инвестиции, които ще вложим в България, са за подобряване на качеството на захранване"}
{"url": "http://www.focus-news.net/news/2017/06/06/2401951/parviyat-balgarski-kosmonavt-georgi-ivanov-e-izpisan-ot-voennomeditsinska-akademiya.html", "text": "Първият български космонавт Георги Иванов е изписан от Военномедицинска академия, след като резултатите от заключителните изследвания не налагат продължаване на престоя му в лечебното заведение. Това съобщиха от пресцентъра на ВМА. На пациента е изготвен рехабилитационен режим, който да проведе след изписването му от болницата. „Фокус” припомня: \r\nГеорги Иванов бе приет в коматозно състояние във ВМА на 22 май с исхемичен мозъчен инсулт с преходно нарушение на мозъчното кръвообращение. Ден преди да бъде хоспитализиран, Иванов е получил травма на раменната става и лек удар в главата при битов инцидент. Рано сутринта на 22 май е станал неспокоен, което е накарало близките му да потърсят помощ. Вече на 25 май първият български космонавт е бил в съзнание и със стабилни показатели.", "date": "2017.06.06", "title": "Първият български космонавт Георги Иванов е изписан от Военномедицинска академия"}
{"url": "http://www.focus-news.net/news/2017/06/06/2401948/premierat-boyko-borisov-frenskiyat-prezident-emanyuel-makron-shte-poseti-balgariya-prez-mesets-avgust.html", "text": "Френският президент Еманюел Макрон ще посети България през месец август. Това каза на пресконференция премиерът Бойко Борисов след срещата си с френския президент Еманюел Макрон в Париж, предаде репортер на Агенция „Фокус“. „Ще има възможност да посети границата и да види как охраняваме и сухопътните и черноморските граници на шенгенското пространство. Считам, че направихме добър разговор по основни теми в ЕС, свързани с нашето председателство. Усилията, които България положи за влизането в чакалнята на еврозоната, което е важно за България и гарантира Европа не на две скорости. Освен това за влизането в шенгенското пространство, където знаете, че има решение на ЕК и на Европейския парламент. Поздравих президента и за победата. Убеден съм, че ще има успехи на парламентарните избори. В същото време по темата и за работните визи, и за социалните политики, мисля, че ще намерим достатъчно основание да решим този проблем, за да бъдем силни, единни, цяла Европа заедно. Отчитат се усилията по полагането на финансовата дисциплина, на публичните финанси, реформите, които сме направили“, заяви Борисов. По думите му с новия президент са изградили добро начало за сътрудничество и доверие. „Убеден съм, че с помощта на Франция, с посещението на Макрон през август, това е добър старт и както всичко в Европа, се надяваме в негово лице, с неговата младост и енергичност, да тегли Европа напред – силна, единна и да не забравя периферията. Защото ние сме географска периферия, но сме много важни за защитата на ЕС“, каза още Бойко Борисов.", "date": "2017.06.06", "title": "Премиерът Бойко Борисов: Френският президент Еманюел Макрон ще посети България през месец август"}
{"url": "http://www.focus-news.net/news/2017/06/06/2401955/afp-ofanzivata-sreshtu-rakka-ima-za-tsel-da-nanese-reshitelen-udar-sreshtu-islyamska-darzhava-zayavi-general-leytenant-stivan-taunsend.html", "text": "Офанзивата на подкрепяните от САЩ Сирийски демократични сили (СДС) срещу сирийския град Ракка има за цел да нанесе „решителен удар“ на джихадистите. Това поясниха от водената от САЩ международна коалиция срещу „Ислямска държава“, предава Reuters.\r\nПредупреждавайки, че кампанията ще бъде \"дълга и трудна\", командващият международната коалиция генерал-лейтенант  Стивън Таунсенд заяви, че борбата за Ракка ще нанесе „решителен удар на идеята за „Ислямска държава“ като физически халифат \"..Тереза Герова", "date": "2017.06.06", "title": "AFP: Офанзивата срещу Ракка има за цел да нанесе „решителен удар“ срещу „Ислямска държава“, заяви генерал-лейтенант Стивън Таунсенд"}
{"url": "http://www.focus-news.net/news/2017/06/06/2401956/viktor-stanchev-chez-razpredelenie-balgariya-trafopostovete-koito-shte-badat-izgradeni-v-oblast-blagoevgrad-sa-ot-golyamo-znachenie-tay-kato-iskame-da-podobrim-kachestvoto-na-dostavenata-energiya.html", "text": "Трафопостовете, които ще бъдат изградени в област Благоевград, са от голямо значение, тъй като там искаме трайно да подобрим качеството на доставената енергия. Това каза в Благоевград Виктор Станчев, главен оперативен директор на „ЧЕЗ Разпределение България“ АД, предаде репортер на Радио „Фокус“-Пирин. По думите му това е причината тази година да от компанията да преминат през тежката процедура по определяне място за трафопостовете, за проектиране, за изваждане разрешение за строеж. „Тази процедура ни коства около 6 или 9 месеца. Сега се използва момента, когато може да се работи навън, не при лошите метеорологични условия, или когато е замръзнало. Сега се възползваме от летните месеци, когато хората са на почивка и активната енергия, която се консумира е по-малко“, каза Станчев. \r\nПо думите му за ЧЕЗ е от голямо значение превантивната поддръжка на инфраструктурата, започнала от миналия месец. Тя включва профилактика на съоръженията, включително на трафопостовете. „Ние сме предприели нова стратегия в тази посока, тъй като се стремим да не смущаваме потребителите, а именно, че се извършва термовизионна диагностика, т .е. - заснемат се съоръженията предварително, със специални термовизионни камери, и само там, където има отклонения от параметрите във съответните съоръжения, се пристъпва към трайно изключване на напрежението и съответно - профилактиране, реновиране на съответни елементи от тези съоръжения“, каза Станчев.\r\nЛора КАЛЧЕВА", "date": "2017.06.06", "title": "Виктор Станчев, „ЧЕЗ Разпределение България“: Трафопостовете, които ще бъдат изградени в област Благоевград, са от голямо значение, тъй като искаме да подобрим качеството на доставената енергия"}
{"url": "http://www.focus-news.net/news/2017/06/06/2401957/razgrad-zadarzhanite-za-grabezh-trima-nepalnoletni-v-bogdantsi-sa-tormozili-vazrastni-hora-v-seloto.html", "text": "Тримата непълнолетни от самуилското село Богданци, задържани за грабеж, се оказват автори поредица подобни деяния, съобщиха от Областната дирекция на МВР – Разград. В хода на разследването по случая с пребития и ограбен 76-годишен мъж от селото е установено, че 17-годишните с инициали Р.Р., Й.Р. и 16-годишният с инициали С.К. тормозят възрастни хора в Богданци от декември месец насам. Тийнейджърите набелязвали за жертви самотно живеещи и трудно-подвижни свои съселяни. Влизали маскирани с качулки по домовете и след заплахи и побой вземали вещи и пари. Документирана е серия грабежи в къщата на 74-годишния с инициали И.Х.И., където тримата са влизали четири пъти. Групата имала стройна организация за извършваните деяния. Работата по разследването продължава, като разследването се води от отдел „Грабежи” към ГД „Национална полиция” и отдел „Противодействие на криминалната престъпност” в ОД МВР - Разград.", "date": "2017.06.06", "title": "Разград: Задържаните за грабеж трима непълнолетни в Богданци са тормозили възрастни хора в селото"}
{"url": "http://www.focus-news.net/news/2017/06/06/2401945/afp-velikobritaniya-zapazi-minuta-malchanie-v-pamet-na-zhertvite-na-teroristichnite-napadeniya-v-london.html", "text": "Великобритания запази минута мълчание в памет на жертвите на терористичните нападения в Лондон, предава AFP. \r\nФлаговете на официалните сгради бяха спуснати наполовина, докато опечалените се събраха край емблематичния Лондонски мост, където бе извършено първото нападение. Тереза Герова", "date": "2017.06.06", "title": "AFP: Великобритания запази минута мълчание в памет на жертвите на терористичните нападения в Лондон"}
{"url": "http://www.focus-news.net/news/2017/06/06/2401960/premierat-boyko-borisov-imame-ryadak-shans-s-predstoyashtoto-predsedatelstvo-i-s-postignatoto-kato-avtoritet-v-evropa-da-atakuvame-chakalnyata-na-evrozonata.html", "text": "Имаме рядък шанс с предстоящото Председателство и с постигнатото като авторитет в Европа да атакуваме чакалнята на Еврозоната. Това каза пред журналисти премиерът Бойко Борисов след среща с френския президент Еманюел Макрон във връзка с това обсъдена ли е темата сигурността в Европа и влизането на България в Еврозоната., предаде репортер на Агенция „Фокус“.   „Между българските и френските служби, както и европейските, имаме много добри традиции и работа. Виждате колко сърдечно и приятелски ни посрещат, защото действително сме много добри в това, което имаме като работа с обмен и информация с тях. България има рядък шанс с предстоящото Председателство и с това, което сме постигнали като авторитет в Европа да атакуваме чакалнята на Еврозоната. Това означава намаляване на лихвите по кредитите, гарантиране на инвестициите, изключване от Европа на две скорости. Разделението на Европа ще дойде по линия на Еврозоната. И когато си извън Еврозоната или чакалнята няма на кого да се сърдиш след това. Тези, които са вътре искат да си защитят валутата и да избегнат гръцкият сценарий“, допълни той.\r\nНа въпрос какво точно означават думите на президента Макрон, когато казва, че Франция ще помогне на България за Еврозоната и Шенген, Борисов поясни: „В момента техният финансов министър и нашият работят конкретно по темата. На 23 юни ще бъдем при финансовия министър на Германия, довечера и утре ще разговаряме по същите теми с президента и канцлера на Германия\". \r\nОтносно това дали е казал на президента Макрон, че не трябва да забравя периферията, Борисов уточни: „Става дума като географско понятие. Точно това каза той сега – вие сте много по-важни, не само, че не сте периферия. Аз допълних, че сме на границата на ЕС и много пъти ни разглеждат така“. \r\nБорисов уточни, че изпращайки го Макрон му е заявил, че България в момента и като стабилност, и като дисциплина, и като финансови и икономически показатели е много по-близко до сърцето на Европа, отколкото много от държавите вътре, в централната част.", "date": "2017.06.06", "title": "Премиерът Бойко Борисов: Имаме рядък шанс с предстоящото Председателство и с постигнатото като авторитет в Европа да атакуваме чакалнята на Еврозоната"}
{"url": "http://www.focus-news.net/news/2017/06/06/2401953/the-telegraph-tretiyat-napadatel-ot-london-e-bil-s-dvoyno-grazhdanstvo-ot-italiya-i-maroko.html", "text": "Третият нападател, който стои зад последната терористична атака в британската столица, е имал двойно гражданство – от Италия и Мароко, съобщава вестник The Telegraph.\r\nЮсеф З. е бил арестуван миналата година при опит да замине в Сирия. Според доклади на италианските медии, той е спрян в Болоня, където живее майка му – италианка по произход.Тереза Герова", "date": "2017.06.06", "title": "Тhe Telegraph: Третият нападател от Лондон е бил с двойно гражданство от Италия и Мароко"}
{"url": "http://www.focus-news.net/news/2017/06/06/2401959/lyubomir-hristov-kmet-na-shumen-nad-35-mln-lv-za-stari-zadalzheniya-i-neuredeni-otnosheniya-dava-obshtinata-ot-nachaloto-na-godinata.html", "text": "Над 3.5 млн. лв. за стари задължения и неуредени отношения дава общината от началото на годината. Това обяви на брифинг кметът Любомир Христов, предаде репортер на Радио „Фокус“ - Шумен. Христов посочи, че ежедневно за покриването на такива разходи се вадят средства от общинския бюджет. Любомир Христов припомни, че при встъпването му в длъжност като кмет е заварил Общината на минус 35 млн. лв. „Общината беше осъдена за 1.200 млн. лв. за „Фобулис“, 1.200 млн. лв. имаме да даваме по извънсъдебното споразумение 4 години поред, удържани са 230 000 лв. по проекта „Шумен - по-доброто място за живеене“, има наложена санкция за 750 000 лв. по водния цикъл, 148 000 лв. са платени по съдебно решение за ВиК проекти в няколко села, възложени през 2008 година“, заяви Любомир Христов. Той посочи, че е постъпил пореден иск от фирма, извършила ВиК проектиране за село Ивански, за 109 000 лв. „В исковата молба е посочено, че през лятото на 2008 година по инициатива на Община Шумен е била организирана среща в сградата на „Автомагистрали“ АД, присъствали са ръководителите на „Билдинг строй експрес“ ЕООД, „Пътища“ АД, „Автомагистрали“ АД, Барс АД, от страна на общината е присъствал зам.-кмет Иван Йонков, той е апелирал към търговските дружества бързо да бъдат изработени вик проекти за няколко населени места в общината, за да може да се кандидатства за средства от европейските фондове“, каза Любомир Христов. И част от фирмите са изработили такива проекти, като са ги заръчали на други проектантски фирми. „В Общината няма договор, който да е сключен с тези фирми, в Общината няма задание, за да започне проектиране на такива проекти. През 2008 година се прави протокол, с който проектите се приемат, без да се знае какво е съдържанието им, но няма задание и няма договор, а при изтичане на 5-годишния срок, в който трябва да бъдат платени, в 2013 година се появява още един протокол, в който е отразено, че проектите се приемат и при наличие на средства ще започнат да се изпълняват“, заяви Любомир Христов. Той посочи, че вследствие на това сега към Общината се предявява иск за 109 000 лв. „В момента този иск е частичен - за 1 300 лв., но се повтаря, това, което стана с „Фабулис“, очаквам и други подобни искове. Ето защо ще информирам Прокуратурата“, заяви кметът. Към старите задължения, които трябва да разплаща сега кметският екип, е и договор за 44 000 лв. за икономически анализ за проекта „Оттука започва България“. Договорът е от 2011 година, платени са 23 000 лв., като Общината трябва да внесе още 21 000 лв., плюс лихви и разходи на юристите. 2 400 лв. за изготвяне на ПУП, са дължими от Общината по протокол от 2014 година.\r\nИвелина ИВАНОВА", "date": "2017.06.06", "title": "Любомир Христов, кмет на Шумен: Над 3.5 млн. лв. за стари задължения и неуредени отношения дава Общината от началото на годината"}
{"url": "http://www.focus-news.net/news/2017/06/06/2401958/izpalnitelna-agentsiya-po-gorite-gorskite-sluzhiteli-sa-reagirali-na-poveche-ot-17-000-signala-polucheni-na-tel-112.html", "text": "От създаването на спешен център на телефон 112 към Изпълнителна агенция по горите, който беше открит преди две години са получени повече от 17 000 сигнали за нарушения и пожари в горските територии. Това съобщиха от пресцентъра на Изпълнителна агенция по горите. Най-много обаждания от гражданите постъпват за незаконен добив на дървесина – почти 6 000 бр. и за пожари – 4 455 бр. \r\nПрез втората година с 5% са намалели подадените сигнали за незаконно транспортиране на дървесина след влизането в сила на новите изисквания за GPS проследяване, както и с въвеждането на електронния превозен билет. Благодарение на нововъведенията гражданите сами могат да проверят през електронната система на Изпълнителна агенция по горите всички превозни билети, кой ги е издал, за кое място и на кого, както и за какви количества. Останалите сигнали са за транспортиране и съхранение на дървесина, както и за бракониерски прояви, свързани с лов и риболов. \r\nСедем лесовъда приемат ежедневно получените сигнали. Чрез информационната система на Изпълнителна агенция по горите сигналът се проверява още в момента на подаването му и според локацията на нарушението се подбира екипът, който в момента е най-близо и е подходящо да извърши проверката. 430 горски инспектора към регионалните дирекции по горите и 2484 горски надзиратели към държавните предприятия проверяват подадените сигнали. Времето за реакция след получаването на сигнала до проверката на място е от 30 минути до час и половина, като за това са отговорни експерт лесовъдите, които дежурят денонощно в спешния център.", "date": "2017.06.06", "title": "Изпълнителна агенция по горите: Горските служители са реагирали на повече от 17 000 сигнала, получени на тел. 112"}
{"url": "http://www.focus-news.net/news/2017/06/06/2401962/zam-kmetat-na-stolichna-obshtina-yoana-hristova-shte-proveri-funktsioniraneto-na-sistemata-na-smetosabirane-na-teritoriyata-na-zhenskiya-pazar.html", "text": "Заместник-кметът на Столична община Йоана Христова ще провери функционирането на системата на сметосъбиране на територията на Женския пазар и резултатите от използването на сензори, отчитащи обема на отпадъците в съдовете за смет. Това съобщиха от пресцентъра на Столична община.\r\nНа проверката ще присъства председателят на комисията по икономика и собственост към Столичния общински съвет Николай Стойнев.  \r\nПроверката ще се състои на 7 юни в 12.30 часа в близост до ул. „Екзарх Йосиф“.", "date": "2017.06.06", "title": "Зам.-кметът на Столична община Йоана Христова ще провери функционирането на системата на сметосъбиране на територията на Женския пазар"}
{"url": "http://www.focus-news.net/news/2017/06/06/2401935/afp-sauditska-arabiya-otne-litsenza-na-katar-earueyz.html", "text": "Във вторник властите на Саудитска Арабия отнеха лиценза на „Катар Еъруейз“ и издадоха заповед офисите на авиокомпанията да бъдат затворени в рамките на 48 часа, предава AFP.\r\n\"Главният орган за гражданско въздухоплаване реши да анулира всички лицензи, дадени на  „Катар Еъруейз“, и да затвори всички техни офиси в кралството в рамките на 48 часа\", се казва в изявление на официалната информационна агенция на Рияд – SPA. Тереза Герова", "date": "2017.06.06", "title": "AFP: Саудитска Арабия отне лиценза на „Катар Еъруейз“"}
{"url": "http://www.focus-news.net/news/2017/06/06/2401964/raztsvet-na-otnosheniyata-mezhdu-rusiya-i-sarbiya-predizvikatelstvata-pred-srabskiya-voenen-neutralitet-i-katrin-ashtan-v-ekipa-na-vuchich-obzor-na-makedonskite-medii.html", "text": "Посещението на председателя на руската Дума, Вячеслав Володин в Белград и срещите му със сръбския държавен връх са важна тема за македонските медии. В коментарите за проведените разговори се акцентира върху благодарността на Сърбия за руската подкрепа, както и върху констатацията, направена от сръбския президент Александър Вучич, че \"отношенията между Сърбия и Русия са достигнали най-високото си ниво в цялата съвременна история\". \r\nДържавната информационна агенция \"Макфакс\" извежда в заглавие думите на Вучич и отбелязва, че те идват само ден след обвиненията за дългогодишна намеса на Русия и Сърбия във вътрешните работи на Македония.\r\nЕлектронното издание \"Локално\" съобщава, че на срещата между Валадин и външния министър на Сърбия, Ивица Дачич, двете страни са се обединили около становището, че отношенията между тях са \"достигнали ниво на стратегическо партньорство\". Изданието цитира официалното съобщение на сръбското министерство на външните работи, в което се казва, че \"разговорите са преминали в сърдечна и искрена атмосфера\" и може да се очаква \"реализацията на много общи проекти\".\"Нова Македония\", \"Плюс Инфо\", \"А1 ОN\" и \"Телевизия Нова\" съобщават за срещите на Володин в Белград с президента Александър Вучич, външния министър Ивица Дачич и председателя на парламента Мая Гойкович, като се позовават на официалната информация на руската държавна агенция ТАСС.\r\nВ същото време вестник \"Вест\" цитира сръбският военен анализатор Александър Радич, според който \"Сърбия сериозно трябва да се замисли за своя военен неутралитет, ако Македония и Босна влязат в НАТО след Черна гора.\"\"А1 ОN\" и \"Либертас\" публикуват информация, според която като най-вероятен външнополитически съветник на новия сръбски президент Вучич ще бъде назначена Катрин Аштън, бивш върховен представител на ЕС по въпросите на външните работи и политиката за сигурност.\r\nПревод и редакция: Мариела Русева", "date": "2017.06.06", "title": "Разцвет на отношенията между Русия и Сърбия, предизвикателствата пред сръбския военен неутралитет и Катрин Аштън в екипа на Вучич (Обзор на македонските медии)"}
{"url": "http://www.focus-news.net/news/2017/06/06/2401966/klub-malki-otkrivateli-gostuva-na-11-yuni-v-sofiya.html", "text": "„Учи, забавлявайки се!“ е мотото, под което National Geographic KIDS за трета поредна година отправя предизвикателство към всички любознателни деца в нашата страна. Това съобщиха от пресцентъра на Столияна община. Активностите по време на образователната обиколка „Клуб Малки откриватели“ са вдъхновени от изследователския и научен опит на National Geographic и целят да подобрят знанията на децата по един съвременен, но забавен начин. \r\nНа 11 юни, неделя, от 10,00 ч. до 17,30 ч. в парк „Заимов” е гостуването на „Клуб МАЛКИ ОТКРИВАТЕЛИ“ в София. \r\nОбразователната обиколка предлага на децата многобройни игри и работилници – викторината „Невероятно, но факт!“, игрите „Познай думата“ и „Познай динозавъра“ заедно с холограми на древни влечуги, оцветяване с боички на касички-динозаври, моделиране с глина, експозиции на открито, щура лаборатория и още много други.\r\nТази година веселото градче на National Geographic KIDS гостува в осемте най-големи града в България – София (на 11 юни и на 17 септември), Пловдив (на 24 май), Варна (на 15 август), Бургас (на 15 юли), Русе (на 6 май), Стара Загора (на 30 септември), Велико Търново (на 8 май) и Плевен (на 1 май). По традиция хиляди деца и техните родители участват в целодневните занимания, които са напълно безплатни. \r\n„Клуб Малки откриватели“ се провежда с любезното съдействие на Столична община, Община Пловдив, Община Варна, Община Бургас, Община Русе, Община Стара Загора, Община Велико Търново и Община Плевен.", "date": "2017.06.06", "title": "„Клуб Малки откриватели“ гостува на 11 юни в София"}
{"url": "http://www.focus-news.net/news/2017/06/06/2401969/zdf-federalnata-sluzhba-za-sigurnost-i-informatsionni-tehnologii-predupredi-za-opasnost-ot-manipulatsii-na-parlamentarnite-izbori-v-germaniya.html", "text": "Директорът на Федералната служба за сигурност и информационни технологии Арне Шьонбом предупреди за опасността от манипулации по време на парламентарните избори в Германия, насрочени за месец септември, предава телевизионният канал ZDF. \r\nЧаст от предизвикателствата, пред които са изправени властите, са свързани с възможността откраднати и подправени данни да се появяват по време на предизборната кампания. \"Защитихме още веднъж мрежата на федералната администрация за провеждане на кампанията“, увери Шьонбом.Тереза Герова", "date": "2017.06.06", "title": "ZDF: Федералната служба за сигурност и информационни технологии предупреди за опасност от манипулации на парламентарните избори в Германия"}
{"url": "http://www.focus-news.net/news/2017/06/06/2401968/babh-udavenite-zhivotni-kray-varna-sa-obezvredeni-v-ekarisazh-bili-sa-s-rumanska-markirovka.html", "text": "Удавените и изхвърлени от морето край град Варна и к.к. Златни пясъци, дребни преживни животни, са прибрани и предадени за обезвреждане в Екарисажа в село Тополи. Това съобщиха от Българската агенция по безопасност на храните (БАБХ). И трите животни са били с идентификационна маркировка на едното ухо, която в кода си съдържа инициалите RO. При направената справка във Вет Ис се установи, че животните не са въвеждани в информационната система на БАБХ, което потвърждава румънският им произход.", "date": "2017.06.06", "title": "БАБХ: Удавените животни край Варна са обезвредени в екарисаж, били са с румънска маркировка"}
{"url": "http://www.focus-news.net/news/2017/06/06/2401954/proverkata-na-prokuraturata-v-sofiyski-gradski-sad-e-zakonosaobrazna.html", "text": "Проверката на Прокуратурата в Софийски градски съд е законосъобразна. това се посочва в отговора на главния прокурор Сотир Цацаров към административния ръководител на СГС Калоян Топалов, съобщиха от пресцентъра на Прокуратурата.  публикува без редакторска намеса отговора на главния прокурор Сотир Цацаров към административния ръководител на Софийски градски съд Калоян Топалов: \r\n„Ваше писмо изх. № РД - 21 - 758/ 05.06.2017 г., ведно с приложенията към него, е изпратено по компетентност на наблюдаващия прокурор по пр. пр. № 9671/ 17 г. на Софийска градска прокуратура.\r\nПравомощията на прокурора при извършване на проверка са уредени в чл. 145 ал. 1 от Закона за съдебната власт. Съобразно ал. 3, разпорежданията на прокурора в съответствие с неговата компетентност и закона, са задължителни за държавните органи и длъжностните лица, каквото качество имате Вие, като административен ръководител. Напомням, че проверката е започнала именно по Ваш сигнал.\r\nИзползвам случая, за да изразя искреното си уважение към труда на всички колеги от СГС, които се занимават с правораздаване”.", "date": "2017.06.06", "title": "Проверката на Прокуратурата в Софийски градски съд е законосъобразна"}
{"url": "http://www.focus-news.net/news/2017/06/06/2401967/viktor-stanchev-glaven-operativen-direktor-na-chez-razpredelenie-balgariya-predprieli-sme-ultrazvukova-diagnostika-koyato-se-izpolzva-za-vazdushnite-elektroprovodi.html", "text": "Предприели сме ултразвукова диагностика, която се използва за въздушните електропроводи. Това каза в Благоевград Виктор Станчев, главен оперативен директор на „ЧЕЗ Разпределение България“ АД, предаде репортер на Радио „Фокус“ - Пирин. „По този начин хващаме слаби места в мрежата и когато има лоши метеорологични условия, те няма да окажат влияние върху качествено доставената енергия и не на последно място са просеките. Във връзка с тежките зими преди две години всяка година се отделят средства и се полагат много усилия да се прочистват сервитутните зони на електропроводите, особено в регион Благоевград. Цяла България знае за курортите, които зимата са посещавани от хиляди туристи“, каза Станчев. По думите му тази зима, от гледна точка на доставената енергия и качеството, трябва да се направи така, че да няма смущения в захранването и точно когато е усиления туристически сезон, клиентите и съответно гостите на тези населени места да се чувстват комфортно. „Затова тази година ще се реновират една част от съоръженията и една част от инвестициите за въздушните електропроводи средно напрежение. Другото е просеките, както на електропроводи средно напрежение, така и на мрежите ниско напрежение и това са мрежите, които са в урбанизираните територии, чрез които ние доставяме електрическа енергия до крайните потребители“, каза Станчев. По думите му третото нещо, което е като инвестиционна работа, е изнасянето на електромерните табла, тъй като това е една мярка, която се комбинира както с подобряване качеството на доставената енергия, така и минимизиране на възможностите за нерегламентирано ползване на електрическа енергия, които сериозно влошават на определени места качеството.\r\nЛора КАЛЧЕВА", "date": "2017.06.06", "title": "Виктор Станчев, главен оперативен директор на „ЧЕЗ Разпределение България“: Предприели сме ултразвукова диагностика, която се използва за въздушните електропроводи"}
{"url": "http://www.focus-news.net/news/2017/06/06/2401970/kiril-dobrev-bsp-pravitelstvoto-poluchi-160-mln-evro-za-natsionalna-sigurnost-nito-edin-lev-ne-e-investiran-v-kameri-i-saorazheniya-za-zashtita-na-granitsata.html", "text": "Правителството получи 160 млн. евро за национална сигурност - нито един лев не е инвестиран в камери и съоръжения за защита на границата. Това каза заместник-председателят на БСП Кирил Добрев по време на пресконференция в централата на партията, предаде репортер на Агенция „Фокус“. Добрев попита премиера Бойко Борисов дали има усвоен един лев от тези пари. Заместник-председателят на БСП поясни, че пита това в контекста на срещата между Борисов и канцлера на Германия Ангела Меркeл и да не би тя да го попита същия въпрос. „Знам, че обещахме ние от БСП темата национална сигурност да бъде консенсусна. Тема, по която да намираме общ език с управляващите. Тема, по която да подкрепяме усилията, тъй като се касае за сигурността на всеки един български гражданин. С всичко, което се случва последните няколко дни мислим, че няма как да си затворим очите и че тази тема е един от основните проблеми днес на обществото“, каза Добрев. Той посочи, че е извадил всички публикации от април и май месец, в които и министър Валентин Радев и управляващите твърдят, че миграционният натиск е силно намалял, но според него последните дни сме станали свидетели, че бежанците са залавяни в централната част на България. „Имаме смъртен случай, имаме ангажирани деца, които са част от трафика. Стана ясно, че всъщност и човекът, който организира го познаваме. Бил от „Лъвов мост“, известен на службите афганистанец, бежанец“, коментира заместник-председателят на БСП. Според него втората тема е оградата – която според министърът на вътрешните работи Валентин Радев, се прескача, реже и се полагали усилия да се довърши. Добрев обърна внимание, че за три години са построени  21 км. „Хората за три години могат да построят канал, който да свъзрва морето с някоя река“, каза Добрев.\r\nДеница КИТАНОВА", "date": "2017.06.06", "title": "Кирил Добрев, БСП: Правителството получи 160 млн. евро за национална сигурност - нито един лев не е инвестиран в камери и съоръжения за защита на границата"}
{"url": "http://www.focus-news.net/news/2017/06/06/2401973/shumen-pochisteni-sa-deretata-i-rekite-v-12-naseleni-mesta-v-obshtinata.html", "text": "Почистени са коритата на реките Енчова и Поройна, както и деретата и реките в 12 населени места в община Шумен. Това съобщи на брифинг инж. Боян Тодоров, заместник-кмет по строителство и екология, предаде репортер на Радио „Фокус“ - Шумен. Изнесени са големи количества строителни отпадъци и гуми. За почистването са похарчени около 30 000 лв. Инж. Тодоров посочи, че усилията на общината са дали добър резултат и последният проливен дъжд в Шумен от порядъка на 61 л/кв. м не е създал проблеми и наводнения. Разпоредено е от тази седмица да започне отново почистване на отводнителните шахти. След това ще бъдат събрани наносите и грубата фракция, останали след валежите и ще се предприеме миене на улиците. Не е спирало косенето на тревни площи, като има терени, на които е извършен трети откос.  От тази седмица екипите, извършващи тази дейност са увеличени с подизпълнители, за да могат да бъдат обработени всички проблемни участъци и градинки. Общинската фирма е закупила два трактора, с които коси, удвоен и броят на машинките, използвани за косене.\r\nИвелина ИВАНОВА", "date": "2017.06.06", "title": "Шумен: Почистени са деретата и реките в 12 населени места в общината"}
{"url": "http://www.focus-news.net/news/2017/06/06/2401950/vest-makedoniya-chernogorskiyat-premier-izrazi-nadezhdi-che-makedoniya-i-bosna-i-hertsegovina-skoro-shte-stanat-chlenove-na-nato.html", "text": "Министър-председателят на Черна гора Душко Маркович изрази надежди, че скоро Македония и Босна и Херцеговина също ще станат членове на западния отбранителен съюз, предава „Вест“.\r\n„Бих искал и Босна и Херцеговина, и Македония да ускорят процеса. Знаете, че Македония бе отишла много напред, но по различни причини изостана по този път. Вярвам, че сега се създават обстоятелства и вътрешна атмосфера в Македония, за да поеме към ускорена интеграция не само към НАТО, но и към Европейския съюз. Черна гора е тук, за да укрепне, да бъде с Македония и да подкрепи и насърчи, със своя опит и знание, този процес, за да бъде завършен в най-кратки срокове“, заяви Маркович на официалната церемония за присъединяването на Черна гора към НАТО, която бе проведена в понеделник във Вашингтон.Тереза Герова", "date": "2017.06.06", "title": "„Вест“ (Македония): Черногорският премиер изрази надежди, че Македония и Босна и Херцеговина скоро ще станат членове на НАТО"}
{"url": "http://www.focus-news.net/news/2017/06/06/2401965/valcho-cholakov-oblasten-upravitel-na-burgas-okolo-200-300-metra-ot-ogradnoto-saorazhenie-na-balgaro-turskata-granitsa-ostava-da-se-izgradyat.html", "text": "Около 200 - 300 метра от оградното съоръжение на българо-турската граница остават да се изградят. Това съобщи за Радио „Фокус\" - Бургас областният управител на Бургас Вълчо Чолаков. Той заяви, че мястото е трудно достъпно. То се намира в района на река Лопушна, която гранични на изток с Природния резерват „Узунбожак“. В момента там се изгражда мостово съоръжение над самата река и път. „Наклоните са много силни. Вчера, когато бяхме на посещение с двама бургаски депутати на мястото, с високо проходимите автомобили преминавахме трудно. Не сме спирали с контрола и с изпълнението на самото съоръжение. Релефът е изключително труден за преодоляване, а лошите метеорологични условия спират от време на време изпълнението. Към момента според договорите, които сме подписали, няма забавяне на изпълнението на поръчката. До 3 - 4 дни тези 200 - 300 метра ще бъдат приключени. Там се изграждат мостови съоръжения, каквито не е имало досега в Странджа. Изгражда се път с настилка. От област Ямбол до село Резово с изключение на местността Върли дол има път и съоръжение, които изпълняват своите функции“, обясни Чолаков. Той каза още, че на всеки, който желае, държавните служители, депутатите и компетентните лица са готови на място да покажат изпълнението на съоръжението, за да се спре със спекулациите за качество. По думите му общата дължина на оградата на границата на територията на Бургаска област е 127 км. По първоначалното задание оградата има два реда в старите участъци. „След което заданието се промени и стана един ред. Проектът е изпълнен точно така, както е съгласуван с Гранична полиция и точно толкова, колкото е финансиран от Министерството на финансите. Има и извършани допълнителни дейности, които не са финансирани като ремонтиране на горски пътища, допълнително изграждане на водостоци и др. Ние работим с одобрени и съгласувани проекти“, заяви Чолаков.\r\nСтойността за изграждането на оградното съоръжение в Бургаска област е 108 млн. лева с ДДС. Вече са приети предпоследните 50 км, а последните 10 км ще бъдат приети до 10 дни.\r\nМария РУСЕВА", "date": "2017.06.06", "title": "Вълчо Чолаков, областен управител на Бургас: Около 200 - 300 метра от оградното съоръжение на българо-турската граница остава да се изградят"}
{"url": "http://www.focus-news.net/news/2017/06/06/2401971/premierat-boyko-borisov-realistichnite-srokove-za-prisaedinyavaneto-kam-erm-2-sa-kakto-kazvashe-tsaryat-da-badem-s-akala-si-kato-narod-i-natsiya.html", "text": "Реалистичните срокове са, както казваше царят, да бъдем с акъла си като народ и нация. Това каза пред журналисти премиерът Бойко Борисов след срещата си с френския президент Еманюел Макрон в Париж в отговор на въпрос какви са реалистичните срокове за присъединяването на България към ЕRM 2, предаде репортер на Агенция „Фокус“. „Имаме рядък шанс и ако се възползваме, това е моментът. Надявам се да го направим и вчера след това мероприятие, което имахме с основните политически сили, мисля, че и в тази сфера има оптимизъм“, заяви Борисов.\r\nПремиерът бе попитан и дали може да се говори, че това ще се случи през януари 2018 г. „Вижте, не се приема за добър тон да предпоставяш дати и срокове. Фактът, че в рамките на един ден и Франция, и Германия на най-високото ниво, разговарят с България по тези теми и ги поставят в дневния си ред. Мисля, че тук и с президента Румен Радев можем да бъдем едни добри домакини на подобни срещи в България“, заяви Борисов.\r\nТой уточни, че това му е трети президент на Франция, с когото работи. „Много е слънчев човек, не само енергичен. Аз го познавам още като беше финансов министър. Идвали сме и сме говорили за чакалнята за еврозоната, какво мисли още тогава. Аз ги познавам политиците, той обича България, харесва му България, харесва му този регион и иска да бъде деен в тази посока. А това е от полза за нас“, каза още Бойко Борисов.", "date": "2017.06.06", "title": "Премиерът Бойко Борисов: Реалистичните срокове за присъединяването към ERM 2 са, както казваше царят,  да бъдем с акъла си като народ и нация"}
{"url": "http://www.focus-news.net/news/2017/06/06/2401975/kiril-dobrev-bsp-v-sistemata-na-mvr-zree-strahotno-naprezhenie.html", "text": "В системата на МВР зрее страхотно напрежение. Това каза заместник-председателят на БСП Кирил Добрев по време на пресконференция в централата на партията, предаде репортер на Агенция „Фокус“. Според Добрев се очакват дори стачни действия.\r\n„Всичкото това заради липсата на елементарни условия на работа, заради изключително ниското заплащане. Заради това, че предизборните обещания не се изпълняват и че на системата не ѝ достигат между 100 и 1500 човека недокомплект\", коментира заместник-председателят на БСП. По думите му не става въпрос за чиновници в системата, а за \"хора на улицата\". \"Момчета, които трябва да охраняват реда в страната“, уточни Добрев. Според Кирил Добрев, когато управляващите говорят за контрабанда и се хвалят, не може да не се спомене, че новата контрабанда е именно трафикът на хора. „Всеки един от задържаните твърди, че е платил между 3 и 6 хил. евро. Вие сметнете хората, които са минали и за какви контрабандни средства става въпрос\", подчерта още Добрев. \r\nДеница КИТАНОВА", "date": "2017.06.06", "title": "Кирил Добрев, БСП: В системата на МВР зрее страхотно напрежение"}
{"url": "http://www.focus-news.net/news/2017/06/06/2401977/veliko-tarnovo-kmetat-daniel-panov-posreshtna-naslednitsite-na-legendarniya-amerikanski-zhurnalist-dzhanyuarias-makgahan.html", "text": "Кметът на Велико Търново инж. Даниел Панов посрещна наследниците на легендарния американски журналист Джанюариъс Макгахан, предаде репортер на Радио „Фокус“ – Велико Търново. Те са в България, за да посетят местата, на които е бил техният прадядо. Обиколката им е започнала от Плевен, където са разгледали Панорамата. След това са посетили Трявна, Етнографския комплекс на открито „Етър“ в Габрово, връх Шипка и Голямата Косматка. Днес те са на посещение във Велико Търново, а в следобедните часове ще отпътуват за град Елена. Обиколката на 13-те наследника на журналиста в България е организирана от фондация „Ние българите по света”. Преди две години председателят на Фондацията Михаил Томов посещава Фестивала в Ню Лексингтън – родния град на Джанюариъс Макгахан. Там той се запознава с част от наследниците, които са общо 40 на брой, и ги кани да посетят България. В американското градче в продължение на 40 години, на 12 юни - рождения ден на Макгахан, се провежда фестивал в чест на легендарния журналист. И днес потомците му организират родова среща. „Продължава да ни вдъхновява това, че той е дал живота си за България и е страдал за тази страна. Той е бил човек, който е искал да изследва, но не само да запазва информацията за себе си, но и да я показва на света, за да го направи по-добър. Усещаме и днес куража, който е имал той тогава, и именно този кураж ни прави по-добри“, посочиха неговите наследници. Те за първи път посещават България, но изразиха своите впечатление от красотата на страната ни. „За първи път сме в България и обикнахме на мига тази страна. Ние сме въодушевени от това, което има в България. Хората са много добри домакини и ни приемат с отворени ръце. Страната е чудесната. Планините, цветята, дърветата, всичко в България е толкова пищно“, посочиха наследниците на Макгахан.\r\nТе разказаха, че в момента не живеят  в родния град на своя прадядо. Те са разпръснати във Вашингтон, Орегон, Охайо и Пенсилвания. Само един от потомците на Магкахан наследява неговата професия – журналистиката. Това е Елизабет. Джанюариъс Макгахан е американски журналист от 19 век. Известен в България като специален военен кореспондент на лондонския вестник „Дейли Нюз“ след Априлското въстание и по време на Руско-турската война. Той е ярък застъпник на българската национална кауза.\r\nВ края на срещата кметът на Велико Търново и наследниците на Макгахан си размениха подаръци, след което си направиха обща снимка. Даниел Панов им подари и прожекция на светлинното шоу „Звук и светлина“ тази вечер в 22.00 часа. Очаква се американският журналист ще бъде награден посмъртно с орден “Стара планина“ – първа степен, а събитието да мине под патронажа на президента Румен Радев.\r\nНадежда КРЪСТЕВА", "date": "2017.06.06", "title": "Велико Търново: Кметът Даниел Панов посрещна наследниците на легендарния американски журналист Джанюариъс Макгахан"}
{"url": "http://www.focus-news.net/news/2017/06/06/2401974/plovdiv-privlechen-e-kato-obvinyaem-56-godishen-mazh-koyto-sled-skandal-prostrelya-saseda-si-i-kucheto-mu-v-kv-trakiya.html", "text": "Районна прокуратура – Пловдив привлече като обвиняем Димитър К., на 56 г., за нанасяне на средна телесна повреда по хулигански подбуди – престъпление по чл.131 т.12  във връзка с чл. 129 ал.2 във връзка с ал. 1 от Наказателния кодекс. Това съобщиха от пресцентъра на Апелативна прокуратура – Пловдив. До момента е установено, че на 3 юни в Пловдив в междублоково пространство в ж.к. „Тракия“ обвиняемият Димитър К. е произвел седем изстрела със законно притежаван пистолет „Макаров“, в резултат на което са били простреляни 44-годишен мъж, който е получил нараняване в крака, и негово собствено куче порода Питбул. Пострадалият мъж е бил настанен в болница за лечение, а кучето във ветеринарна клиника, където е претърпяло операция и е върнато на собствениците. \r\nПо делото са извършени процесуално-следствени действия – оглед на местопроизшествие, разпити на свидетели, иззет е един брой пистолет „Макаров“, законно притежаван, два броя пълнителя, 73 броя боеприпаси, назначени са експертизи и др. Обвиняемият Димитър К. е задържан с постановление на наблюдаващия прокурор за срок от 72 часа. Утре, 7 юни 2017 г.,  Районна прокуратура - Пловдив ще внесе искане в съда за вземане на мярка за неотклонение „задържане под стража“ спрямо него.", "date": "2017.06.06", "title": "Пловдив: Привлечен е като обвиняем 56-годишен мъж, който след скандал простреля съседа си и кучето му в кв. „Тракия“"}
{"url": "http://www.focus-news.net/news/2017/06/06/2401981/stara-zagora-sdruzhenie-badeshte-za-detsata-v-kazanlak-shte-vrachi-za-treta-poredna-godina-svoyata-nagrada-za-daritelstvo-i-dobrovolchestvo-v-podkrepa-na-kauzata-za-detsata-na-kazanlak.html", "text": "За трета поредна година Сдружение „Бъдеще за децата” в Казанлък ще връчи годишната си награда „Бъдеще за децата”, каза за Радио „Фокус“ изп. директор на сдружението Мария Гинева. Тя поясни, че церемонията по награждаването ще се състои в залата на „Искра“ 4 от 18.00 часа. Целта на инициативата на сдружението е да бъде стимулирано дарителството и доброволчеството в подкрепа на каузата  „За децата на Казанлък!”.  \r\nВ номинациите  участват организации, работещи с деца - училища и детски градини, клубове, читалища, детски центрове. За първи път тази година номинации могат да правят и медии, родители, хора от общността и др. Сдружение „Бъдеще за децата” и Фондация „Сийдър“ отварят номинации за категориите „Обществена личност - с цялостен принос за децата на Казанлък“, „Бизнес с кауза - фирма, организация, представител на малък и среден бизнес, които системно подкрепят значими каузи, свързани с децата на Казанлък“ и „Приятел на детето – доброволци, професионалисти - учители, специални педагози, психолози, лекари,  хора, направили нещо значимо за децата на Казанлък. „И тази година на официалната церемония по връчване на наградите ще бъдат отличени и инициативи и кампании организирани в подкрепа на децата на Казанлък“, поясни Мария Гинева.\r\nИнициативата се реализира в партньорство с Фондация „Сийдър“ и с подкрепата на Община Казанлък.  \r\nСлавяна ГАЙДАРОВА", "date": "2017.06.06", "title": "Стара Загора: Сдружение „Бъдеще за децата” в Казанлък ще връчи за трета поредна година своята награда за дарителство и доброволчество в подкрепа на каузата  „За децата на Казанлък!”"}
{"url": "http://www.focus-news.net/news/2017/06/06/2401972/sport-v-makedoniya-posreshtnaha-s-burni-ovatsii-handbalistite-ot-vardar-skopie.html", "text": "Десетки хиляди македонци се събраха в центъра на Скопие, за да посрещнат с бурни овации хандбалистите от Вардар – първият македонски отбор, който спечели Европейското първенство по хандбал в 57-годишната история на престижната надпревара, съобщава електронното издание „Телеграф“.\r\nСлед кацането си в Скопие, играчите на отбора се насочиха към центъра на македонската столица с открит автобус, издигнали високо спечелената купа и македонското знаме. Топлото посрещане бе организирано от столичната администрация, която осигури безплатен организиран транспорт за феновете на клуба.\r\nВардар (Скопие) спечели европейския клубен шампион по хандбал за мъже след победа с 24:23 над Пари Сен Жермен във финала на турнира.", "date": "2017.06.06", "title": "Спорт: В Македония посрещнаха с бурни овации хандбалистите от Вардар Скопие"}
{"url": "http://www.focus-news.net/news/2017/06/06/2401983/aktsenti-v-predavaneto-panagyurishte-stolitsa-na-svobodata.html", "text": "В днешното издание на съвместното предаване на Радио „Фокус“ – Пазарджик и Община Панагюрище „Панагюрище – столица на свободата” в минутите на рубриката ни „Панагюрище днес” ще разговаряме с кметове на населени места в община Панагюрище за летните ремонти на улици и водопроводи, за състоянието на парковете и детските площадки. По темата за ремонтите на улици ще разговаряме с кмета на село Бъта Георги Александров и с кмета на  село Елшица Митко Кочев. От кметовете на село Баня – Стоян Ножделов и село Панагюрски колонии – Петко Стоев ще чуете какви са условията за туризъм в тези две населени места и какво се прави за подобряването им. Предаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.06.06", "title": "Акценти в предаването „Панагюрище – столица на свободата“"}
{"url": "http://www.focus-news.net/news/2017/06/06/2401980/viktor-stanchev-chez-razpredelenie-balgariya-v-momenta-se-iznasyat-tabla-v-selo-poleto-tova-e-planirano-i-za-drugi-naseleni-mesta-v-obshtinite-razlog-i-petrich.html", "text": "В момента се изнасят табла в село Полето, това е планирано и за други населени места в общините Разлог и Петрич. Това каза в Благоевград Виктор Станчев, главен оперативен директор на „ЧЕЗ Разпределение България“ АД, предаде репортер на Радио „Фокус“- Пирин. По думите му в ромските махали са планирали реконструкции, тъй като в момента сериозното натоварване и от зимата създава сериозни предпоставки за недобро качество на доставена енергия и искат мрежата да бъде в перфектно състояние. „Ние не делим гражданите по етнически признак, така че качеството на доставената енергия трябва да бъде еднакво във всички обекти, в които представяме услуга“, каза Станчев.\r\nЛора КАЛЧЕВА", "date": "2017.06.06", "title": "Виктор Станчев, „ЧЕЗ Разпределение България“: В момента се изнасят табла в село Полето, това е планирано и за други населени места в общините Разлог и Петрич"}
{"url": "http://www.focus-news.net/news/2017/06/06/2401985/orf-es-zaplashi-cheshkata-republika-sas-zadeystvane-na-protsedura-za-narushenie-zaradi-otkaza-y-da-prima-bezhantsi.html", "text": "Европейската комисия заплаши да предприеме задействане на процедура за нарушение срещу Чешката република заради отказа й да приема бежанци по квотната система на Брюксел, предава австрийската медия ORF. През миналата година страната е приела само 12 бежанци, заяви във вторник говорител на Брюксел. \r\nЕК ще представи допълнителен доклад за програмата на ЕС за преразпределение следващата седмица. Тогава ЕК \"допълнително ще разясни своята позиция относно нарушенията\".Тереза Герова", "date": "2017.06.06", "title": "ORF: ЕС заплаши Чешката република със задействане на процедура за нарушение заради отказа й да прима бежанци"}
{"url": "http://www.focus-news.net/news/2017/06/06/2401978/zamestnik-ministar-malina-krumova-v-balgariya-pochti-38-ot-energiyata-otivat-za-sgradi-izpolzvani-za-zhilishtni-nuzhdi-ili-v-sferata-na-uslugite.html", "text": "В България почти 38% от енергията отиват за сгради, използвани за жилищни нужди или в сферата на услугите. Анализът на крайното потребление на енергия в ЕС показва, че основните три консуматора са транспортът, промишлеността и домакинстват. Домакинствата на европейско ниво употребяват 24.8% от произвежданата енергия. Близо 40% от енергията в Европа се изразходва в сгради, независимо дали те са промишлени или жилищни. Това съобщи заместник-министърът на регионалното развитие и благоустройството Малина Крумова на конференцията „Енергийни граждани в Европа-къде сме ние?“, организирана от международната екологична организация „Грийнпийс“, съобщиха от пресцентъра на МРРБ. Крумова подчерта, че усилията трябва да бъдат насочени към повишаване на енергийната ефективност на сградите, а действията на всички – в посока гарантиране на възобновяеми източници, които да осигурят необходимите количества енергия. \r\nЗаместник-министърът заяви, че самото наличие на Националната програма за енергийна ефективност на многофамилни жилищни сгради показва необходимост и осъзнатост на политическо ниво. Очакваме да бъде постигнат голям ефект чрез повишаване на енергийната ефективност на жилищните сгради, подчерта Малина Крумова. Според нея подобни програми са от изключително значение, но те са само нещо, което може да направи държавата, като освен това е важно всеки да промени поведенческите си модели по отношението на потреблението на енергията. Това важи за водата, за енергията, за отпадъците, които трябва да бъдат разглеждани и като безценни ресурси. \r\nТова, което ние, като държавна институция и част от изпълнителната власт можем да направим и ще продължим да правим, е да търсим устойчиви начини за финансиране на мерки за енергийна ефективност за жилищни сгради, заяви заместник-министърът. Моята амбиция е тези мерки да бъдат комбинирани в бъдеще и с други, като опазване чистотата\r\nна въздуха и внедряване на възобновяеми енергийни източници в жилищните сгради с оглед още по-голямо намаляване на енергийното потребление, а там, където е възможно технически и икономически – да бъдат приложени мерки и за приближаване до нулево потребление на енергия, заяви Малина Крумова. Това е с цел да се намали още повече екологичният отпечатък на всяка една сграда. Необходимо е също по-засилено образование, така че да се повиши разбирането на всеки един гражданин. Хората трябва да имат различно поведение, за да се превърнем в активни енергийни граждани в контекста на европейската политика по отношение на енергията и енергийната сигурност, допълни заместник-министърът.", "date": "2017.06.06", "title": "Заместник-министър Малина Крумова: В България почти 38% от енергията отиват за сгради, използвани за жилищни нужди или в сферата на услугите"}
{"url": "http://www.focus-news.net/news/2017/06/06/2401982/kiril-dobrev-bsp-temata-obedinenie-v-bsp-ne-sashtestvuvazashtoto-vsichki-v-partiyata-rabotim-v-edna-posoka.html", "text": "Темата обединение в БСП не съществува, а защото всички в партията работим в една посока. Това каза заместник-председателят на БСП Кирил Добрев във връзка с изказване на Антон Кутев, че лидера на БСП Корнелия Нинова трябва да обедини партията, предаде репортер на Агенция „Фокус“. \"БСП е политическа партия и в нея сме се събрали, не за да се обичаме, а за да работим всички  в една посока. По темата работа аз не срещам никакъв проблем с колегите. Темата лични, отношения, любов и омраза е друг сериал. Този сериал в БСП не го гледаме“, заяви Добрев. \r\nДеница КИТАНОВА", "date": "2017.06.06", "title": "Кирил Добрев, БСП: Темата обединение в БСП не съществува,защото всички в партията работим в една посока"}
{"url": "http://www.focus-news.net/news/2017/06/06/2401976/afp-britanskata-politsiya-izvarshi-nov-arest-vav-vrazka-s-teroristichnoto-napadenie-v-london.html", "text": "Британската полиция съобщи, че е извършен още един арест във връзка с разследването на терористичната атака в Лондон, при която загинаха седем души, предава AFP.\r\n„Двадесет и седем годишен мъж бе арестуван в 8.05 часа (местно време)“, разкриха от полицията, уточнявайки, че арестът е извършен в района Баркинг, предградие на Източен Лондон. Тереза Герова", "date": "2017.06.06", "title": "AFP: Британската полиция извърши нов арест във връзка с терористичното нападение в Лондон"}
{"url": "http://www.focus-news.net/news/2017/06/06/2401963/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ - Пловдив днес ще говорим за щетите, които нанесе пороят през изтеклата седмица в някои селища в Карловско. Ще се опитаме да разберем колко точно са те и описани ли са вече от общинска комисия. Ще разговаряме с кмета на Калофер Румен Стоянов, където бяха отнесени улици от дъжда и с кмета на град Баня Стамен Гешев, където дъждът наводни приземните етажи на стотици къщи.\r\nВъв втората част от предаването ни ще говорим за производството на лавандула у нас, за постиженията и проблемите на производителите на тази култура. За всичко това ще разговаряме Зара Клисурова, председател на Националния съюз на производителите на етерично-маслени култури в България. Тя ще анонсира и един празник, който се провежда за първи път у нас – Международен празник на лавандулата, който ще се проведе в Карлово на 23 и 24 юни. По време на празника ще има богата фолклорна програма, както и специални шатри, на които производителите ще представят етерично-маслени продукти.  \r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017.06.06", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2017/06/06/2401989/pazardzhik-18-firmi-v-oblastta-bavyat-plashtaneto-na-rabotni-zaplati.html", "text": "В област Пазарджик имаме две фирми, които имат забавени заплати вече от няколко месеца, каза за Радио „Фокус” – Пазарджик инж. Васил Мезов, директор на „Инспекция по труда” – Пазарджик. Той обясни, че фирмите са санкционирани и се върви към максималния размер на санкциите, които могат да бъдат наложени от трудовите инспектори. „Вече четири пет години в областта съществува тенденция към намаляване на броя на фирмите, които забавят или не плащат заплати. При нас от чисто статистическа гледна точка 18 фирми имат проблеми в това отношение. Една значителна част от тях са със специфичен статут – със затихваща дейност или в ликвидация, но има и такива, които не са в това положение. Те ще бъдат санкционирани, защото имат възможност да вземат дори кредити, за да могат да платят на работниците си”, коментира Мезов. Той каза също, че нередовните платци са само няколко фирми и те ще получат максималния размер на предвидените санкции в нашето законодателство.\r\nВаня НИКОЛОВА", "date": "2017.06.06", "title": "Пазарджик: 18 фирми в областта бавят плащането на работни заплати"}
{"url": "http://www.focus-news.net/news/2017/06/06/2401990/blagoevgrad-kmetat-d-r-atanas-kambitov-dava-kurban-za-zdrave-v-memorialniya-kompleks-pamet-i-vyara.html", "text": "Кметът на Благоевград д-р Атанас Камбитов ще даде традиционен курбан за здраве и благоденствие на жителите и гостите на града. Това съобщиха от пресцентъра на Община Благоевград. Събитието ще се проведе на 11 юни 2017 г. /неделя/ от 12:30 часа в мемориалния комплекс „Памет и Вяра“. \r\nВсички желаещи граждани могат да се включат в курбана,  като за целта Община Благоевград организира безплатен транспорт. Първият автобус ще тръгне  в 10:30 часа от спирката на Младежки дом-Благоевград, като през 30 минути ще има превоз. \r\nКурбанът за здраве се провежда  за четвърта поредна година под патронажа на кмета на Община Благоевград д-р Атанас Камбитов.", "date": "2017.06.06", "title": "Благоевград: Кметът д-р Атанас Камбитов дава курбан за здраве в мемориалния комплекс „Памет и вяра“"}
{"url": "http://www.focus-news.net/news/2017/06/06/2401986/kaloyan-pargov-bsp-prizovavame-mvr-i-sluzhbite-da-sveryat-dannite-za-sastoyanieto-na-granitsata-i-kakvo-propuska-ogradata.html", "text": "Призоваваме МВР и службите да направят сверки на данните за състоянието на границата и какво пропуска оградата. Това каза лидерът на ГС на БСП – София и член на Изпълнителното бюро на партията Калоян Паргов по време на пресконференция в централата на партията, предаде репортер на Агенция „Фокус“. „Очевидно, че сръбската граница не е толкова пропусклива, за да може да спира по 10- 15 хил. души на месец. Те са влезнали отнякъде. Второ - след като има някаква пропускливост, това не става и без знанието на институциите и държавата по граничните райони. Очевидно, че вътрешното звено са сигурност и в службите, и в МВР трябва малко да се поразрови и да види кои са онези представители на институциите, които допускат това, срещу какво и защо“, поясни Калоян Паргов. Той поясни, че ролята на БСП е да дисциплинира и да не кара управляващите да се отпускат, за да може всички да стават свидетели на това, което се случва в последните седмици. Паргов посочи, че тогава са се случвали и инциденти и прецеденти. Паргов посочи, че поради състоянието на МВР, ГЕРБ няма как да изпълни предизборното обещание във всяко село да има полицай и патрулка. „В това ние сме готови да помогнем, защото това е общ проблем, това не е проблем само на ГЕРБ. Това е проблем на всички нас, без значение кой от коя политическа сила. Очевидно, че отношението към МВР и инерцията  е керванът си върви, кучетата си лаят. Нещата си остават все същите. Когато говорим са сигурност има нещо много важно и това е, че сигурността е ефимерно понятие. Това е усещане, а в България и в Европа, липсва такова усещане. Това нещо лежи на отговорността на всяка политическа сила и всяка институция има отношение към това. Не само МВР, не само службите“, допълни Паргов.\r\nДеница КИТАНОВА", "date": "2017.06.06", "title": "Калоян Паргов, БСП: Призоваваме МВР и службите да сверят данните за състоянието на границата и какво пропуска оградата"}
{"url": "http://www.focus-news.net/news/2017/06/06/2401988/kiril-dobrev-bsp-ako-upravlyavashtite-imat-problem-s-ogradata-na-balgaro-turskata-granitsa-mozhe-da-organizirame-brigada-za-da-ya-svarshim-po-barzo.html", "text": "Ако управляващите имат проблем с оградата на българо-турската граница, може да организираме бригада, за да я свършим по-бързо. Това каза заместник-председателят на БСП Кирил Добрев по време на пресконференция в централата на партията, предаде репортер на Агенция „Фокус“. Добрев заяви, че БСП е градивна опозиция и няма как да не спомене всички пропуски при изграждането на съоръжението. \"Искаме всичко, което се прави, да се прави в срок. Ако имат някакъв проблем, може да организираме и бригада, за да я свършим по-бързо. Три години се строи това съоръжения. От двуредова, се превърна в едноредова“, коментира Добрев. \"Управляващите, ако искат да опънат една жица и да кажат, че са  завършили оградата на българо-турската граница\", добави той. Заместник-председателят на БСП обърна внимание че през това съоръжение преминават ежедневно хора, които плащат между 3 и 6 хил. евро подкуп на служители, за да бъдат допуснати на наша територията. „Скоро беше заловен канал на аерогарата, през който преминават така наречените ВИП бежанци, които могат да си позволят и по-скъпа тарифа. Това става заплаха за националната сигурност на Европа, не само за България“, заяви Добрев и по попита как БСП да не критикуваме това и просто да оставят ей така.\r\nДеница КИТАНОВА", "date": "2017.06.06", "title": "Кирил Добрев, БСП: Ако управляващите имат проблем с оградата на българо-турската граница, може да организираме бригада, за да я свършим по-бързо"}
{"url": "http://www.focus-news.net/news/2017/06/06/2401993/sport-sauthemptan-poiska-razsledvane-na-nepravomeren-kontakt-na-livarpul-s-van-dayk.html", "text": "Саутхемптън поиска от ръководството на Английската висша лига да разследва предполагаемо нарушение от страна на Ливърпул във връзка с неправомерен контакт със защитника Върджил Ван Дайк, предава BBC.\r\nСъгласно съществуващите правила, ако футболистите имат продължителен договор, то те нямат право да водят преговори без съгласието на клуба им. Защитникът е приоритет за Ливърпул, но заради предполагаемите неправомерни контакти Саутхемптън може да отхвърли официалната оферта, за да задържат капитана си.", "date": "2017.06.06", "title": "Спорт: Саутхемптън поиска разследване на неправомерен контакт на Ливърпул с Ван Дайк"}
{"url": "http://www.focus-news.net/news/2017/06/06/2401994/stara-zagora-obshtinata-poluchi-zeleniya-oskar-v-natsionalniya-konkurs-nay-zelenite-kompanii-v-balgariya.html", "text": "За седма поредна година класацията на b2b Media оцени и отличи най-зелените компании, общини, държавни организации, неправителствени организации и дори стартиращи компании, опериращи в България.\r\nВ Националния конкурс „Най-зелените компании в България” предприятия от всички сфери на икономиката у нас се конкурираха в общо 16 категории.\r\nВ категория „Обществени организации, общини и държавни структури“ „Зеленият Оскар“ беше присъден на Община Стара Загора, съобщиха от пресцентъра на Общината.\r\nОбщината е оценявана по общо 45 критерия, сред които използване на енергоспестяващи системи, ниво на енергийна ефективност, инвестиции за намаляване на вредното въздействие от дейността върху околната среда, екологични инвестиции, популяризиране на зелени практики, рециклиране и иновативни практики за използване на ресурсите, подкрепа за зелени инициативи и др.\r\nС многобройните си паркове и градини Стара Загора отдавна е известен като един от най-зелените градове в България. Ръководството на Община Стара Загора призовава гражданите на града да се произнесат за бъдещето на „Бедечка“ на предстоящия, по решение на Общинския Съвет, местен референдум на 18 юни 2017 г.", "date": "2017.06.06", "title": "Стара Загора: Общината получи „Зеления Оскар“ в националния конкурс „Най-зелените компании в България”"}
{"url": "http://www.focus-news.net/news/2017/06/06/2401991/tass-ruski-su-27-prihvana-amerikanski-bombardirovach-nad-baltiysko-more.html", "text": "Руски Су-27 прихвана и съпроводи  бомбардировач от военновъздушните сили на САЩ, изпълнявал полет в близост до границите на Руската федерация над Балтийско море. Това съобщиха пред журналисти от пресслужбата на Министерството на отбраната в Москва, предава TACC.\r\n„На 6 юни около 10 часа руските средства за контрол на въздушното пространство над неутралните води на Балтийско море забелязаха летяща в близост до държавните граници на РФ въздушна цел. За прихващането на целта във въздуха бе вдигнат изтребител Су-27 от състава на дежурните средства на ПВО на Балтийския флот“, се казва в съобщение от военното ведомство в Москва.\r\n„Екипажът на руския Су-27, приближавайки се към въздушния обект на безопасно разстояние, го идентифицира като американски стратегически бомбардировач В-52 и осъществи съпровождането му“, уточниха от Министерството на отбраната..Тереза Герова", "date": "2017.06.06", "title": "ТАСС: Руски Су-27 прихвана американски бомбардировач над Балтийско море"}
{"url": "http://www.focus-news.net/news/2017/06/06/2401984/hristina-shopova-zam-kmet-na-obshtina-blagoevgrad-temata-za-muzeite-i-ustoychivoto-razvitie-e-mnogo-vazhna-i-se-prosledyava-ot-2012-godina-nasam.html", "text": "Темата за музеите и устойчивото развитие е много важна и наистина прави чест, че от 2012 година насам постоянно се проследява. Това каза Христина Шопова, заместник-кмет по „Култура и хуманитарни дейности“ на Община Благоевград, по време на пресконференция по повод VI национална среща „Музеите и устойчивото развитие“, предаде репортер на Радио „Фокус“ - Пирин. „За нас е чест да бъдем домакини на тази конференция и разбира се, всички гости да успеят да видят прекрасния ни град и прекрасния ни музей“, заяви тя. Христина Шопова отбеляза, че първата такава национална среща е проведена през 2012 година, а сега започва шестото поредно издание на срещата. По думите ѝ събитието е от важно значение въобще за музеите и за устойчивото им развитие, а за Благоевград е важно да се представи като добър домакин. „Аз съм сигурна, че ще го направим, тъй като в Регионален исторически музей работи доста добър екип, който има опита, тъй като все пак е правил такива неща и със сигурност ще се представи добре“, каза още тя.\r\nНатали СТЕФАНОВА", "date": "2017.06.06", "title": "Христина Шопова, зам.-кмет на Община Благоевград: Темата за музеите и устойчивото развитие е много важна и се проследява от 2012 година насам"}
{"url": "http://www.focus-news.net/news/2017/06/06/2401996/veliko-tarnovo-v-grada-otnovo-shte-praskat-sreshtu-karlezhi-balhi-i-komari.html", "text": "Обществените зелени зони във Велико Търново отново ще бъдат обработени срещу кърлежи, бълхи и комари. Това съобщиха от пресцентъра на Община Велико Търново. Тревните площи бяха третирани през април, а повтарянето е породено от обилните валежи през последните седмици. Обхванати ще бъдат 77 обекта - всички градски паркове, тревни площи в междублокови и обществени пространства, детски градини и центрове за социални услуги както в града, така и в населените места от общината. Около всяка локация ще бъдат поставени необходимите стикери за използваните препарати и за 24-часовия карантинен период.\r\nЕдна обработка срещу кърлежи и бълхи ще има през юли. Същия месец обществените зелени зони ще бъдат третирани два пъти срещу комари. Две пръскания срещу тези насекоми ще има и през август. Графикът подлежи на промени в зависимост от метеорологичните условия. Необходимо е времето да е тихо и сухо, а тревните площи – предварително окосени, по което вече се работи. \r\nПоетапно ще бъдат обхванати парковете „Марно поле”, „Дружба”, „и „Картала”, „Бузлуджа”, „Никола Габровски”  и „Колю Фичето”, „Майка България”, „Света гора”, „Руски”, „Ксилифор”, „Лакото” /Арбанаси/, „Акация”, заедно с боровата гора. Обработени ще бъдат пространствата около детските градини и яслите във Велико Търново. Още 33 обособени зелени площи около центровете за социални услуги и образователната инфраструктура в населените места от общината ще бъдат обхванати. Същото се отнася и за 44-те детски площадки в целия град.", "date": "2017.06.06", "title": "Велико Търново: В града отново ще пръскат срещу кърлежи, бълхи и комари"}
{"url": "http://www.focus-news.net/news/2017/06/06/2401995/vidin-vremenno-e-ogranicheno-dvizhenieto-po-pat-i-1-dunavtsi-ruzhintsi-v-rayona-na-selo-bela-poradi-patnotransportno-proizshestvie.html", "text": "Временно е ограничено движението по път I-1 Дунавци – Ружинци, в района на село Бела поради пътнотранспортно произшествие. Това съобщиха от пресцентъра на Агенция „Пътна инфраструктура”. \r\nОбходният маршрут е: Дунавци – път II-11 – Арчар – Добри дол – път III-112 – Тополовец – път III-114 – Ружинци.", "date": "2017.06.06", "title": "Видин: Временно е ограничено движението по път I-1 Дунавци – Ружинци, в района на село Бела поради пътнотранспортно произшествие"}
{"url": "http://www.focus-news.net/news/2017/06/06/2401992/narodniyat-predstavitel-ot-pp-gerb-sofiya-anton-todorov-provede-priemen-den-za-zhitelite-na-rayon-lyulin.html", "text": "Народният представител от ПП ГЕРБ-София Антон Тодоров проведе приемен ден за жителите на район \"Люлин\" в клуба на ПП ГЕРБ в столичния район \"Люлин\". Това съобщиха от пресцентъра на ПП ГЕРБ. Приемната беше посетена от няколко души, които поставиха широк спектър от въпроси. Тодоров пое ангажимент да съдейства пред съответните институции за разрешаване на представените проблеми.", "date": "2017.06.06", "title": "Народният представител от ПП ГЕРБ-София Антон Тодоров проведе приемен ден за жителите на район \"Люлин\""}
{"url": "http://www.focus-news.net/news/2017/06/06/2401998/pazardzhik-zapochva-realizatsiyata-na-proekta-za-mineralnite-vodi-v-panagyurskoto-selo-banya.html", "text": "В село Баня започва реализацията на проект, свързан с минералните води, каза за Радио „Фокус” – Пазарджик кметът на панагюрското село Стоян Ножделов. Той уточни, че проектът е на етап обществена поръчка, а конкретното изпълнение на дейностите по него ще започне до края на месец август. „Целта на проекта е да се направи пълна рехабилитация и обновяване на самите тръбопроводи, които са строени през 70-те години на миналия век. Те са в много лошо състояние. Предстои цялостното им преоборудване с нови тръби. Освен това ще се изгради един резервоар, който ще улавя всички минерални води. Ще се обхване и нощният дебит, защото част от водата сега се излива в реката. Вече има няколко инвеститори, които имат намерение да изградят къщи за гости и спа-центрове и те ще ползват минералната вода”, каза също Ножделов. Той допълни, че с реализирането на проекта ще се допринесе и за развитието на балнео туризма в селото.\r\nВаня НИКОЛОВА", "date": "2017.06.06", "title": "Пазарджик: Започва реализацията на проекта за минералните води в панагюрското село Баня"}
{"url": "http://www.focus-news.net/news/2017/06/06/2401999/yulian-mirkov-e-naznachen-za-zamestnik-direktor-na-agentsiya-mitnitsi.html", "text": "Министърът на финансите Владислав Горанов назначи Юлиан Мирков за заместник-директор на Агенция „Митници“. Той е предложен от директора на Агенцията Георги Костов и е назначен на мястото на Божидар Алексов. Това съобщиха от пресцентъра на Министерството на финансите. \r\nЮлиан Мирков е магистър по специалността „Стопанска логистика“, придобита в УНСС. Той работи в системата на Агенция „Митници“ от септември 2004 г., като през годините е заемал различни длъжности. До настоящия момент заема длъжността заместник-началник на Митница „Столична“, а от юни 2015 г. до януари 2016 г. е заемал длъжността началник на Митница „Свиленград“. Юлиан Мирков има опит и задълбочени познания в областта на митническото разузнаване и разследване.", "date": "2017.06.06", "title": "Юлиан Мирков е назначен за заместник-директор на Агенция „Митници“"}
{"url": "http://www.focus-news.net/news/2017/06/06/2401979/skele-na-zhilishten-blok-v-blagoevgrad-se-sruti-nyama-postradali-obzor.html", "text": "Скеле на жилищен блок в Благоевград се срути, няма пострадали, но са нанесени сериозни материални щети. Сградата се намира на улица „Цар Иван Шишман“. Инцидентът е възникнал около 10.18 часа. Веднага на място са изпратени екипи на Община Благоевград, Регионална дирекция „Пожарна безопасност и защита на населението“ и полицията, които да извършват оглед и да установят какви точно са причините, довели до случилото се, а достъпът до обекта бе ограничен. Заместник-кметът по „Строителство и сигурност“ на Община Благоевград Янко Янков, каза пред журналисти, че се работи по две версии, довели до падане на скелето – поддаване на основите или трус. Според него нанесените материални щети от падналото скеле ще бъдат изцяло за сметка на изпълнителя. По думите му случилото се е много неприятно, но има само материални щети, които ще бъдат възстановени. Според очевидци скелето е било свалено на половина и е било добре закрепено. Янков добави, че фирмата, която е работила на обекта, е софийска, а този инцидент не е в следствие на ниска квалификация от страна на работниците. Янков коментира, че според първоначалния оглед, възникналият инцидент е чисто конструктивен, а не плод на работническа грешка. Заместник-кметът на Община Благоевград добави, че обектът е бил под постоянен надзор и не е имало оплаквания, свързани с работата на фирмата.\r\nЛивия НИНОВА", "date": "2017.06.06", "title": "Скеле на жилищен блок в Благоевград се срути, няма пострадали (ОБЗОР)"}
{"url": "http://www.focus-news.net/news/2017/06/06/2402001/prokuror-ivan-geshev-dimitar-zahariev-i-sluzhitelyat-na-gd-izpalnenie-na-nakazaniyata-sa-obekt-na-razsledvane-oshte-ot-kraya-na-minalata-godina.html", "text": "Г-н Захариев и второто лице са обект на това разследване още от края на миналата година. Това каза пред журналисти административният ръководител на Специализираната прокуратура Иван Гешев, предаде репортер на Агенция „Фокус“. „Към момента прокурор Димитър Захариев е привлечен под обвинение за изнудване и участие в организирана престъпна група, както и за второ престъпление за изнудване. Служителят на Главна дирекция „Изпълнение на наказанията“ също е привлечен в качеството на обвиняем  - за участие в същата престъпна група и за заплаха за убийство, отправена пред множество свидетели“, посочи Гешев. Според него вторият обвиняем е заплашил своя колежка с думите „Ти няма ли да почерпиш, че ще станеш вдовица? Кажи на твоя мъж какво говори и какво прави, защото като излезе Куката от затвора, ще го убие“.  „Прокуратурата и в частност Специализираната прокуратура, ще направи всичко възможно лица, които би трябвало да защитават интересите на държавата, да заплашват свидетели, да подпомагат дейността на организираните престъпни групи или да им осъществяват каквато и да е логистика“, каза Гешев. Според него към този момент има достатъчно доказателства, за да бъдат привлечени двамата в качеството си на обвиняеми. \r\nСтефан ПЕТРОВ", "date": "2017.06.06", "title": "Прокурор Иван Гешев: Димитър Захариев и служителят на ГД „Изпълнение на наказанията“ са обект на разследване още от края на миналата година"}
{"url": "http://www.focus-news.net/news/2017/06/06/2402002/vidin-dva-tovarni-avtomobila-sa-se-udarili-v-rayona-na-selo-bela-nyama-postradali.html", "text": "Два товарни автомобила са се ударили на главен път Е-79 в района на село Бела. Това съобщиха за Агенция „Фокус” от Областната дирекция на МВР – Видин. При инцидента няма пострадали. Движението се извършва по обходен маршрут Дунавци – път II-11 – Арчар – Добри дол – път III-112 – Тополовец – път III-114 – Ружинци. На място пътни полицаи регулират движението до разчистването пътното платно.", "date": "2017.06.06", "title": "Видин: Два товарни автомобила са се ударили в района на село Бела, няма пострадали"}
{"url": "http://www.focus-news.net/news/2017/06/06/2402004/veliko-tarnovo-ministarat-na-kulturata-boil-banov-shte-dade-brifing-v-ritualna-zala-na-obshtinata.html", "text": "В 17.00 ч. утре /7 юни/ министърът на културата Боил Банов ще даде брифинг в Ритуална зала на Община Велико Търново. Това съобщиха от пресцентъра на Община Велико Търново. Поводът е предстоящата работна среща на министър Банов с представители на културните и образователните институции във Велико Търново.", "date": "2017.06.06", "title": "Велико Търново: Министърът на културата Боил Банов ще даде брифинг в Ритуална зала на Общината"}
{"url": "http://www.focus-news.net/news/2017/06/06/2402005/varna-nad-7-000-dka-sa-propadnalite-ploshti-s-maslodayna-rapitsa-v-oblastta.html", "text": "7 256 дка са пропадналите площи със зимна маслодайна рапица във Варненска област. Това сочи справка на Министерството на земеделието, храните и горите за проведени мероприятия на основни зърнени и маслодайни култури и реколта от трайни насаждения към 31 май. Засетите площи с рапица в областта са общо 72 077.92 дка, като подхранените с азотни минерални торове са 66 973.22 дка. Третирани с хербициди са 16 870.22 дка. При ечемика няма пропаднали площи, сочи бюлетинът на министерството. Общо засетите площи с ечемик в региона са 72 779.2 дка, като всички са подхранени с азотни минерални торове. 70 699.2 дка са третирани с хербициди. Няма пропаднали площи и при пшеницата. Засети са общо 591 496.9 дка, подхранени са 591 071.9 дка. 589 871.9 дка са третирани с хербициди.", "date": "2017.06.06", "title": "Варна: Над 7 000 дка са пропадналите площи с маслодайна рапица в областта"}
{"url": "http://www.focus-news.net/news/2017/06/06/2402007/plus-info-makedoniya-rumantsite-nay-podatlivi-na-falshivi-novini-sred-iztochnoevropeytsite-pokazva-prouchvane.html", "text": "От всички източноевропейски нации, румънците са най-податливи на фалшивите новини, разпространявани в средствата за масова информация, предава електронната медия „Плус Инфо“ .\r\nРезултатите от социологическо проучване, проведено в седем държави от Централна и Източна Европа, показват, че 37 % от гражданите на Румъния вярват на фалшиви новини. След тях по доверчивост се нареждат словаците, поляците и чехите.\r\nКато цяло, в седем изследвани държави - Румъния, България, Хърватия, Чехия, Унгария, Полша и Словакия, над 10 на сто от гражданите са изразили увереност, че подобни новини са истински. Нещо повече - 57 % от румънците са на мнение, че реалната ситуация е различна от тази, която представят медиите. \r\nВ рамките на проучването, проведено от ГЛОБСЕК, анкетираните са били запитани и за тяхното отношение към Европейския съюз.\r\nОт данните става ясно, че най-много евроскептици живеят в Чешката република. Само 41 % от чехите искат страната им да остане в структурите на ЕС и само три на сто от тях са на мнение, че Общността е нещо положително.\r\nЗа разлика от тях, 80 % румънците искат страната им да остане в ЕС, който се възприема като нещо положително от 70 на сто от гражданите на Румъния. \r\nОгромно мнозинство от  румънците (87 %) е уверено, че НАТО е ключово за сигурността на страната. При поляците процентът дори е по-висок – цели 91 на сто от тях са на мнение, че Алиансът е важен за сигурността им.  Тереза Герова", "date": "2017.06.06", "title": "„Плус Инфо“ (Македония): Румънците – най-податливи на фалшиви новини сред източноевропейците, показва проучване"}
{"url": "http://www.focus-news.net/news/2017/06/06/2402008/shumen-obshtinata-shte-razraboti-programa-za-podobryavane-na-kachestvoto-na-atmosferniya-vazduh.html", "text": "Община Шумен ще разработи Програма за подобряване на качеството на атмосферния въздух, съобщи на брифинг инж. Боян Тодоров, заместник-кмет по строителство и екология, предаде репортер на Радио „Фокус“- Шумен. Договорът за изпълнение на проект „Разработване/актуализиране на програмата за намаляване на нивата на замърсителите и достигане на установените норми за качество на атмосферния въздух и планиране на адекватни към местните условия мерки за подобряване на качеството му на територията на община Шумен”, ще бъде подписан утре в Министерството на околната среда и водите. Проектът е на стойност 97 456 лв., като изцяло се финансира по Оперативна програма „Околна среда 2014-2020“. В рамките на проекта, който е с обща продължителност 23 месеца, ще бъде извършен анализ на състоянието на атмосферния въздух в Шумен и на източници на емисии, а на тяхна база ще бъдат конкретизирани и актуализирани мерките, които общината трябва да предприеме, за да се изпълнят изискванията за подобряване качеството на атмосферния въздух. Живка Атанасова, еколог в Община Шумен посочи, че за града проблем са фините прахови частици.  Среднодневната норма на ФПЧ е 50 микрограма на кубичен метър, като тя не бива да бъде превишавана повече от 35 пъти годишно. През 2015 година са отчетени 66 превишения на нормата за ФПЧ като максималната замерена стойност  е била 63 микрограма на кубичен метър, на следващата година превишенията на нормата са 57, а максимално достигната стойност- 87,37 микрограма на кубичен метър. Най-много са превишенията на ФПЧ през периода декември- януари. „С изменението на нормативната уредба се позволява на общините да предприемат значително по-ефикасни мерки като определяне на сини зони, зони с намалени емисии, ограничаване на ползването на определени горива, това са нови неща, които ще искаме да залегнат в нашата програма“, каза Живка Атанасова. Тя посочи, че за изпълнението на мерките в общинската програма трябва да се предвидят и съответните съоръжения или почистваща техника, като за закупуването им ще се търсят възможности за финансиране по европрограми. Предвижда се изграждане и на система, която ще предоставя на гражданите непрекъснат достъп до информация относно замърсяването и качеството на въздуха. „Вчера е получено предложение по друга програма, българо-немски проект за оценка и проучване на зони с ниски емисии, предстои ни да дадем съгласие и ще се надяваме да бъде избрани за пилотна община, но е на конкурсен принцип“, каза още Живка Атанасова.\r\nИвелина ИВАНОВА", "date": "2017.06.06", "title": "Шумен: Общината ще разработи Програма за подобряване на качеството на атмосферния въздух"}
{"url": "http://www.focus-news.net/news/2017/06/06/2402006/gl-prokuror-sotir-tsatsarov-shvedski-grazhdanin-e-zadarzhan-za-napadenie-nad-kamerierka-na-hotel-v-slanchev-bryag.html", "text": "Шведски гражданин е задържан за  нападение над камериерка на хотел в „Слънчев бряг“. Това каза пред журналисти главният прокурор Сотир Цацаров, предаде репортер на Агенция „Фокус“. „Георг Ралф Сумберг, гражданин на Швеция, роден през 1963 г, турист у нас в „Слънчев бряг“. С постановление на Районна прокуратура – Несебър от днес, след като по ускорен начин са получени заключения на съдебномедицинските експертизи и е осъществено разпознаване, лицето е задържано за 48 часа и ще бъде изправено пред съд с искане за постоянна мярка „задържане под стража“, посочи Цацаров. Според него обвинението срещу шведския граждани е нанасяне на  лека телесна повреда по хулигански подбуди. „Действията и на полицията, и на прокуратурата са насочени към осигуряване на обществения ред, а не сам в защита на чуждестранния турист. Той е длъжен да спазва българските закони и не може да си позволи поведение, което унижава българските граждани, особено тези, които на практика обслужват него. Позволява ли си го – влиза в ареста“, коментира главният прокурор. По думите му Постановлението, с което шведският гражданин е задържан е връчено в 13:30 часа.", "date": "2017.06.06", "title": "Гл. прокурор Сотир Цацаров: Шведски гражданин е задържан за нападение над камериерка на хотел в „Слънчев бряг“"}
{"url": "http://www.focus-news.net/news/2017/06/06/2402009/burgas-konstatiraha-mazutni-chastitsi-po-morskiya-bryag-v-rayona-na-obzor.html", "text": "Басейнова дирекция „Черноморски район“ и Регионалната лаборатория към Изпълнителната агенция по околна среда провериха  сигнал за  остатъци от мазут по плажната ивица на Обзор.  Той бе подаден от ИА „Морска администрация“.  На проверката присъстваха представители на Община Несебър и концесионерите на Южен и Централен плаж. Това съобщават от Басейнова дирекция „Черноморски район“.\r\nЕкспертите обходиха цялата плажна ивица в района на Обзор и констатираха мазутни частици по морския бряг с приблизителни размери 1-5 см. Морската вода е видимо чиста, без опалесценция и без наличие на нефтопродукти на повърхността ѝ. Не е констатирано  изтичане и заустване на отпадъчни или замърсени води в крайбрежните морски води. Вероятната причина е старо замърсяване от плавателен съд.\r\nНа наемателите на плажната ивица са издадени предписания за почистване в срок до 7 юни.\r\nВзетата е проба морска вода от акваторията в района на хотел „Мирамар“ и ще се изследва по физико-химични показатели, приоритетни вещества и специфични замърсители.", "date": "2017.06.06", "title": "Бургас: Констатираха мазутни частици по морския бряг в района на Обзор"}
{"url": "http://www.focus-news.net/news/2017/06/06/2402010/barelef-na-dzhanyuarias-makgahan-shte-bade-otkrit-v-kurorta-sveti-vlas-na-7-yuni.html", "text": "Барелеф на Джанюариъс Макгахан ще бъде открит в курорта Свети Влас. Това съобщи председателят на Фондация „Ние българите по света“ Михаил Томов по време на визитата си във Велико Търново, предаде репортер на Радио „Фокус“ – Велико Търново. Паметникът ще бъде открит тържествено от 15.00 часа  на 7 юни, на „Алеята на народите“ в пристанище „Марина Диневи“. На церемонията ще присъстват 14 от наследниците на Макгахан, както и посланикът на САЩ Ерик Рубен.\r\nДосега паметници и паметни плочи на Джанюариъс Макгахан са поставени в град Панагюрище и в град Елена, както и в родния му град Ню Лексингтън, щата Охайо. В американското градче се намира и гробът на известния журналист.\r\nМихаил Томов допълни, че първата поставена плоча на гроба му е направена от камък от Батак. На нея са изписани датата на раждането и датата на смъртта на Макгахан и неговите имена. В центъра на града се издига статуята му, изработена от видния български скулптор Любомир Далчев. На всички входове на града посетителите са посрещнати от табели с надпис „Ню Лексингтън – родното място на Дженюариъс Макгахан, застъпник за българската свобода“.\r\nМихаил Томов посочи, че Фондация „Ние българите по света“ е била създадена с цел да се изгради паметник на Васил Левски в Чикаго. След това обаче той се запознава с потомците на Макгахан и решава, че трябва да продължи инициативата и да направим монумент и на американския журналист.\r\nНадежда КРЪСТЕВА", "date": "2017.06.06", "title": "Барелеф на Джанюариъс Макгахан ще бъде открит в курорта Свети Влас на 7 юни"}
{"url": "http://www.focus-news.net/news/2017/06/06/2402012/reuters-evropeyski-eksperti-tvardyat-che-planovete-na-moldova-za-promyana-na-izbiratelnata-sistema-sa-neumestni.html", "text": "Плановете на Молдова за променя на начина, по който се провеждат изборите в страната, са \"неуместни\", заключиха европейските експерти, предава Reuters. \r\nСтановището на експертите бе възложено от Венецианската комисия - орган, който се занимава със спорове за права и демокрация в Европа, и чиито решения държавите-членки - включително Молдова - се ангажират да зачитат.\r\nЕкспертите твърдят, че съществува опасност предложената нова избирателна система да бъде податлива на неправомерно влияние от страна на политически или бизнес интереси.\r\nМолдова е една от бившите съветски държави, сред които Украйна и Грузия, които попадат под „ударите“ на войната за влияние между Русия и Запада.Тереза Герова", "date": "2017.06.06", "title": "Reuters: Европейски експерти твърдят, че плановете на Молдова за промяна на избирателната система са „неуместни“"}
{"url": "http://www.focus-news.net/news/2017/06/06/2402013/varna-dvama-obvinyaemi-za-prichinyavane-na-smart-na-stroitelen-rabotnik-pri-trudova-zlopoluka-poluchiha-uslovni-prisadi.html", "text": "Ясен Ж. и Валерий В., причинили смъртта на работник на строителен обект поради немарливо изпълнение на правно регламентирана дейност, представляваща източник на повишена опасност, получиха осъдителни присъди от състав на Варненския окръжен съд. Това съобщиха от пресцентъра Апелативна прокуратура – Варна. 43-годишният Ясен Ж., който работел по трудов договор като строителен техник на обект на „Комар инвестмънт“ ООД, бе осъден на 1 година и 6 месеца лишаване от свобода с 3-годишен изпитателен срок. Наказанието на оператора на бетонпомпата - 47-годишния Валерий В., е 2 години лишаване от свобода с 4-годишен изпитателен срок.   \r\nНа 7 декември 2009  г. на строителен обект в местността Траката край Варна двамата подсъдими причинили по непредпазливост смъртта на строителния работник Н.Х. при полагане на бетон. Поради тежестта на машината гредите и почвата поддали и стабилизаторът пропаднал.  Бетонпомпата се наклонила, стрелата й паднала надолу и ударила работника.  Въпреки оказаната медицинска помощ в болницата поради тежкото общо състояние след трудовата злополука той починал.  \r\nДо днешната осъдителни присъди, произнесени от Варненския окръжен съд срещу двамата подсъдими, се стигна след девет съдебни заседания и след повторното му разглеждане, след като състав на Апелативния съд във Варна отмени произнесената от първата съдебна инстанция предишна присъда. \r\nСъдебният акт на Варненския окръжен съд подлежи на обжалване и протест пред Апелативния съд във Варна.", "date": "2017.06.06", "title": "Варна: Двама обвиняеми за причиняване на смърт на строителен работник при трудова злополука получиха условни присъди"}
{"url": "http://www.focus-news.net/news/2017/06/06/2402014/sport-robert-levandovski-nay-dobriyat-futbolist-v-bundesligata.html", "text": "Нападателят на Байерн Мюнхен Роберт Левандовски получи признанието на колегите си за най-добър играч на германското първенство по футбол за изминалия сезон, съобщава баварският вестник Die Sueddeutsche Zeitung.\r\nСъгласно резултатите от анкетата, проведена от списание Kicker („Кикър“), 25 на сто от общо 248 футболисти са дали гласа си в подкрепа на поляка. На второ място е полузащитникът на РБ Лайпциг Наби Кейта с 15,7 %, а трети е нападателят на Борусия Дортмунд Пиер-Емерик Обамеянг, който събра подкрепата на 10,5 % от колегите си.", "date": "2017.06.06", "title": "Спорт: Роберт Левандовски – най-добрият футболист в Бундеслигата"}
{"url": "http://www.focus-news.net/news/2017/06/06/2402011/sofiya-poroen-dazhd-vali-v-tsentara-na-stolitsata.html", "text": "Гръмотевична буря се разрази над централната градска част, предаде репортер на Агенция \"Фокус\". Вали пороен дъжд, придружен от силен вятър. Пътните настилки са мокри и хлъзгави.\"Фокус\" призовава водачите да шофират с повишено внимание и със скорост съобразена с пътните условия.", "date": "2017.06.06", "title": "София: Пороен дъжд вали в центъра на столицата"}
{"url": "http://www.focus-news.net/news/2017/06/06/2402017/kyustendil-v-obshtina-dupnitsa-e-podadena-edna-oferta-ot-firma-v-protsedura-po-zakupuvane-na-repatrirasht-avtomobil.html", "text": "В Община Дупница е подадена една оферта от фирма в процедура  по закупуване на репатриращ автомобил с прогнозна стойност 45 000 лева без ДДС. Това съобщиха от пресцентъра на Община Дупница. Подадената оферта е от „ДИКТОР-ВЕТКО-1″OOД – Стара Загора с ценова оферта от 44 700 лева без ДДС. След проверка на документите и дали отговаря на възложените искания, ще бъде обявен резултатът. Комисията е с председател Крум Милев.", "date": "2017.06.06", "title": "Кюстендил: В Община Дупница е подадена една оферта от фирма в процедура по закупуване на репатриращ автомобил"}
{"url": "http://www.focus-news.net/news/2017/06/06/2402015/balgarski-i-yaponski-tvortsi-shte-se-vklyuchat-v-28-to-izdanie-na-dnite-na-yaponskata-kultura-prez-esenta.html", "text": "Министърът на културата Боил Банов прие временно управляващия посолството на Япония в София Сусуму Уеда. Основна тема на разговора между двамата бяха предстоящите 28–ми Дни на японската култура в България, които се провеждат традиционно през септември – ноември. Това съобщиха от пресцентъра на Министерство на културата. \r\nН. Пр. Уеда заяви, че тази година в рамките на 28-то издание на Дните на японската култура ще бъде показана богата културна програма, включваща над 13 събития с участието на японски и на български творци. Един от акцентите ще бъде фестивалът за поп-култура и аниме „Анивенчър“. За първи път фестивалът ще се проведе с участието и подкрепата на Японската агенция за култура. Предвиждат се и други прояви в областта на изобразителните изкуства, сценичните изкуства и литературата, чрез които българската публика отново ще има възможността да се докосне до духа на Япония. \r\nДните на японската култура, инициирани през далечната 1990 г. от Н. Пр. Такаши Таджима – посланик на Япония в България, подкрепени и от българското правителство, имат огромен принос през годините за задълбочаване на приятелските контакти между двете страни и за активизиране на двустранния обмен в различни области на изкуството.  \r\nМинистър Банов и Сусуму Уеда обсъдиха и огромния потенциал, който трябва да се развива в бъдеще и в други области на изкуството. Особено перспективно според двамата е сътрудничеството ни в областта на киното.", "date": "2017.06.06", "title": "Български и японски творци ще се включат в 28-то издание на Дните на японската култура през есента"}
{"url": "http://www.focus-news.net/news/2017/06/06/2402003/anadolu-agency-denaturalizatsiyata-na-fethullah-gyulen-nyama-da-bade-prechka-za-ekstraditsiyata-mu-ot-sasht-uveri-bekir-bozdag.html", "text": "Денатурализацията на Фетхуллах Гюлен няма да създаде препятствия за екстрадицията му от САЩ в Турция. Това заяви правосъдният министър Бекир Боздаг, предава Anadolu Agency. \r\nГоворейки пред репортери пред  парламента в Анкара, Боздаг заяви: \"Правото на Турция да съди (Гюлен) е запазено при всякакви обстоятелства, а отхвърлянето на това право не подлежи на въпрос. Това [отнемането на гражданството на Гюлен] не е пречка за екстрадицията и временно му арестуване\", обясни турският министър на правосъдието. \r\nБоздаг подчерта, че Турция няма да се откаже от стремежа си Гюлен да бъде екстрадиран от САЩ. „Рано или късно ще върнем в Турция лидера на ФЕТО и ще го изправим на съд“, категоричен бе Боздаг.Тереза Герова", "date": "2017.06.06", "title": "Anadolu Agency: Денатурализацията на Фетхуллах Гюлен няма да бъде пречка за екстрадицията му от САЩ, увери Бекир Боздаг"}
{"url": "http://www.focus-news.net/news/2017/06/06/2401997/gl-prokuror-sotir-tsatsarov-prokurorat-dimitar-zahariev-i-sluzhitel-na-gd-izpalnenie-na-nakazaniyata-sa-zadarzhani-po-obvineniya-za-organizirane-na-prestapna-grupa-i-zaplahi-kam-svideteli.html", "text": "Прокурорът Димитър Захариев от Окръжна прокуратура – Плевен и служител на ГД „Изпълнение на наказанията“  – Плевен са задържани по обвинение за организиране на престъпна група и заплахи към свидетели. Това каза пред журналисти главният прокурор Сотир Цацаров, предаде репортер на Агенция „Фокус“. \"Днес в Съдебната палата и в Плевен паралелно бяха извършени 2 задържания. В Съдебната палата служители на Бюрото по защита, действащи в изпълнение на прокурорско постановление на прокурор от Специализираната прокуратура и на мое писмено разпореждане, задържаха прокурор Димитър Захариев, прокурор в Окръжна прокуратура – Плевен. В същото време специално сформирана група на Главна дирекция „Борба с организираната престъпност“ – Плевен задържа служител на Главна дирекция „Изпълнение на наказанията“. И двамата са транспортирани към следствения отдел на Специализираната прокуратура, където са им повдигнати обвинения“, посочи Цацаров. По думите му обвинението срещу Захариев е в участие в организирана престъпна група, членовете на които са задържани при акция на Специализирана прокуратура град Плевен. „Що се отнася до служителя на Главна дирекция „Охрана“ , обвиненията срещу него са за участие в същата престъпна група и за отправяне на преки заплахи към служител - негова колежка на ГД „Охрана“, за живота на съпруга ѝ, ако той продължава да свидетелства по това дело. Тези деяния са с изключително висока степен на обществена опасност“, съобщи главният прокурор. Според него Димитър Захариев е подсъдим и пребиваването му в Съдебната палата беше използвано за да бъде задържан. „Това не е попречило на участието му в делото, по което е подсъдим. На 23 юли 2015 г. ВСС го отстрани от длъжност по мое предложение. На 26 април 2016 г. аз внесох още едно предложение във ВСС, което касаеше освобождаването му от длъжността прокурор, тъй като се оказа, че за времето, в което той е бил отстранен от длъжност, той е придобил дялове от търговско дружество, охранителна фирма, и е осъществявал търговска дейност, въпреки това, че е продължавал да бъде прокурор“, посочи Цацаров. По думите му на 29 декември 2016 г. срещу Захариев е внесен обвинителен акт. „Той е обвинен в упражняване на принуда, при условията на продължаващо престъпление. Част от деянията са по отношение на свидетел и са свързани с принуда към него за депозиране на показания, както и сигнали и оплаквания срещу прокурор, обвинен е и в нарушаване в правилата за държане на огнестрелно оръжие, както и държане на средства за смущение на радиоефира без да има разрешение за това“, съобщи той. Цацаров не пожела да спомене името на втория задържан, служител в Главна дирекция „Изпълнение на наказанията“ – Плевен.  \r\nСтефан ПЕТРОВ", "date": "2017.06.06", "title": "Гл. прокурор Сотир Цацаров: Прокурорът Димитър Захариев и служител на ГД „Изпълнение на наказанията“ са задържани по обвинения за организиране на престъпна група и заплахи към свидетели"}
{"url": "http://www.focus-news.net/news/2017/06/06/2402016/cherna-gora-stana-chlen-na-nato-vapreki-ruskata-saprotiva-obzor-na-balkanskite-medii.html", "text": "Черна Гора официално стана член на НАТО, въпреки съпротивата на Русия, отбелязват балканските медии.\r\nМакедонското електронно издание \"Свободна Европа\" отбелязва, че по време на церемонията по предаването на документите за встъпване в Алианса от черногорския външен министър Сържан Дарманович на американския помощник-секретар по политическите въпроси Том Шенън, представителите на Черна Гора и САЩ са изпратили ясни послания до Русия.\r\nВестник \"Вест\" съобщава в коментара си, че \"Черна Гора очаква и Македония в НАТО\" и цитира изявлението на черногорския премиер Душко Марович, който заявява че \"се надява Босна и Херцеговина и Македония да ускорят процеса си на присъединяване към Северноатлантически блок.\"\r\nМакедонската държавна телевизия (МРТ) съобщава, че Русия отправя закани към Черна Гора и обещава да предприеме конкретни мерки.\r\nРуското издание в Македония \"Руска реч\" защитава руската теза, според която \"отговорността за новосъздадената ситуация в региона изцяло се носи от черногорската страна\". Изданието изцяло се позовава на информацията на руската информационна агенция РИА \"Новости\".\r\nТелевизия \"Телма\" излъчи репортаж, в който отбелязва, че \"Черна Гора тихо е отбелязала приема си в НАТО и от страна-твърд бастион на руските интереси на Балканите и в Средиземноморието се е превърнала в защитник на евроатлантическите ценности.\"\r\nМакедонското издание на \"VOA\" цитира Държавния департамент на САЩ, според който \"Вратата на НАТО остава отворена\". \r\nЧерногорското електронно издание \"Antena M\" съобщава, че \"Русия не губи време и вече ревизира споразумението си с Черна Гора\". Изданието цитира председателя на комитета на Съвета на федерацията по отбрана и сигурност, Виктор Озеров, която заявява пред \"Спутник\", че \"Това дали някои от споразуменията с Черна Гора ще бъдат прекъснати, или променени, ще зависи от ревизията, но във всеки случай ще има промяна след встъпването й в НАТО\".\r\nЕлектронното издание \"Cafe del Montenegro\" и вестник \"Vijesti\" цитират американския републикански сенатор Джон Маккейн, според който \"Черна Гора е показала на Путин, че не желае да избира\".\r\nДържавната \"Radio-Televizija Crna Gora\" цитира изявлението на министъра на отбраната Предраг Бошкович, според който \"членството на страната в НАТО няма антируски характер и ще допринесе за сигурността на региона и е в интерес на черногорските граждани\".\r\nСръбският \"Правда\" съобщава, че първата стъпка на Русия след приемането на Черна Гора в НАТО е да ревизира споразуменията за военно сътрудничество с Черна Гора.\r\nСръбското издание на руския \"Спутник\" цитира изявлението на руския външен министър Сергей Лавров, който твърди, че \"русофобите от Черна Гора са смешни и жалки\". Според Лавров \"приемането на Черна Гора в НАТО е геостратегически проект, който не носи повече сигурност.\r\nПревод и редакция: Мариела Русева", "date": "2017.06.06", "title": "Черна Гора стана член на НАТО, въпреки руската съпротива (Обзор на балканските медии)"}
{"url": "http://www.focus-news.net/news/2017/06/06/2402020/sergey-lavrov-nato-zasilva-voennoto-si-prisastvie-v-blizost-do-ruskite-granitsi-v-razrez-s-osnovopolagashtiya-akt-ot-1997-g.html", "text": "Военният съюз на Запада засилва военното си присъствие и инфраструктура в съседни на Руската федерация региони, включително на границата с Калининградската област, грубо нарушавайки по този начин Основополагащия акт от 1997 г. за отношенията между НАТО и Русия. Това заяви министърът на външните работи на Руската федерация Сергей Лавров, говорейки пред студенти в Балтийския държавен университет, предава TACC.\r\n„Днес в Алианса приемат решения, които грубо нарушават положенията на Основополагащия акт Русия-НАТО. Рязко бяха увеличени мащабите на военната активност, засилват се военното присъствие и и инфраструктура в гранични с Русия региони, включително на границата с Калининградската област“, подчерта първият дипломат на Москва. \r\nПрез май тази година бяха отбелязани 20 г. от подписването на документа и 15 г. от от приемането на Римската декларация за ново качество на отношенията между Русия и НАТО, припомни ръководителят на руското външно министерство.\r\n\"Въпреки това, заложената в тези документи цел - да се преодолеят остатъците от конфронтация и конкуренция, повишаване на взаимното доверие и сътрудничество - не са постигнати,  най-вече защото НАТО остава институция от Студената война, неспособна да отговори адекватно на предизвикателствата на новото хилядолетие\", коментира Лавров..Тереза Герова", "date": "2017.06.06", "title": "Сергей Лавров: НАТО засилва военното си присъствие в близост до руските граници в разрез с Основополагащия акт от 1997 г."}
{"url": "http://www.focus-news.net/news/2017/06/06/2402000/afp-emirat-na-kuveyt-shte-poseti-sauditska-arabiya-v-opit-za-razreshavane-na-diplomaticheskata-kriza-s-kuveyt.html", "text": "Емирът на Кувейт ще посети Саудитска Арабия във вторник, за да проведе разговори, насочени към разрешаване на дипломатическа криза между Катар и арабските нации, предава AFP.\r\n\"Днес емирът се отправя на пътуване до Саудитска Арабия. Ние се молим на Бога да му помогне да успее да постигне единство в Персийския залив“, заяви един от депутатите по време на парламентарна сесия.Тереза Герова", "date": "2017.06.06", "title": "AFP: Емирът на Кувейт ще посети Саудитска Арабия в опит за разрешаване на дипломатическата криза с Кувейт"}
{"url": "http://www.focus-news.net/news/2017/06/06/2402021/vss-ne-obrazuva-distsiplinarno-proizvodstvo-sreshtu-zam-predsedatel-na-apelativen-sad-sofiya-i-dvama-magistrati-ot-sgs-poiskano-ot-predsedatelya-na-vks-lozan-panov.html", "text": "Съдийската колегия на Висшия съдебен съвет (ВСС) не образува дисциплинарно производство за налагане на дисциплинарно наказание на Иво Дачев – заместник – председател и председател на Гражданската колегия на Апелативен съд – София, Николай Димитров Димов – съдия в Софийския градски съд (СГС) и Петя Георгиева Крънчева-Тропчева – съдия в Софийския градски съд. Това съобщиха от пресцентъра на ВСС. Искане за това е направено от Лозан Панов - председател на Върховния касационен съд (ВКС), като се позовава на резултати от проверка, обективирани в Доклад за дейността на отдел „Защита на класифицираната информация“ по Закона за специалните разузнавателни средства и Закона за електронните съобщения за 2015 г. и 2016 г. на Софийския градски съд.\r\nКомисия „Дисциплинарна дейност и взаимодействие с ИВСС“ към Съдийската колегия изразява становище, че председателят на ВКС се позовава на резултати от проверка, която не е извършена от компетентен съгласно ЗСРС и ЗСВ орган, какъвто е Националното бюро за контрол на специалните разузнавателни средства, затова няма законово основание за образуване на дисциплинарно производство.", "date": "2017.06.06", "title": "ВСС не образува дисциплинарно производство срещу зам.-председател на Апелативен съд-София и двама магистрати от СГС, поискано от председателя на ВКС Лозан Панов"}
{"url": "http://www.focus-news.net/news/2017/06/06/2402023/veliko-tarnovo-nepravitelstvena-organizatsiya-predstavi-mobilno-prilozhenie-v-pomosht-na-hora-s-uvrezhdaniya.html", "text": "Неправителствената организация „Заслушай се” представи във Велико Търново мобилно приложение в помощ на хора с увреждания, която улеснява достъпа им до услугите, предлагани от администрациите. Това съобщиха от пресцентъра на Община Велико Търново. Секретарят на Общината Мина Илиева, заместник-кметовете Снежана Данева-Иванова и проф. Георги Камрашев, директори на общински дирекции и експерти се запознаха с функциите на иновативния софтуер.\r\nС помощта на таблет и чрез приложението хората със слухови и говорни увреждания могат на момента да се свържат с преводач, който в реално време ще насочи както тях, така и съответните служители от администрацията към желаната административна услуга. Конферентната връзка би оптимизирана значително времето за обслужване на граждани, стана ясно по време на представянето. \r\nОбщина Велико Търново е сред водещите администрации в България по предоставяни услуги по дигитален път и непрекъснато се стреми да повишава качеството в обслужването на физически и юридически лица, поясни секретарят Мина Илиева. Предстои обсъждане на реалните ползи от интеграцията на приложението и внедряването му в центъра за услуги на гражданите, намиращ се в сградата на Общината.", "date": "2017.06.06", "title": "Велико Търново: Неправителствена организация представи мобилно приложение в помощ на хора с увреждания"}
{"url": "http://www.focus-news.net/news/2017/06/06/2402019/sofiya-ogranicheno-e-dvizhenieto-pri-km-78-na-magistrala-hemus-v-posoka-sofiya-poradi-patnotransportno-proizshestvie.html", "text": "Ограничено е движението при км 78 на автомагистрала „Хемус”, в посока София, в района на пътна връзка „Прелок” поради пътнотранспортно произшествие. Това съобщиха от пресцентъра на Агенция „Пътна инфраструктура”. Трафикът се осъществява по околовръстния път на Ябланица.", "date": "2017.06.06", "title": "София: Ограничено е движението при км 78 на магистрала „Хемус”, в посока София, поради пътнотранспортно произшествие"}
{"url": "http://www.focus-news.net/news/2017/06/06/2402022/pazardzhik-prodalzhava-kampaniyata-za-nabirane-na-sredstva-za-izgrazhdane-na-pametnik-na-vasil-levski-v-peshtera.html", "text": "Продължава кампанията за набиране на средства за изграждане на паметник на Васил Левски в Пещера. Това съобщи за Радио „Фокус” – Пазарджик Стоян Йовчев от общинската администрация. Той уточни, че това е първата инициатива на Общинския комитет „Васил Левски“, който бе учреден на 1 ноември миналата година. „Целта е паметникът да бъде открит на 18 юли, когато България ще отбележи 180 години от раждането на Апостола. Общата стойност на паметника е 30 000 лв., а по откритата сметка са събрани едва 16 485 лв., дарени от фирми, обществени организации и граждани”, допълни Йовчев. Той каза също, че по изработването на паметника работи скулпторът Спас Киричев.\r\nВаня НИКОЛОВА", "date": "2017.06.06", "title": "Пазарджик: Продължава кампанията за набиране на средства за изграждане на паметник на Васил Левски в Пещера"}
{"url": "http://www.focus-news.net/news/2017/06/06/2401961/ibna-predstavitelite-na-es-v-kosovo-izraziha-zagrizhenost-ot-intsidentite-v-severnata-chast-na-stranata.html", "text": "Посланикът на ЕС в Косово Наталия Апостолова, ръководителят на мисията на ЕУЛЕКС Александра Пападопулу и ръководителят на мониторинговата мисия за изборите на 11 юни Алоиз Петерле изразиха своята загриженост относно инцидентите и заплахите, регистрирани в северната част на страната по време на предизборната кампания, предава Independent Balkan News Agency.\r\n\"Ние повтаряме, че е необходимо всички политически играчи да се въздържат от практики, които противоречат на демократичните принципи и да спазват закона\", гласи съвместната декларация на представителите на Общността. \r\n\"За нас правото на хората да избират лидерите си без намеса е свещен принцип. Хората не заслужават нищо по-малко от това“, се казва още в разпространения текст.Тереза Герова", "date": "2017.06.06", "title": "IBNA: Представителите на ЕС в Косово изразиха загриженост от инцидентите в северната част на страната"}
{"url": "http://www.focus-news.net/news/2017/06/06/2402024/sofiya-tir-sas-srabska-registratsiya-se-e-zapalil-na-78-km-na-magistrala-hemus-nyama-postradali.html", "text": "ТИР със сръбска регистрация се е запалил на 78 км на магистрала „Хемус”, съобщиха за Агенция „Фокус” от пресцентъра на МВР. При инцидента няма пострадали. На място са екипи на Пожарна безопасност и полицията. Движението в посока София е затворено. Автомобилите се пренасочват по обходен маршрут  през околовръстния път на Ябланица. Изясняват се причините за запалването на ТИР-а.", "date": "2017.06.06", "title": "София: ТИР със сръбска регистрация се е запалил на 78 км на магистрала „Хемус”, няма пострадали"}
{"url": "http://www.focus-news.net/news/2017/06/06/2402027/vitseprezidentat-iliyana-yotova-shte-uchastva-v-diskusiyata-kohezionna-politika-v-planinskite-regioni.html", "text": "На 7 юни вицепрезидентът Илияна Йотова ще открие дискусията „Кохезионна политика в планинските региони“ с изказване на тема „Ролята на планините в бъдещата кохезионна политика“. Това съобщиха от прессекретариата на държавния глава. Форумът се организира от Главна дирекция „Регионална и селищна политика“ на Европейската комисия и Европейската асоциация на планинските региони „Евромонтана“. \r\nВицепрезидентът е специален участник в събитието заради нейната инициатива, по време на мандата й като евродепутат, за приемането на Доклад относно политиката на сближаване в планинските райони на ЕС. Дискусията ще се проведе в конферентен център „Албер Боршет“ в Брюксел.", "date": "2017.06.06", "title": "Вицепрезидентът Илияна Йотова ще участва в дискусията „Кохезионна политика в планинските региони“"}
{"url": "http://www.focus-news.net/news/2017/06/06/2402025/sadiyskata-kolegiya-na-vss-ne-potvardi-distsiplinarno-nakazanie-nalozheno-na-svetla-chorbadzhieva-sadiya-vav-varhovniya-kasatsionen-sad.html", "text": "Съдийската колегия на Висшия съдебен съвет (ВСС) не потвърди заповед на Лозан Панов – административен ръководител – председател на Върховния касационен съд, с която е наложено дисциплинарно наказание по чл. 308, ал. 1, т. 1 от ЗСВ „забележка“ на Светла Веселинова Чорбаджиева – съдия във Върховния касационен съд. Това съобщиха от пресцентъра на ВСС. Тя е санкционирана заради забавяне в изготвянето на съдебни актове по 10 броя търговски дела, обявени за решаване в периода 26 януари 2016 г. до 31 август 2016 г., след като на основание чл. 327, ал. 1 от ЗСВ ѝ е обърнато внимание за допуснато нарушение.\r\nВ гласуването на решението не участва Лозан Панов – председател на ВКС, поради направен отвод.\r\nЧленовете на Съдийската колегия обърнаха внимание, че съдия Чорбаджиева е изключително натоварен магистрат в най-натовареното във ВКС Търговско отделение, както и че тя се отличава с прецизността си при изписване на делата.", "date": "2017.06.06", "title": "Съдийската колегия на ВСС не потвърди дисциплинарно наказание, наложено на Светла Чорбаджиева – съдия във Върховния касационен съд"}
{"url": "http://www.focus-news.net/news/2017/06/06/2402030/veliko-tarnovo-zhena-e-blasnata-na-peshehodna-pateka-na-ul-vasil-levski.html", "text": "Жена е блъсната на пешеходна пътека на ул. „Васил Левски“ във Велико Търново, предаде репортер на Радио „Фокус“ – Велико Търново. Тя е преминавала по пешеходната пътека, когато автомобилът я е ударил. По първоначални данни жената е леко пострадала. На място има служители на Полицията, които разговарят с шофьора. Автомобилът се намира по средата на пътя. Движението се осъществява нормално.\r\nНадежда КРЪСТЕВА", "date": "2017.06.06", "title": "Велико Търново: Жена е блъсната на пешеходна пътека на ул. „Васил Левски“"}
{"url": "http://www.focus-news.net/news/2017/06/06/2402028/sofiya-vazstanoveno-e-dvizhenieto-pri-78-km-na-magistrala-hemus.html", "text": "Възстановено е движението по автомагистрала „Хемус”, при км 78, в посока София. Това съобщиха от пресцентъра на Агенция „Пътна инфраструктура”. Трафикът беше временно ограничен поради пътен инцидент, при който се запали ТИР.", "date": "2017.06.06", "title": "София: Възстановено е движението при 78 км на магистрала „Хемус”"}
{"url": "http://www.focus-news.net/news/2017/06/06/2402026/blagoevgrad-fotoizlozhba-za-peshtera-magura-e-otkrita-v-regionalniya-istoricheski-muzey.html", "text": "Фотоизложба за пещера Магура е открита в Регионален исторически музей-Благоевград. Това каза Валерия Димитрова, главен експерт в Министерството на културата, по време на пресконференция по повод VI национална среща „Музеите и устойчивото развитие“, предаде репортер на Радио „Фокус“ - Пирин. Димитрова добави, че изложбата е открита на партерния етаж на музея. Тя отбеляза, че в момента в пещерата се правят изследвания и се правят опити да се подобри състоянието ѝ, защото дълги години нищо не е правено. Димитрова посочи, че пещерата има много интересна праистория, но за съжаление, в България няма такива специалисти, които могат да направят датировка на това, което е фиксирано върху стените.\r\nНатали СТЕФАНОВА", "date": "2017.06.06", "title": "Благоевград: Фотоизложба за пещера Магура е открита в Регионалния исторически музей"}
{"url": "http://www.focus-news.net/news/2017/06/06/2402031/blagoevgrad-predaden-e-na-sad-mazh-za-izmama-pri-prodazhba-na-avtomobil.html", "text": "Районна прокуратура – Благоевград внесе за разглеждане в съда обвинителен акт срещу Кирил Д., извършил престъпление чрез въвеждане в заблуждение с цел имотна облага - чл. 209, ал. 1 от НК. Това съобщиха от пресцентъра на Апелативна прокуратура – София. В началото на май 2016 г. свидетелят с инициали Ж.Д. от Бургас решил да закупи лек автомобил, като разглеждал различни интернет сайтове с обяви. В един от тях той харесал оферта за продажба на „Мерцедес“, предлаган за 28 800 лв. \r\nНа 10 май 2016 г. Ж.Д. се свързал на посочения в обявата телефон за контакт и провел разговор с Кирил Д. от гр. Благоевград относно техническото състояние на колата и цената. Двамата уговорили и възможността за извършване на бартер с друг лек автомобил и доплащане при сключване на договор за покупко-продажба. \r\nНа следващия ден купувачът, придружен от двама приятели, заминал за Благоевград със собствените им МПС. Срещата с продавача на колата - Кирил Д., се състояла на паркинга пред магазин „Техномаркет“, на която той пристигнал с обявения за продажба „Мерцедес“. След като огледали и пробвали колите, в присъствие на свидетели, двамата – купувачът и продавачът – започнали да водят преговори относно сключването на договор за покупко-продажба. Стигнали до уговорката обвиняемият Кирил Д. да получи в бартер лекият автомобил м. „Пежо“, собственост на Ж.Д., и парична сума в размер на 18 250 лв. \r\nОбвиняемият Кирил Д. обяснил, че „Мерцедес“-ът е собственост на брат му и го уверил, че има пълномощно за извършване на сделки с тази кола. Той обещал на следващия ден да сключат договор за покупко-продажба и да прехвърлят собствеността на двата автомобила. \r\nПредвид постигнатата уговорка, Ж.Д. дал на Кирил Д. 17 000 лв., като се разбрали остатъка да бъде изплатен при сключването на сделката. На свой ред обвиняемият му предал ключовете на автомобила. \r\nНа следващия ден двамата отишли в кантора на нотариус с цел оформяне на сделката. В един момент обвиняемият влязъл в кабинета на помощник-нотариуса и излязъл от там като държал в ръка документи. Той казал на Ж.Д., че трябва бързо да подпише договора, тъй като „щели да дойдат едни мутри, но които дължи пари“, след което документите били подписани от купувача без да се запознае със съдържанието им. В същия момент в чакалнята на кантората влезли двама мъже, които заявили на Ж.Д., че „Мерцедес“-ът е техен и взели от него ключа от автомобила. \r\nОбвиняемият Кирил Д. убедил Ж.Д., че предадените за покупко-продажбата пари са в дома му и ще му ги върне, обаче когато пристигнали на посочения от него адрес, той избягал. \r\nПострадалият от нереализираната сделка веднага подал жалба в Районно управление „Полиция” – Благоевград. След извършената предварителна проверка било образувано досъдебно производство, в хода на което се установило, че въпросният „Мерцедес“ не бил собственост на брата на обвиняемия Кирил Д., а бил продаден от него през декември 2016 г. на друго лице, както и че той от никого не бил упълномощаван с права относно ползването и разпореждането с него.", "date": "2017.06.06", "title": "Благоевград: Предаден е на съд мъж за измама при „продажба“ на автомобил"}
{"url": "http://www.focus-news.net/news/2017/06/06/2402032/prezidentat-rumen-radev-se-sreshtna-s-predsedatelya-na-varhovniya-kasatsionen-sad-lozan-panov.html", "text": "Президентът Румен Радев прие на „Дондуков“ 2 председателя на Върховния касационен съд  (ВКС) Лозан Панов. Това съобщиха от прессекретариата на държавния глава. Разговорът се състоя в рамките на провежданите от президента Радев срещи с представители на съдебната и изпълнителната власт, посветени на реформите в правосъдната система.\r\nПо време на срещата бяха представени предложения за реформи в  съдебната власт на председателя на ВКС Лозан Панов, както и перспективи за развитието на правосъдната ни система, които да гарантират нейната независимост и разделението на властите в страната.", "date": "2017.06.06", "title": "Президентът Румен Радев се срещна с председателя на Върховния касационен съд Лозан Панов"}
{"url": "http://www.focus-news.net/news/2017/06/06/2402018/prezidentat-na-frantsiya-emanyuel-makron-shte-rabotim-zaedno-za-integratsiyata-na-balgariya-v-evrozonata-i-shengen.html", "text": "С новия френски президент Еманюел Макрон изградихме добро начало на сътрудничество и доверие. Както всички в Европа, се надяваме в негово лице – с неговата младост и енергичност, но и с опита му като финансов министър да теглим Европа напред – силна и единна. Това заяви министър-председателят Бойко Борисов след срещата си в Елисейския дворец с президента на Френската република, съобщиха от правителствена информационна служба.\r\n„Считам, че направихме един добър разговор по основни теми в Европейския съюз и свързани с нашето председателство“, отбеляза премиерът Борисов. Той акцентира върху усилията, които страната ни полага за влизането в чакалнята на еврозоната и за присъединяването ни към Шенген. „Отчитат се усилията, които сме положили по миграционната тема, за финансовата дисциплина и публичните финанси, и реформите, които сме направили“, добави министър-председателят. Борисов съобщи, че президентът Макрон е приел поканата да посети България – визита, при която той лично ще има възможност да се увери в мерките, които страната ни взима за охрана на сухопътната и черноморската граница на Шенгенското пространство. Той уточни, че България може да се разглежда като периферия, но само географски, защото тя е важна за целостта, единството, охраната и защитата на ЕС. \r\nПред журналисти в Елисейския дворец президентът Еманюел Макрон отбеляза силната воля на премиера Борисов да се преодолеят оставащите етапи, за да се пристъпи към влизане в чакалнята на Еврозоната и в Шенгенското пространство. Макрон подчерта, че България положила много усилия в двете области и че Франция ще работи заедно със страната ни за интеграцията в тези две зони. По думите му е важно да се дава възможност на всички държави, които искат да се интегрират по-силно, да реализират това желание. Френският президент отбеляза силната европейска воля на Борисов и подчерта, че „всеки път, когато бъдат направени конкретни усилия, Франция ще застане до тези, които ги полагат и именно такъв е случаят”.\r\nБългария ще председателства Съвета на ЕС през първата половина на 2018 г. и от тази гледна точка беше изключително важно да можем да проведем стратегически разговор за дневния ред на председателството и върху приоритетите на Европа в краткосрочен план, добави президентът Макрон. Той обърна внимание върху две европейски теми – подобряването на социалното сближаване и опазването на границите. „България, която поради географското си положение е изложена на натиск, е свършила забележителна работа през последните години, като се изправи пред предизвикателството на мигрантската вълна”, заяви Макрон и изтъкна необходимостта от подобряване на колективната защита на Европа.\r\nПремиерът Борисов и президентът Макрон подчертаха значението на по-нататъшното развитие на двустранните отношения между България и Франция, както и възможността да бъдат реализирани съвместни проекти.", "date": "2017.06.06", "title": "Президентът на Франция Еманюел Макрон: Ще работим заедно за интеграцията на България в еврозоната и Шенген"}
{"url": "http://www.focus-news.net/news/2017/06/06/2402029/faz-turskiyat-premier-reagira-hladnokravno-na-reshenieto-za-izteglyane-na-germanskite-voynitsi-ot-indzhirlik.html", "text": "Министър-председателят на Турция Бинали Йълдъръм реагира хладнокръвно на предстоящото изтегляне на германските войници от натовската база „Инджирлик“, коментира националният ежедневник Die Frankfurter Allgemeine Zeitung.\r\n„Няма решение, което да е взето от наша страна. Да правят това, което искат“, подчерта Йълдъръм. \r\nТурция отказа да предостави неограничено право на посещение на депутати от Бундестага в базата, където са дислоцирани 260 военнослужещи на Берлин,  въпреки опита за уреждане на спора, предприет от външния министър Зигмар Габриел. .Тереза Герова", "date": "2017.06.06", "title": "FAZ: Турският премиер реагира хладнокръвно на решението за изтегляне на германските войници от „Инджирлик“"}
{"url": "http://www.focus-news.net/news/2017/06/06/2402035/stara-zagora-za-vtora-poredna-godina-profesionalna-gimnaziya-ivan-hadzhienov-organizira-nauchen-tehnofestival.html", "text": "За втора поредна година Професионална гимназия „Иван Хаджиенов” в Казанлък организира научен Технофестивал, каза за Радио „Фокус“ директорът на училището Марияна Демирева. Тя поясни, че проявата включва демонстрация на различни научни изобретения, дело на учениците, атрактивни състезания по природни науки и специален конкурс „Технофест”. „Целта на проявата е на практика да се приложи наученото от учениците по време на учебната година“, подчерта Демирева. \r\nЗа най-добрите млади научни работници и изобретатели фирми от Казанлък са осигурени награди. Технофестивалът ще се състои на 8 юни, четвъртък, от 13.30 часа в двора на ПГ „Иван Хаджиенов”.\r\nСлавяна ГАЙДАРОВА.", "date": "2017.06.06", "title": "Стара Загора: За втора поредна година Професионална гимназия „Иван Хаджиенов” организира научен Технофестивал"}
{"url": "http://www.focus-news.net/news/2017/06/06/2402034/blagoevgrad-gradat-shte-bade-domakin-na-shesta-natsionalna-sreshta-pod-mototo-muzeite-i-ustoychivoto-razvitie-obzor.html", "text": "Благоевград ще бъде домакин на Шеста национална среща под мотото „Музеите и устойчивото развитие“. По време на пресконференция във връзка с предстоящото събитие Христина Шопова, заместник-кмет по „Култура и хуманитарни дейности“ на Община Благоевград, отбеляза, че първата такава национална среща е проведена през 2012 година, а сега започва шестото поредно издание на срещата. По думите ѝ събитието е от важно значение въобще за музеите и за устойчивото им развитие, а за Благоевград е важно да се представи като добър домакин. „Аз съм сигурна, че ще го направим, тъй като в Регионален исторически музей работи доста добър екип, който има опита, тъй като все пак е правил такива неща и със сигурност ще се представи добре“, каза още тя. Валерия Димитрова, главен експерт в Министерството на културата, заяви, че всичко е започнало през 2012 година като един пилотен проект между Министерството на културата и Българския национален комитет на ИКОМ, с идеята да се провери как ще се възприеме тази идея за устойчивото развитие. По думите ѝ въпреки, че вече са минали толкова години оттогава тази, тема продължава да не е съвсем ясна. Тя каза още, че подобни срещи се организират и през есента, като досега са направени общо 10 срещи. Валерия Димитрова добави, че в срещата ще има и специални гости, поканени са зоологът д-р Петър Берон, сеизмологът проф. Бойко Рангелов, археологът Васил Николов, проф. Алберт Бенбасат и други.\r\nНатали СТЕФАНОВА", "date": "2017.06.06", "title": "Благоевград: Градът ще бъде домакин на Шеста национална среща под мотото „Музеите и устойчивото развитие“ (ОБЗОР)"}
{"url": "http://www.focus-news.net/news/2017/06/06/2402036/moldovaorg-moldova-vazobnovi-kupuvaneto-na-elektroenergiya-ot-pridnestrovieto.html", "text": "Държавната молдовска компания Energocom възобнови покупката на електроенергия от разположената на територията на непризнатата в международен план Приднестровска молдовска република компания „Молдовска ГРЕС“, съобщава местното онлайн издание Moldova.org.\r\nЗа да бъде възстановена покупко-продажбата на електроенергия между двете компании, „Молдова ГРЕС“ предложи по-изгодни условия за доставка и намали цената на самата електроенергия с 10% в сравнение с цените за покупката ѝ от украинската компания DTEK Traiding. Цветан Петров", "date": "2017.06.06", "title": "Moldova.org: Молдова възобнови купуването на електроенергия от Приднестровието"}
{"url": "http://www.focus-news.net/news/2017/06/06/2402038/burgas-okrazhnata-prokuratura-predade-na-sad-32-godishen-mazh-ot-aytos-koyto-protivozakonno-predlagal-krediti-na-grazhdani.html", "text": "Окръжна прокуратура – Бургас предаде на съд Ахмед А. (на 32 год. от гр. Айтос). Това съобщиха от Апелативна прокуратура – Бургас. Той е подсъдим затова, че през периода  01.03.2009 г. до 30.09.2011 г. в гр. Айтос, като физическо лице, без съответното разрешение „Лиценз\" отпускал  заеми с лихва на следните лица: \r\n - на 27.03.2009 г. в гр. Айтос отпуснал  на С. А. от гр.Айтос, ул. „Крали Марко” № 18  паричен заем в размер на сумата от 500 лева с 5 % месечна лихва и 500 лева разходи за прехвърляне на недвижими имот чрез дарение, при 5 % месечна лихва (общо 1000 лева, при 5% месечна лихва), като обезпечил заемната сума с недвижим имот, находящ се в гр.Айтос, продаден в последствие на 27.07.2009 г. на В. В. от гр.Айтос за сумата от 15 000 лева,  в резултат на което реализирал доход от 14 000 лева; \r\n- на 07.04.2009 г. в гр. Айтос отпуснал  на С. Х. от гр. Айтос, ул. „Трайко Китанчев” № 20 сумата от 5 000 лева с 15 % месечна лихва, като обезпечил заемната сума с недвижими имоти с данъчна оценка 11 663.70 лева, при пазарната стойност на имота  31 000 лева, в резултат на което реализирал  доход в размер на 29 000 лева;\r\n- на неустановени точно две последователни дати през месец май 2009 г. в гр. Айтос, отпуснал на М. Н. и съпругата му Р. Н., и двамата от гр. Айтос, ул. „Луда Камчия” № 15, паричен заем в размер на 2000 лева с 13 % месечна лихва като реализирал доход в размер на 1 100 лева;\r\n- на неустановена точно дата, през м. юли-август 2009 г. в гр. Айтос след продажбата на недвижим имот отпуснал на С. А. от гр.Айтос, ул. „Крали Марко” № 18  паричен заем в размер на сумата от 2000 лева с 5 % месечна лихва, като реализирал доход от 200 лева; \r\n- на неустановена дата през месец октомври, 2010 г. в гр. Айтос отпуснал  на А. Е. от гр. Айтос, ул. „Крали Марко” № 35 паричен заем в размер на  100 лева с 20 % месечна лихва, като не успял да реализира доход; \r\n- на неустановена дата през месец януари-февруари, 2011 г. в гр. Айтос отпуснал на И. В. от гр.Айтос, ул. „Крали Марко” № 68 сумата от 100 лева с  месечна лихва от 50 %;\r\n- на неустановена точно дата през периода края на месец август, началото на м. септември 2011 г. в гр. Айтос отпуснал  А. Й. от гр. Айтос, ул. „Кокиче” № 27 паричен заем в размер на 250 лева с  20 %, като реализирал доход от 100 лева; \r\n- на неустановена точно дата през периода края на месец август, началото на м. септември 2011 г. в гр. Айтос отпуснал  на Б. Й. от гр. Айтос, ул. „Кокиче” № 27 паричен заем в размер 250 лева с 20 % месечна лихва като реализирал доход от 100 лева; \r\nВ резултат на горепосочената дейност получил значителни неправомерни доходи в общ размер 44 500 лева – престъпление по чл. 252, ал. 2, във вр. с ал. 1 от НК, вр. чл. 1, ал. 2, чл. 2, ал. 1, чл. 13, ал. 1, параграф 1, т. 20 от Закона за кредитните институции.\r\nОкръжен съд – Бургас е насрочил заседанието си на 07.06.2017 г.", "date": "2017.06.06", "title": "Бургас: Окръжната прокуратура предаде на съд 32-годишен мъж от Айтос, който противозаконно предлагал кредити на граждани"}
{"url": "http://www.focus-news.net/news/2017/06/06/2402039/yambol-antichen-festival-shte-se-provede-v-drevniya-antichen-grad-kabile.html", "text": "Над 100 възстановчици ще пресъздадат духа на древните времена в започващия този уикенд Шести Панаир на туристическите забавления и анимации в Тракийския и античен град Кабиле, съобщиха от пресцентъра на Община Ямбол. Освен от Ямбол за събитието идват хора от цялата страна, сред тях са клубовете „Крумъ Страшний“ - Шумен, „Dux Anticae“ – Свищов, „Крепост Туида“ – Сливен, „Мос Майорум Улпие Сердице“ – София, Клуб „Ситалк“ – Пловдив, Спортен клуб по стрелба с лък „Робин Худ“ - София. \r\nНачалото на фестивала ще бъде поставено в петък, 9 юни, от 18.00 часа с шествие по централните пешеходни улици на Ямбол. Битки и сцени от ежедневието на отминалите епохи ще оживеят пред публиката на 10 и 11 юни сред руините на древния град Кабиле, който днес е един от най-добре запазените археологически резервати в България. Траки, римляни, гърци, готи, българи, воини, търговци, занаятчии, танцьорки, градски първенци, граждани и роби, дори легендарният древногръцки баснописец Езоп и персонаж като Херкулес ще изпълнят с колорита си античния град. Фестивалът е част от събитията за празника на Ямбол, а за посетителите са подготвени много забавления, за да почувстват истински празничната атмосфера.", "date": "2017.06.06", "title": "Ямбол: Античен фестивал ще се проведе в древния античен град Кабиле"}
{"url": "http://www.focus-news.net/news/2017/06/06/2402040/burgas-ostaviha-v-aresta-40-godishen-ruski-grazhdanin-izdirvan-za-ubiystvo.html", "text": "Оставиха в ареста Митрадевананда С. (на 40 г. от гр. Хабаровск, Амурска област, Русия). Той е пребивавал временно в гр. Бургас. Митрадевананда С. е издирван по каналите на Интерпол по заповед за арест издадена на 05.04.2017 г. от съдия в Районен съд  в град Москва. Това съобщиха от Апелативна прокуратура – Бургас. Руският гражданин се издирва от страната си за убийство, което е извършено на 18.06.2016 г. Престъплението има свой аналог в българското наказателно право – чл.116, ал.1, т.5 и т.9 от НК, за което се предвижда наказание „лишаване от свобода“ от 15 г. до 20 г., доживотен затвор или доживотен затвор без право на замяна. Налице са и данни  за извършени и други престъпления от Митрадевананда С., а именно – сексуално насилие и мъчения над деца. Сочи се, че лицето е лидер на криминална група, създадена с цел набиране на жени от Русия, Украйна и Беларус, чрез Интернет. Момичетата са били принуждавани да прекратят  всякакви контакти с техните близки, да имат сексуални отношения с лицето, да участват във филми с порнографско съдържание  и да проституират в Европа, САЩ и Мексико. Същият е заподозрян  и за убийството на непълнолетно момче, което е безследно изчезнало на 17.03.2016г., както и за мъчения и насилствени сексуални действия срещу други лица.\r\nПрокурорът бе категоричен, че Митрадевананда С. трябва да остане в ареста, тъй като може да избегне наказателна отговорност или да извърши ново престъпление.\r\nСъдът прие мотивите на прокурора и остави в ареста Митрадевананда С. Определението на Апелативен съд – Бургас е окончателно.", "date": "2017.06.06", "title": "Бургас: Оставиха в ареста 40-годишен руски гражданин, издирван за убийство"}
{"url": "http://www.focus-news.net/news/2017/06/06/2402041/veliko-tarnovo-pada-tsenata-na-chereshite-sled-chereshova-zadushnitsa-na-kooperativniya-pazar.html", "text": "Пада цената на черешите след Черешова задушница на Кооперативния пазар във Велико Търново, сочи репортерска проверка на Радио „Фокус“ – Велико Търново. Цената на сладкия плод вече е между 3,00 и 3,50 лв./кг. Дни преди Черешова задушница черешите се продаваха около 4,00 лв./кг. Спад се отчита и при цената на ягодите, която е около 2,00 – 2,50 лв./кг. На пазара са излезли и традиционните за сезона праскови и нектарини. Нектарините се продават за 2,80 – 3,00 лв./кг, докато прасковите са около 2,00 – 2,50 лв./кг. Дините и пъпешите също са търсени от великотърновци. Цената на динята е между 0,80 – 1,20 лв./кг.\r\nНадежда КРЪСТЕВА", "date": "2017.06.06", "title": "Велико Търново: Пада цената на черешите след Черешова задушница на Кооперативния пазар"}
{"url": "http://www.focus-news.net/news/2017/06/06/2402045/burgas-rayonen-sad-aytos-zadarzha-pod-strazha-23-godishen-mazh-za-prichinyavane-na-sredna-telesna-povreda-chrez-udar-s-bradva-v-s-topolitsa.html", "text": "Районен съд – Айтос задържа под стража Митко С. ( на 23 г. от гр. Сливен). Това съобщиха от Апелативна прокуратура – Бургас. Той е обвинен за това, че на 31.05.2017 г., около 21.00 ч. в с. Тополица, обл. Бургас, в района на жп гарата, чрез нанасяне на удар с брадва в областта на главата, причинил на М. Н., средна телесна повреда, изразяваща се в постоянно общо разстройство на здравето, неопасно за живота – престъпление по чл.129, ал.1 от НК.\r\nСпоред прокурора, налице е обосновано предположение за това, че Митко С. е извършил престъплението, в което е обвинен. Представителят на държавното обвинение е категоричен, че Митко С. може да се укрие или да извърши ново престъпление.\r\nСъдът прие мотивите на прокурора и задържа под стража обвиняемия.\r\nОпределението на Районен съд – Айтос подлежи на обжалване пред Окръжен съд – Бургас.", "date": "2017.06.06", "title": "Бургас: Районен съд – Айтос задържа под стража 23-годишен мъж за причиняване на средна телесна повреда чрез удар с брадва в с. Тополица"}
{"url": "http://www.focus-news.net/news/2017/06/06/2402043/s-4-mln-lv-ot-op-regioni-v-rastezh-shte-bade-podobrena-gradskata-sreda-v-pernik-zamestnik-ministar-denitsa-nikolova-dade-start-na-obnovitelnite-deynosti-po-proekta.html", "text": "Обновяват междублоковото пространство и изграждат нов парк в Перник с над 4 млн. лв., осигурени от Министерството на регионалното развитие и благоустройството (МРРБ). Средствата са по линия на Оперативна програма „Региони в растеж“ 2014-2020 г. Това съобщиха от пресцентъра на МРРБ. Начало на изпълнението на обектите постави заместник-министърът на регионалното развитие и благоустройството Деница Николова. \r\nПроектът „Подобряване на градска среда в град Перник“ включва благоустрояване на кв. „Тева“, изграждане на Парк на предизвикателствата“ в местност „Войниковец“ и реконструкция на мост над река Струма при ул. „Струма“. Предвидени са дейности по изграждане на пешеходни алеи, площадки за отдих, паркова мебел и озеленяване на междублоковите пространства, включително детски и спортни площадки, както и въвеждане на енергоспестяващо осветление, паркинг. В парка ще се изгради зона за отдих и спорт като алтернативни занимания и забавления за деца и младежи, разположена на обща площ 20 дка. Ще има и сцена за културни изяви, детски площадки с различно оборудване, комбинирано игрище, зона за катерене, обособен палатков лагер - част от \"скаутска зона\", зона с трасета за маунтинбайк и др. \r\nЗа мен е чест и удоволствие винаги да присъствам на стартирането на една нова инвестиция, още повече в градска среда. Това създава по-висок стандарт на живот на хората и всички, които се възползват от това, което обновяваме, за да живеем по-добре, каза по време на церемонията днес зам.-министър Николова.  Тя изрази надежда, че  с изпълнението на този мащабен проект жителите на Перник ще имат възможност  да водят децата и гостите си в нов парк, където да почиват и спортуват. \r\nОбщина Перник изпълни успешно и редица проекти в изминалия програмен период. Реализирани са 16 проекта с инвестиции от над 37 млн. лв., напомни зам.-министърът. Тя отбеляза, че програмния период до 2020 г. по ОПРР в общината предстои да се инвестират над 24 млн.лв.  „Освен проекта, който стартираме днес, общината има да изпълнява енергийна ефективност на жилищни сгради, подкрепа и реконстркцуя на 2 детски градини, внедряванер на екологичен градски транспорт, социални жилища, обновяване на административни сгради. Надявам се, че с ресурса до 2020 г. ще успеем да реализираме проектите, а Перник да стане по-привлекателен център за икономика и работни места“, посочи още тя. \r\nПред журналисти зам.-министър Николова коментира, че 39 български града ще получат ресурс от над половин милиард лева за обновяване на градската среда, включващи реновиране на градски площи, ремонт на улична мрежа и детски площадки, въвеждане на мерки за енергийна ефективност и др.", "date": "2017.06.06", "title": "С 4 млн. лв. от ОП „Региони в растеж“ ще бъде подобрена градската среда в Перник, заместник-министър Деница Николова даде старт на обновителните дейности по проекта"}
{"url": "http://www.focus-news.net/news/2017/06/06/2401987/plovdiv-ochakva-se-do-dovechera-da-bade-otmeneno-chastichnoto-bedstveno-polozhenie-v-kalofer-obyaveno-zaradi-poroya-na-2-yuni.html", "text": "Очаква се до довечера да бъде отменено частичното бедствено положение в Калофер, обявено заради пороя на 2 юни. Това каза в предаването „Часът на Карлово” на Радио „Фокус” - Пловдив кметът на град Калофер Румен Стоянов. „Мярката е превантивна, заради многото разрушени улици”, каза кметът. Пороят е залял улиците точно на празника на град Калофер. Залята е била най-вече североизточната част на града. „Наноси и кална маса се свлякоха и на площада, който се наводнява вече за втори път”, каза кметът. Една улица е останала напълно откъсната. Кметът на Калофер посочи, че градът е водосборна зона и дори при по-малки дъждове се събира много вода. Още рано сутринта под негово ръководство е започнало разчистване на площада. Взети са били мерки за проходимостта на улицата, която е била откъсната.\r\nВчера общинска комисия е описала щетите. Очаква се Община Карлово да кандидатства пред Междуведомствената комисия по бедствия и аварии, за да бъдат отпуснати средства за разрушената общинска инфраструктура.\r\nЦветана ТОНЧЕВА", "date": "2017.06.06", "title": "Пловдив: Очаква се до довечера да бъде отменено частичното бедствено положение в Калофер, обявено заради пороя на 2 юни"}
{"url": "http://www.focus-news.net/news/2017/06/06/2402046/ivan-mishev-ribarskoto-sdruzhenie-balkanka-2009-brakonierstvoto-po-rekite-i-yazovirite-prodalzhava-da-e-seriozen-problem.html", "text": "Бракониерството по реките и язовирите продължава да е сериозен проблем за област Благоевград, а и не само. Това каза за Радио „Фокус“ – Пирин Иван Мишев, председател на Рибарското сдружение „Балканка 2009“. Според него масово се бракониерства, въпреки неистовите опити на Изпълнителна агенция по рибарство и аквакултури за отпор. „В това число и нашето сдружение се опитва да помага, но проблемът е много сериозен. Масово е неразбирането сред хората, че по този начин няма да остане риба в реките и язовирите. Имаме законодателство, което не е лошо, но най-вече проблемът е в това, че след като се хване бракониерът и му се напише съответното наказателно постановление, отива се на обжалване в съда и там 90 % от постановленията падат, въпреки законите, въпреки нормативните разпоредби, указващи как всичко трябва да е“, каза още Мишев. Той добави, че друг проблем, освен бракониерството продължават да бъдат т.нар. малки водно-електрически централи по планинските реки. По думите му всички подобни съоръжения, които се строят, унищожават речното корито, рибите, растителност и всичко, което се намира по поречието на реката в района на съответния ВЕЦ.\r\nЛивия НИНОВА", "date": "2017.06.06", "title": "Иван Мишев, Рибарското сдружение „Балканка 2009“: Бракониерството по реките и язовирите продължава да е сериозен проблем"}
{"url": "http://www.focus-news.net/news/2017/06/06/2402049/prof-plamen-pavlov-prevzemaneto-na-plovdiv-prez-1205-g-ot-tsar-kaloyan-govori-za-mashtabnata-politika-na-parvite-asenevtsi-za-vazstanovyavane-na-nezavisimata-balgarska-darzhava-kakto-e-bila-nyakoga.html", "text": "Превземането на Пловдив през 1205 г. от цар Калоян говори за мащабната политика на първите Асеневци за възстановяване на независимата българска държава, както е била някога. Това каза историкът проф. Пламен Павлов в интервю за Агенция „Фокус“ по повод годишнината от завладяването на Пловдив от цар Калоян (6 юни 1205 г.). \"Те още по време на избухването на въстанието в Търново казват, че искат да възстановят независимата българска държава, както е била някога, т.е. в нейните предели от времето на старите български царе. Калоян изрично сочи в едно писмо до папа Инокентий Трети, че тези стари царе, които Асеневци смятат за свои прародители, са: Симеон, Петър и Самуил. Нека не забравяме, че царете от династията Асеневци се смятат за преки наследници на династията на Първото българско царство и цялото българско етническо и геополитическо пространство, което най-общо бихме могли да наречем Мизия, Тракия и Македония“, каза проф. Павлов. „Около събитията, свързани с цар Калоян се говори за много силна българска партия в града и също за павликяните, т.е. за еретическата общност на тази източна ерес. Тя e подценена в нашата традиция. Отдаваме повече внимание на богомилството. Не бива да забравяме, че в България много силно е било и павликянството. Неслучайно днешното католическо население около Пловдив, което е българско, е наричано павликянско. То приема католицизма в 17 век, скъсвайки с дотогавашното си павликянско, християнско вероизповедание. Нека не забравяме, че павликянството е християнска доктрина. В 1203 г., когато Византийската империята рухва под ударите на кръстоносците, Пловдив попада в български ръце“, разказа проф. Павлов. „Макар че корените на ереста са в Мала Азия и Армения, самите павликяни още в 11 век вече имат българско самосъзнание. Те вдигат едно голямо въстание през 1084 -1086 г., което се вписва в историята на България, не на някоя друга държава“, коментира историкът. Проф. Павлов уточни, че по времето на цар Калоян в Пловдив ситуацията е особена, тъй като в Северна и Източна Тракия се сблъскват интересите на Латинската империя, създадена от френските рицари, начело с Балдуин Фландърски, на самата България, която е отхвърлила византийското владичество и на византийската аристокрация, която се опитва да съхрани по някакъв начин определени области на империята под своя власт. По думите му това, което става през 1205 г. е свързано именно със сложния триъгълник България, Латинската империя и „Остатъчната Византия“. „В 1203 г. Калоян взема града, но събитията в Тракия са много напрегнати и сложни. Бившият император на Византия Алексий III бяга от Константинопол и иска да отиде в Пловдив, но гражданите не го допускат. Това показва, че градът продължава да е български. Затова Алексий III се установява в Беломорието. След перипетиите на това много бурно развитие, в 1204 г. градът е превзет от самите кръстоносци. Там е създадено едно херцогство. Една голяма териториална единица, начело с френския херцог Рение дьо Три, подчинен на Балдуин Фландърски. Това създава допълнително напрежение между Латинската империя и България, тъй като Калоян с пълно основание има претенции, че градът е негов и една традиционна българска земя няма какво да търси в друга държава освен в България“, допълни историкът. Той обясни, че започват действия, в които Рение дьо Три бяга от града, но се укрепява в Стенимахос, т.е. в днешния Асеновград. „Самият Пловдив и близкият му район се превръщат във фронтова линия. Именно от това се опитва да се възползва византийската аристокрация. В Пловдив е имало избягали аристократи от Цариград. Техен водач е Алексий Аспиет, представител на военния елит с очевидно силни позиции. Той се обявява за император в Пловдив. Няма съмнение, че той се обявява не просто за местен владетел, а има претенции да бъде един от наследниците на Византия. Макар и мимолетно, заедно с Никея, Епир и Трапезунд  Филипопол влиза в категорията на свободните руини на Византийската империя“, разказа историкът. Проф. Павлов посочи, че цар Калоян не може да търпи подобно нещо и влиза в контакт с местното българско православно и павликянско население. „След един поход в Беломорието към Солун, на връщане към Търново, той атакува тези бунтовници в Пловдив и превзема крепостта“, обясни историкът. Проф. Павлов уточни, че Алексий Аспиет е екзекутиран и е наказан пловдивският митрополит. „Градът търпи чувствителни загуби. Калоян твърде жестоко се справя с този бунт срещу себе си. Може би има някаква връзка и с латинците. Те  търсят различни комбинации, за да привлекат местната ромейска аристокрация. Най-добрият познавач на историята на средновековния Пловдив проф. Ани Данчева - Василева от Института по история при БАН има една голяма книга за Пловдив през Средновековието, издадена през 2009 г. Там много подробно са разгледани тези събития. В голяма част съм съгласен с разсъжденията на проф. Ани Данчева. Тя приема, че латинците имат някакъв пръст в този бунт. Те се опитват да привлекат част от византийската аристокрация. По-късно го правят с един друг византийски благородник, Теодор Врана, който има и далечни български корени“, посочи проф. Паввлов. Той допълни, че така или иначе Пловдив остава в територията на България. Това говори за мащабната политика на първите Асеневци – Петър, Асен и Калоян.\r\nДеница КИТАНОВА", "date": "2017.06.06", "title": "Проф. Пламен Павлов: Превземането на Пловдив през 1205 г. от цар Калоян говори за мащабната политика на първите Асеневци за възстановяване на независимата българска държава, както е била някога"}
{"url": "http://www.focus-news.net/news/2017/06/06/2402047/ministar-predsedatelyat-boyko-borisov-pristigna-v-berlin.html", "text": "Министър-председателят на България Бойко Борисов пристигна в Берлин, съобщиха от правителствена информационна служба. Предстои премиерът да се срещне с президента на Федерална република Германия Франк-Валтер Щайнмайер и с федералния канцлер Ангела Меркел.", "date": "2017.06.06", "title": "Министър-председателят Бойко Борисов пристигна в Берлин"}
{"url": "http://www.focus-news.net/news/2017/06/06/2402050/sport-uefa-opredeli-nay-dobriya-gol-prez-sezona-na-shampionska-liga.html", "text": "Техническите наблюдатели от Съюза на европейските футболни асоциации (УЕФА) определиха кой е бил най-добрият гол по време на сезона на Шампионска лига. За най-добро е избрано попадението на нападателя на отбора на Хърватия Марио Манджукич, който играе и за Ювентус, във вратата на Реал Мадрид на финала на сезон 2016/2017 на Шампионска лига.", "date": "2017.06.06", "title": "Спорт: УЕФА определи най-добрия гол през сезона на Шампионска лига"}
{"url": "http://www.focus-news.net/news/2017/06/06/2402052/seryozha-lazarov-kmet-na-obshtina-lesichovo-zhitelite-na-selo-kalugerovo-sa-protiv-zayaveno-namerenie-za-izgrazhdane-na-tseh-za-biodizel-v-rayona.html", "text": "Преди няколко дни в Калугерово се проведе среща с Инициативен комитет по повод намерение на фирма да произвежда биодизел в района, каза за Радио „Фокус” – Пазарджик кметът на община Лесичово Серьожа Лазаров. Той уточни, че по време на срещата жителите на Калугерово и общинското ръководство са се обединили около идеята, че са против подобен тип производство и изграждане на цех за биодизел. „По време на срещата от комитета бяха набелязани мерки, сред които да се запита фирмата дали има официални намерения да прави нещо. Уведомили сме РИОСВ – Пазарджик и има протокол. Засега обаче фирмата не е предявила интерес нещо да строи, защото при нас, в Общината, няма подадени никакви документи във връзка с това инвестиционно намерение. Въпреки това от Инициативния комитет  ще отнесат въпроса до областния управител на Пазарджишка област Стефан Мирев”, допълни Лазаров.\r\nТеодора ДИМИТРОВА", "date": "2017.06.06", "title": "Серьожа Лазаров, кмет на община Лесичово: Жителите на село Калугерово са против заявено намерение за изграждане на цех за биодизел в района"}
{"url": "http://www.focus-news.net/news/2017/06/06/2402053/prezidentat-rumen-radev-se-sreshtna-s-bivshiya-ministar-na-vanshnite-raboti-na-frantsiya-yuber-vedrin.html", "text": "Държавният глава Румен Радев прие днес на „Дондуков“ 2 бившия министър на външните работи на Франция и дипломатически съветник на президента Франсоа Митеран Юбер Ведрин, който е у нас по покана на Френския институт в България за участие в дебат на тема „Външната политика на Европейския съюз: кои са основите за една всеобща стратегия“.  Това съобщиха от прессекретариата на държавния глава.\r\nСред основните акценти на разговора бяха значението на българо-френските отношения в двустранен и европейски план, както и важни теми от европейския дневен ред като бъдещето на Европа и Европейския съюз. Президентът Радев запозна госта с мерките, които страната ни предприема като външна граница на Европейския съюз във връзка с мигрантската проблематика. От своя страна Юбер Ведрин сподели виждания за по-ефективно справяне с бежанските и мигрантски потоци, както и оценката си за процеса на интеграция на бежанците във Франция и Европа.  \r\nРумен Радев и Юбер Ведрин дадоха висока оценка за развитието на българо-френските отношения.", "date": "2017.06.06", "title": "Президентът Румен Радев се срещна с бившия министър на външните работи на Франция Юбер Ведрин"}
{"url": "http://www.focus-news.net/news/2017/06/06/2402051/pregled-na-mezhdunarodnite-novini-do-18-chasa-agentsiya-fokus.html", "text": "Френски полицай стреля и рани мъж, който го нападна с чук пред катедралата „Света Богородица“ в столицата Париж.\r\nПолицията отцепи района пред сградата след инцидента. Местна телевизия показа туристи да бягат да се скрият.\r\n***Сирийската армия освободи от терористичната групировка „Ислямска държава“ редица села в провинция Ракка.\r\nПри операцията силите на Дамаск отблъснаха екстремистите от общо шест села в западната част на провинцията.\r\nПо-рано официален представител на кюрдските Сирийски демократични сили (СДС) обяви началото на офанзива за освобождението на град Ракка. Силите на СДС влязоха в града от изток.\r\n***Военният съюз на Запада засилва военното си присъствие и инфраструктура в съседни на Руската федерация региони, включително на границата с Калининградската област, грубо нарушавайки по този начин Основополагащия акт от 1997 г. за отношенията между НАТО и Русия. Това заяви министърът на външните работи на Руската федерация Сергей Лавров, говорейки пред студенти в Балтийския държавен университет.\r\n„Днес в Алианса приемат решения, които грубо нарушават положенията на Основополагащия акт Русия-НАТО. Рязко бяха увеличени мащабите на военната активност, засилват се военното присъствие и и инфраструктура в гранични с Русия региони, включително на границата с Калининградската област“, подчерта първият дипломат на Москва. \r\nПрез май тази година бяха отбелязани 20 г. от подписването на документа и 15 г. от от приемането на Римската декларация за ново качество на отношенията между Русия и НАТО, припомни ръководителят на руското външно министерство.\r\n\"Въпреки това, заложената в тези документи цел - да се преодолеят остатъците от конфронтация и конкуренция, повишаване на взаимното доверие и сътрудничество - не са постигнати, най-вече защото НАТО остава институция от Студената война, неспособна да отговори адекватно на предизвикателствата на новото хилядолетие\", коментира Лавров.\r\n***Емирът на Кувейт ще посети Саудитска Арабия във вторник, за да проведе разговори, насочени към разрешаване на дипломатическа криза между Катар и арабските нации.\r\n\"Днес емирът се отправя на пътуване до Саудитска Арабия. Ние се молим на Бога да му помогне да успее да постигне единство в Персийския залив“, заяви един от депутатите по време на парламентарна сесия.\r\n***Британската полиция съобщи, че е извършен още един арест във връзка с разследването на терористичната атака в Лондон, при която загинаха седем души.\r\n„Двадесет и седем годишен мъж бе арестуван в 8.05 часа (местно време)“, разкриха от полицията, уточнявайки, че арестът е извършен в района Баркинг, предградие на Източен Лондон.\r\n***Министър-председателят на Черна гора Душко Маркович изрази надежди, че скоро Македония и Босна и Херцеговина също ще станат членове на западния отбранителен съюз.\r\n„Бих искал и Босна и Херцеговина, и Македония да ускорят процеса. Знаете, че Македония бе отишла много напред, но по различни причини изостана по този път. Вярвам, че сега се създават обстоятелства и вътрешна атмосфера в Македония, за да поеме към ускорена интеграция не само към НАТО, но и към Европейския съюз. Черна гора е тук, за да укрепне, да бъде с Македония и да подкрепи и насърчи, със своя опит и знание, този процес, за да бъде завършен в най-кратки срокове“, заяви Маркович на официалната церемония за присъединяването на Черна гора към НАТО, която бе проведена в понеделник във Вашингтон.\r\n***Плановете на Молдова за променя на начина, по който се провеждат изборите в страната, са \"неуместни\", заключиха европейските експерти. \r\nСтановището на експертите бе възложено от Венецианската комисия - орган, който се занимава със спорове за права и демокрация в Европа, и чиито решения държавите-членки - включително Молдова - се ангажират да зачитат.\r\nЕкспертите твърдят, че съществува опасност предложената нова избирателна система да бъде податлива на неправомерно влияние от страна на политически или бизнес интереси.\r\nМолдова е една от бившите съветски държави, сред които Украйна и Грузия, които попадат под „ударите“ на войната за влияние между Русия и Запада.\r\n***Денатурализацията на Фетхуллах Гюлен няма да създаде препятствия за екстрадицията му от САЩ в Турция. Това заяви правосъдният министър Бекир Боздаг. \r\nГоворейки пред репортери пред парламента в Анкара, Боздаг заяви: \"Правото на Турция да съди (Гюлен) е запазено при всякакви обстоятелства, а отхвърлянето на това право не подлежи на въпрос. Това [отнемането на гражданството на Гюлен] не е пречка за екстрадицията и временно му арестуване\", обясни турският министър на правосъдието. \r\nБоздаг подчерта, че Турция няма да се откаже от стремежа си Гюлен да бъде екстрадиран от САЩ. „Рано или късно ще върнем в Турция лидера на ФЕТО и ще го изправим на съд“, категоричен бе Боздаг.\r\n***Министър-председателят на Турция Бинали Йълдъръм реагира хладнокръвно на предстоящото изтегляне на германските войници от натовската база „Инджирлик“.\r\n„Няма решение, което да е взето от наша страна. Да правят това, което искат“, подчерта Йълдъръм. \r\nТурция отказа да предостави неограничено право на посещение на депутати от Бундестага в базата, където са дислоцирани 260 военнослужещи на Берлин, въпреки опита за\r\n***Руски Су-27 прихвана и съпроводи бомбардировач от военновъздушните сили на САЩ, изпълнявал полет в близост до границите на Руската федерация над Балтийско море. Това съобщиха пред журналисти от пресслужбата на Министерството на отбраната в Москва.\r\n„На 6 юни около 10 часа руските средства за контрол на въздушното пространство над неутралните води на Балтийско море забелязаха летяща в близост до държавните граници на РФ въздушна цел. За прихващането на целта във въздуха бе вдигнат изтребител Су-27 от състава на дежурните средства на ПВО на Балтийския флот“, се казва в съобщение от военното ведомство в Москва.\r\n„Екипажът на руския Су-27, приближавайки се към въздушния обект на безопасно разстояние, го идентифицира като американски стратегически бомбардировач В-52 и осъществи съпровождането му“, уточниха от Министерството на отбраната.\r\n***", "date": "2017.06.06", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/06/06/2402044/ria-novosti-siriyskata-armiya-osvobodi-ot-islyamska-darzhava-nyakolko-sela-v-provintsiya-rakka.html", "text": "Сирийската армия освободи от терористичната групировка „Ислямска държава“ редица села в провинция Ракка, съобщи за агенция РИА Новости местен източник.\r\nПри операцията силите на Дамаск отблъснаха екстремистите от общо шест села в западната част на провинцията.\r\nПо-рано официален представител на кюрдските Сирийски демократични сили (СДС) обяви началото на офанзива за освобождението на град Ракка. Силите на СДС влязоха в града от изток. Цветан Петров", "date": "2017.06.06", "title": "РИА Новости: Сирийската армия освободи от „Ислямска държава“ няколко села в провинция Ракка"}
{"url": "http://www.focus-news.net/news/2017/06/06/2402048/afp-frenski-politsay-rani-napadatel-pred-katedralata-sveta-bogoroditsa-v-parizh.html", "text": "Френски полицай стреля и рани мъж, който го нападна с чук пред катедралата „Света Богородица“ в столицата Париж, съобщава AFP, позовавайки се на информация от властите.\r\nПолицията отцепи района пред сградата след инцидента. Местна телевизия показа туристи да бягат да се скрият. Цветан Петров", "date": "2017.06.06", "title": "AFP: Френски полицай рани нападател пред катедралата „Света Богородица“ в Париж"}
{"url": "http://www.focus-news.net/news/2017/06/06/2402054/afp-vlastite-v-parizh-prizovaha-grazhdanite-da-stoyat-dalech-ot-katedralata-sveta-bogoroditsa.html", "text": "Властите в Париж призоваха гражданите да стоят далеч от катедралата „Света Богородица“ в Париж, една от най-големите туристически атракции в града, съобщава AFP. Полицията отцепи района пред сградата.\r\nДействията на органите на реда дойдоха, след като мъж с чук нападна полицай пред катедралата, който на свой ред го простреля.\r\nФранция се намира в извънредно положение и в страната действа възможно най-високото ниво на тревога след поредица от терористични атаки, започнали през 2015 г., при които загинаха над 230 души. Цветан Петров", "date": "2017.06.06", "title": "AFP: Властите в Париж призоваха гражданите да стоят далеч от катедралата „Света Богородица“"}
{"url": "http://www.focus-news.net/news/2017/06/06/2402055/15-kilometrova-kolona-ot-tovarni-avtomobili-se-e-obrazuvala-na-gkpp-kulata-promahon-na-vlizane-v-balgariya.html", "text": "15-километрова колона от товарни автомобили се е образувала на ГКПП „Кулата – Промахон“ на влизане в България, съобщи слушател на Радио „Фокус“. По думите му трафикът на българо-гръцката граница е силно затруднен, а километричните колони, които се образуват ежедневно стават все по-големи.", "date": "2017.06.06", "title": "15-километрова колона от товарни автомобили се е образувала на ГКПП „Кулата – Промахон“ на влизане в България"}
{"url": "http://www.focus-news.net/news/2017/06/06/2402056/afp-frenskata-prokuratura-za-borba-sreshtu-terorizma-zapochna-razsledvane-na-napadenieto-pred-katedralata-sveta-bogoroditsa.html", "text": "Френската прокуратура за борба срещу тероризма започна разследване на нападението пред катедралата „Света Богородица“ в Париж, съобщава AFP.\r\nПо-рано полицията отцепи района пред сградата, а властите призоваха гражданите да стоят далеч от нея, след като мъж с чук нападна полицай пред катедралата, а на свой ред го простреля. Цветан Петров", "date": "2017.06.06", "title": "AFP: Френската прокуратура за борба срещу тероризма започна разследване на нападението пред катедралата „Света Богородица“"}
{"url": "http://www.focus-news.net/news/2017/06/06/2402057/veliko-tarnovo-velikotarnovets-stana-donor-i-spasi-trima-tezhko-bolni.html", "text": "Четвърта донорска ситуация за 2017 година бе реализирана в МОБАЛ „Д-р Ст. Черкезов” във Велико Търново. Това съобщи за Радио „Фокус“ – Велико Търново Ваня Паунова, отговаряща за връзки с обществеността на лечебното заведение. Случаят е от началото на месеца, когато 48-годишен мъж от областта изпада в мозъчна смърт, вследствие на мозъчен инсулт. „Въпреки грижите на медиците и след констатацията на мозъчната смърт, и въпреки тежката си загубата, близките взеха хуманното решение да дарят органите и така да спасят живота на други тежко болни пациенти. Ръководството на областната болница и всички медицински специалисти и професионалисти по здравни грижи изказват своите съболезнования на близките на донора, но и сърдечно им благодарят за силата и човечността, която проявиха в такъв труден и тежък момент“, посочи още Паунова. По думите ѝ, след подготвяне на документите екип на Университетска болница „Лозенец“ е взел донора за извършване на експлантация на черния дроб и бъбреците на 48-годишния мъж. Така дроб на донора е трансплантиран в УБ „Лозенец”, а бъбреците в  Александровска болница. Един от координаторите по донорство в стационара – д-р Ваня Лъчезарова, съобщи, че реципиентите са добре.\r\nРъководството на МОБАЛ „Д-р Ст. Черкезов” АД за сетен път благодари на близките на донора и екипа на д-р Сибила Маринова, началник на Отделение за анестезиология и интензивно лечение, както и на д-р Ваня Лъчезарова – другият координатор по донорството в стационара.\r\nКъм момента, на тежката загуба за семейството на 48-годишния мъж, чакащите за трансплантация на бъбрек и черен дроб българи у нас (потенциални реципиенти) са 1067 души. От тях 1015 са нуждаещите се от бъбрек, а 52-ма от черен дроб.\r\nЛуиза ТРАНЧЕВА", "date": "2017.06.06", "title": "Велико Търново: Великотърновец стана донор и спаси трима тежко болни"}
{"url": "http://www.focus-news.net/news/2017/06/06/2402058/plovdiv-natsionalna-nauchna-konferentsiya-plovdiv-prez-vtorata-polovina-na-xix-i-xx-vek-obshtestvo-lichnosti-mestna-vlast-shte-se-provede-v-rim-plovdiv.html", "text": "Национална научна конференция „Пловдив през втората половина на XIX и XX век – общество, личности, местна власт” ще се проведе РИМ-Пловдив. Това съобщиха за Радио „Фокус“ – Пловдив от Регионален исторически музей - Пловдив. Конференцията ще се проведе под патронажа на кмета на Пловдив инж. Иван Тотев. Форумът ще се състои на 8 и 9 юни в зала „Съединение” на Регионален исторически музей на пл.”Съединение” 1.\r\nВ научната среща ще вземат участие 38 изследователи на историята на Пловдив от Българската академия на науките, университетските центрове, архиви, библиотеки и музеи. По време на събитието ще се изнесат и доклади за важни въпроси от историята на Пловдив през XIX и XX век. Конференцията е посветена на 150-годишнината от рождението на големия пловдивски общественик Недко Каблешков. Организатори на Националната конференция са Институт за исторически изследвания – БАН, Регионален исторически музей – Пловдив и Община Пловдив\r\nКристиян ГАРОВ", "date": "2017.06.06", "title": "Пловдив: Национална научна конференция „Пловдив през втората половина на XIX и XX век – общество, личности, местна власт” ще се проведе в РИМ-Пловдив"}
{"url": "http://www.focus-news.net/news/2017/06/06/2402059/prof-nikolay-ovcharov-ima-danni-che-rayonat-na-srednite-rodopi-e-bil-poslednoto-ubezhishte-na-balgarskiya-patriarh-evtimiy-prez-xiv-vek.html", "text": "Първата ми кампания за тази година, приключи буквално преди часове. Това са разкопките на средновековна църква край село Добромирци, община Кирково, област Кърджали. Това коментира за Агенция „Фокус“ археологът проф. Николай Овчаров. „Това са едни много интересни проучвания, които планираме от няколко години. Част от зида на църквата се виждаше на повърхността, но резултатите ни изненадаха. Първо трябва да кажа, че тези разкопки бяха злощастни. От няколко години се опитваме да ги направим. Все средства не се получаваха, но с помощта на спонсори от Златоград, който е само на 9 километра от там, тази година успяхме да ги проведем. Първо да кажа, че там се водихме то една много интересна следа, който предполагаше, че този район – Добромирци, Бенковски, Средните Родопи, през XIV век е било последното убежище на българския Патриарх Евтимий“, обясни проф. Овчаров. По думите му за това свидетелстват няколко данни. „Преди всичко, през 30-те години на миналия век, на около 3 км от мястото, където работихме, при строеж на джамия се попада на гроб на богато облечен християнски архиерей – със златоткани дрехи, с митра на главата. Разбира се времената тогава са били такива, че не се е запазило нищо. Изчезнали са тези неща. Има легенда, че митрата и до днес се пази някъде из българомохамеданските села и помаха при болести, но това са легенди“, разказа археологът. Според него разказа за намерено такова погребение не е легенда, защото е потвърдено от десетки свидетели. „Това се свързва със съдбата на последния български Патриарх. Както знаем, през 1393 пада Търново. През 1394 година се вдига бунт, при който са избите 100 от най-видните боляри. Бунтът е ръководен именно от Патриарх Евтимий. Първата идея на османския управител на Търново е той да бъде обезглавен, но ръката на палача се вкаменява. Тогава той е изпратен на заточение в Македония. Напоследък доста говорим за това какво е Македония през Средновековието. Това си няма нищо общи с днешната държава Македония. Това е областта между Солун и Одрин. Казано с думи прости – по Беломорието и в Източните и Средните Родопи. Там е изпратен той. Битуващото и преобладаващо мнение е, че е бил изпратен в Бачковския манастир. Първо – той не е в Македония. Второ – това е много централно място. Ако ще се праща някой на заточение, той трябва да бъде пратен по-далеч, на по-скрито място“, подчерта проф. Овчаров. По думите археологическите разкопки свидетелстват за това, че владенията на Бачковския манастир са били много големи. На Перперикон дори намерихме печат на племенник на ктиторите на Бачковския манастир Григорий и Абазий Бакуриани. Те са грузинци по произход, византийски съновници. Според печата, той се нарича Муселий Бакуриани. В самия типик (устав) на Бачковския манастир се споменават редица имоти и имения в Източните и Средните Родопи. Това е много важно, защото нашата хипотеза е, че Патриарх Евтимий е бил изпратен именно някъде в тези имения на манастира“, смята археологът. \r\n„Църквата е от XIII-XIV век, изградена е с характерната за времето техника и е запазена до 2 .5 метра височина. Тя не е сложна, дълга е 11 метра, широка – 5 метра. Направена е с хоросан, дървени греди, от камък разбира се. Тя е интересен пример на църковната архитектура. Най-голямата ни изненада бе, когато влязохме в дълбочина и под тази църква попаднахме на църква от IX-X век, времето на цар Борис и цар Симеон. Църквата е с изключително интересен план. Трикорабна базилика, която е пример за прехода от старите християнски базилики към класическата византийска кръстокуполна църква. Тази църква много ни зарадва, защото ни даде една дълга продължителност на това свещено място – от IX до XIV век. В ранната църква ние намерихме и три гроба – два на деца и един на възрастен човек, който е извън църквата, но в по-късно време този гроб е бил тачен. По-късно за този гроб е било направено специално помещение, нещо като малък параклис“, разказа още проф. Овчаров. \r\nПо думите му от околността на църквата излизат изключително ценни предмети – златна монета от времето на император Йоан Ватаций, сребърни монети на цар Иван Александър. „Много интересно е едно монетно съкровище, намерено само на 2 километра от църквата – 135 сребърни монети на цар Иван Шишман. Това е много важна следа за хипотезата за Патриарх Евтимий, защото цар Иван Шишман идва на власт след смъртта на баща си през 1371 година. Когато той идва на престола в Търново, турците вече са завладели цяла Южна България. България не притежава владения на юг от Стара планина. Как се е появило съкровище със 135 сечени в Търново монети, при положение, че този край е бил абсолютно откъснат от България, това е нещо, по което ние тепърва ще работим. Това е една следа към хипотезата за евентуалното пребиваване на Патриарх Евтимий по тези земи“, допълни още археологът.", "date": "2017.06.06", "title": "Проф. Николай Овчаров: Има данни, че районът на Средните Родопи е бил последното убежище на българския Патриарх Евтимий през XIV век"}
{"url": "http://www.focus-news.net/news/2017/06/06/2402060/sport-indiya-pobedi-nepal-s-20-v-priyatelski-mach.html", "text": "Отборът на Индия победи този на Непал с 2:0 в приятелски мач. Точни попадения за клуба от Ню Делхи отбелязаха Сандеш Джинган в 60-тата минута и Джедже Лалпекхлуа в 78-мата минута.", "date": "2017.06.06", "title": "Спорт: Индия победи Непал с 2:0 в приятелски мач"}
{"url": "http://www.focus-news.net/news/2017/06/06/2402063/veliko-tarnovo-malak-shtarkel-e-spasen-ot-eksperti-na-riosv.html", "text": "Експертите от РИОСВ – Велико Търново спасиха малко щъркелче, съобщават от екоинспекцията. Падналата птица е намерена в село Горна Липница, общ. Павликени до електрически стълб, на който има гнездо. Вероятната причина е избутване от гнездото. Щъркелът е изпратен в Спасителния център за диви животни в Стара Загора за последващи грижи. При намиране на паднала от гнездо птица е добре да се върне обратно в него. Ако това е невъзможно да се уведоми най-близката РИОСВ.\r\nОт началото на годината в РИОСВ – Велико Търново не са постъпвали сигнали за намерени птици от защитен вид в безпомощно състояние. През 2016 г. са извършени 11 проверки за бедстващи защитени видове птици. Спасени са осояд, малък ястреб, малък орел, 5 бели щъркела, бухал, горска ушата сова и козодой. Всички екземпляри са изпратени в Спасителен център за диви животни в Стара Загора за лечение и рехабилитация.", "date": "2017.06.06", "title": "Велико Търново: Малък щъркел е спасен от експерти на РИОСВ"}
{"url": "http://www.focus-news.net/news/2017/06/06/2402062/burgas-hora-s-uvrezhdaniya-shte-uchastvat-vav-festivala-vklyuchi-grada.html", "text": "Предстои участие на хора с увреждания във фестивала „Включи града“. Това съобщи за Радио „Фокус“-Бургас Марионела Стоянова, управител на Сдружение „Социален център-Бургас“. На 16 юни след обяд на терасата на КЦ „Морско казино“ потребителите на социалната услуга ще се представят с творческото ателие „Рисуване на колела“. „Отново с колелата на инвалидните колички ще рисуваме върху бели тениски и бели торбички, които след това ще могат да бъдат взети от участниците в творческото ателие. Нашето послание е хората да бъдат по-добри към групата на лицата със специфични потребности, да се отнасят с по-голямо разбиране и да дават шанс на тези хора да участват в обществения живот“, каза още Стоянова.\r\nТя припомни, че от края на април месец Сдружение „Социален център-Бургас“ предоставя услугата Център за социална рехабилитация и интеграция за възрастни хора с увреждания като държавна делегирана дейност. Центърът се намира на ул. „Апостол Карамитев“12 и се посещава от лица с физически, умствени, сензорни увреждания, които са на възраст над 18 години, и живеят на територията на Община Бургас. Дейностите са насочени към социалната интеграция и социалното включване на тази група лица. Хората продължават да изработват различни сувенири от стари вестници, както и от други рециклирани материали. „За летния сезон нашите потребители изработват различни сувенири с акцент, който ни насочва към морето. Например това, което правят в последните дни, са лодки от стари вестници, пълни с мидички и различни глинени фигурки, свързани с морето, рапани и други“, каза още Стоянова.\r\nЦентърът се посещава от 20 души. За тях се грижат социален работник, трудотерапевт, медицинска сестра, психолог, логопед.\r\nМария РУСЕВА", "date": "2017.06.06", "title": "Бургас: Хора с увреждания ще участват във фестивала „Включи града“"}
{"url": "http://www.focus-news.net/news/2017/06/06/2402064/predstoyashti-sabitiya-v-stranata-za-7-yuni-agentsiya-fokus.html", "text": "***\r\nОт 09.00 часа ще започне редовното заседание на Народното събрание.\r\n***\r\nОт 17.00 часа министърът на културата Боил Банов ще даде брифинг в Ритуална зала на Община Велико Търново. Поводът е предстоящата работна среща на министър Банов с представители на културните и образователните институции във Велико Търново.\r\n***\r\nОт 09.00 часа в в хотел „КООП“ Столична община и Асоциация за развитие на София са домакин на работна среща от партньорството ‚Дигитален преход“. На събитието ще присъства председателят на Столичния общински съвет Елен Герджиков.\r\n***\r\nОт 09.00 часа 19 състав на СГС  ще гледа делото срещу Веселин П. и др. (чл. 243-250 чл.)\r\n***\r\nОт 09.30 часа 3 състав на СГС ще гледа делото срещу Георги К., Петър П. И др. за инцидента с падналата сграда на ул. „Алабин“ при който загинаха две момичета (чл. 123 НК).\r\n***\r\nОт 09.30 часа в зала „Ню Йорк“ в „Кeпитал Форт“ ще се проведе кръгла маса с международно участие на тема: „Пожароустойчиви врати и прозорци – обхват и прилагане на продуктов стандарт БДС EN 16034:2014\".\r\n***\r\nОт 10.00 часа в хотел „Холидей Ин – София“ ще бъде открит Четвъртият конгрес на Националния Борд по Туризъм. Събитието се провежда под патронажа на Министър-председателя на Република България, Бойко Борисов.\r\n***\r\nОт 10.00 часа в Националния пресклуб на БТА Националeн инициативен комитет за качествена и иновативна образователна система ще даде пресконференция, на която ще обяви началото на Национална гражданска инициатива с предложения за промени в образователната система.\r\n***\r\nОт 10.00 часа в сградата на КЕВР ще се проведе обществено обсъждане на проект на решение, относно изменение на цени на електрическата и топлинна енергия на \"Топлофикация Перник\" АД.\r\n***\r\nОт 10.00 часа в Специализирания наказателен съд ще се гледа делото срещу Ваня Д., Кирил Г., Николай Д. и Роберт В. за образуване и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Иван И., Христо Г., Ани С. и др. за образуване и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Радослав К., Генчо П., Венцислав П. и др. за образуване и ръководене на организирана престъпна група. \r\n***\r\nОт 10.00 часа в хотел „Феста София“ Софийски арбитражен съд организира семинар, на който ще бъде разисквана темата как арбитражния съд помага на бизнеса. Гост лектор ще бъде Ирина Гириф - Генерален секретар на Международния съд в Париж при „Международна арбитражна камара в Париж” /CAIP/.\r\n***\r\nОт 11.00 часа в Националния Пресклуб на БТА, екипът на ИнтелиАгро ще представи анализа „10 години ОСП в България - постига ли целите си Общата селскостопанска политика на ЕС?\".\r\n***\r\nОт 11.00 часа в кафе-клуба на Драматичния театър, експертният съвет на Международния фестивал на камерната музика ще даде пресконференция във връзка  с предстоящото 53-то издание на Фестивала, който ще се проведе от 10 до 20 юни в Етнографския музей.\r\n***\r\nОт 11.00 часа в зала „Музейна“ в сградата на Секретариата на БЧК ще се състои пресконференция във връзка с традиционната Седмица на водното спасяване. На събитието ще се проведе демонстрация, в която за първи път ще се включат деца, преминали обучение по водна безопасност по програмите на ВСС.\r\n***\r\nОт 12.30 часа зам.-кметът на Столичната община Йоана Христова ще провери функционирането на системата на сметосъбиране на територията на Женския пазар и резултатите от  използването на сензори, отчитащи обема на отпадъците в съдовете за смет.\r\n***\r\nОт 13.00 часа в Специализирания наказателен съд ще се гледа делото срещу Симеон Т., Добрин Д. и др. за образуване и ръководене на организирана престъпна група. \r\n***\r\nОт 13.00часа в градината нa „Miyabi Japanese restaurant\" ще се състои пресконференция на стилист Капанов и международна фризьорска организация Intercoiffure Bulgaria по повод доброто представяне на Intercoiffure Bulgaria от български фризьори на 22 Световен конгрес в Осака, Япония.\r\n***\r\nОт 13.00 часа в зала „Арена“ в „Арена ди Сердика Ресиденс Хотел“, Българската асоциация за персонализирана медицина (БАПЕМЕД) организира училище за персонализирана медицина на тема: „Персонализирана медицина: молекулярна диагностика в онкохематологията – реалност, възможности и предизвикателства“.\r\n***\r\nОт 18.30 часа в зала „Пеша Николова“ на Центъра за култура и дебат „Червената къща” ще бъде открито Осмото издание на „Месец на фотографията“ 2017. \r\n***\r\nОт 19.00 часа в голямата зала на Национална Музикална Академия „Проф. Панчо Владигеров”, световноизвестният италиански музикант Маестро Франко Петраки ще дирижира концерт на АСО, в който са включени творби от Джовани Ботезини, Нино Рота, Армандо Травайоли, както и негови произведения.\r\n***\r\nОт 19.30 часа в Централно фоайе на НДК официално ще бъде открита фотоизложба „Лицето ни“, в която ще бъдат представени кадри от най-ярките събития в Двореца, реализирани по време на подготовката за Председателството. \r\n***\r\nОт 20.00 часа на Столичния куклен театър ще бъде представено „Кино на живо” – на кинорежисьорите Брент Грийн, аниматор и Сам Грийн –номиниран за Оскар за най-добър документален филм с „The Weather Underground“ през 2004г.\r\n***\r\nОт 20.00 часа в театър 199 ще се състои премиера на постановката „4000 МИЛИ\" от Ейми Херцог.\r\n***\r\nОт 18.30 часа в Регионален исторически музей ще бъде открита гостуваща изложба на РИМ - Ловеч  „Старинният квартал Вароша - вечната любов в сърцето на градовете\", а преди това ще бъдат изнесени доклади от специалисти по повод националната среща  „Музеите и устойчивото развитие“.\r\n***\r\nОт 10.00 часа на летище „Сарафово” ще се проведе Съвместен семинар на МВР и служители на Министерството на транспорта, работещи по направление „Сигурност“.\r\n***\r\nОт 17.00 часа Археологическият музей организира уики ден, в който всеки желаещ може да създаде дигитално съдържание в Уикипедия.\r\n***\r\nОт 18.00 часа в Дом на писателя, Илеана Стоянова, потомка на Добри Чинтулов, ще представи книга със събрана любовна лирика. \r\n***\r\nОт 19.30 часа в Летния театър при вход свободен, корейската група за перкусии „Норъм Мачи\" ще разкрие екзотиката и неповторимата атмосфера на своята страна.\r\n***\r\nОт 09.00 часа в зала „Ривиера” на хотел „Ривиера бийч” заместник-министърът на енергетиката Красимир Първанов ще участва в традиционната конференция „Българската атомна енергетика – национална, регионална и световна енергийна сигурност“.\r\n***\r\nОт 10.00 часа в хотел „Черно море“ ще се проведе конференция на тема: „Противодействие на радикализма и езика на омразата“. Събитието е организирано от дирекция „Превенции“ към Община Варна, съвместно с Общинската комисия за борба срещу противообществените прояви на малолетните и непълнолетните (ОКБППМН).\r\n***\r\nОт 15.00 часа ще отвори врати Изнесеният център за кариерно консултиране и кандидатстудентски прием, намиращ се на ул. „Асен Златаров“ № 8 ще отвори врати.\r\n***\r\nОт 09.00 часа в Интерхотел Велико Търново ще се проведе Откриване на XI Национална конференция за превенция на наркоманията. \r\n***\r\nОт 09.15 часа в Интерхотел Велико Търново ще се проведе Откриване на обучителен семинар на трафик на хора, организиран от Международна служба по миграция. \r\n***\r\nОт 11.00 часа в зала 1 на Регионалното управление на образованието – Велико Търново ще се проведе връчване на годишните награди за учебната 2016/2017 година „Директор на годината“ и „Учител на годината“. \r\n***\r\nОт 18.30 часа в  Читалище „Надежда” ще бъде открито Творческо ателие „Красотата на българския фолклор“ с ръководител Райчо Димитров. \r\n***\r\nОт 18.30 часа в Изложбени зали „Рафаел Михайлов” ще се проведе Концерт на хор „Царевец“ и хор „Кантилена“. \r\n***\r\nОт 20.00 часа на сцената на „Арт лято”, парк „Боруна” ще се проведе Представяне на книгата „Крайпътна обител“ на Александър Христов. \r\n***\r\nОт 19.00 часа  в камерна зала на ДКТ ще се играе  постановката „Женитбата“ от Н. В. Гогол. \r\n***\r\nОт 18.00 часа в база „Хорова зала на „Добруджански звуци“ ще се проведе годишен концерт на деца от Музикална къща „Катлин“ и приятели.\r\n***\r\nОт 10.00 часа финландската учителка Мария Хелстола ще проведе обучение по „Драма метод за преподаване на езици” в Дома на културата „Борис Христов“.\r\n***\r\nОт 10.00 часа в сградата на ОФ \"Пловдив 2019\" (ул.\"арх.Христо Пеев\"6) ще се състои пресконференция, на която ще бъдат представени дейностите на фондацията след решението на Министерски съвет за артистичните проекти, част от програмата на \"Пловдив 2019\".\r\n***\r\nОт 11.00 часа ще бъде открит новият туристически информационен център на Главната улица в Пловдив.\r\n***\r\nОт 14.00 часа, зала 10 в Районен съд Пловдив ще се гледа делото срещу адвокат от Хасково, обвинен по чл. 144 ал. 3 от НК за това, че през месец ноември 2014 г. се е заканил с убийство на журналист от интернет-сайта “Хасково.нет”\r\n***\r\nОбщинските съветници от ПП ГЕРБ ще проведат приемни за граждани. В офиса на ПП ГЕРБ в район „Южен“ от 16.00 до 18.00 часа граждани ще приемат Радослава Ташкова, председател на Групата на ПП ГЕРБ и заместник-председател на Общински съвет  - Пловдив и Георги Василев. От 17.00 до 18.00 часа в същия офис граждани ще приема д-р Аргир Аргиров. От 16.30 до 18.00 часа в офиса на ПП ГЕРБ в район „Източен” с граждани ще се срещнат  Ани Лафчиева и Емил Русинов. \r\n***\r\nОт 18.00 часа в Балабановата къща в Пловдив ще се открие изложбата „Преподаватели и студенти“. Тя включва произведения на преподаватели и студенти от Академията за музикално, танцово и изобразително изкуство.\r\n***\r\nОт 19.00 часа на площад „Централен“ ще се състои концерт от Coca-Cola The Voice Happy Energy Tour 2017.\r\n***\r\nОт 17.00 часа по главната пешеходна улица ще премине литийно шествие по повод официалното откриване на фестивала „Св. Богородица – Достойно естъ“.\r\n***\r\nОт 15.00 часа на „Алеята на народите“ в пристанище „Марина Диневи“ ще бъде барелеф на Джанюариъс Макгахан. На церемонията ще присъстват 14 от наследниците на Макгахан, както и посланикът на САЩ Ерик Рубен.\r\n***\r\nОт 17.30 часа в плувния басейн в Смолян ще бъдат показани демонстрации на спасителни техники. \r\n***\r\nОт 11.00 часа в зала „Байер“ ще бъде открит международен пленер по живопис „Дружба“. \r\n***\r\nОт 11.00 часа в парк „Пети октомври“  ще се проведе VI Международен фестивал „Джаз форум Стара Загора“ – „Големите звезди и големите оркестри“. \r\n***\r\nОт 11.30 часа в зала 203 на Общината кметът на Стара Загора Живко Тодоров ще се срещне със спортистите-ветерани от града, които участваха в 9-те Световни мастърс игри.\r\n***\r\nВ 13.00 часа в залата на 2 ет. в Община Хасково ще се състои пресконференция, на която ще бъдат дадени повече подробности за 11-тия фестивал „Вълшебен свят“. \r\n***\r\nВ 09.45 часа в двора на ОДЗ  „Щурче“ ще се състои брифинг и открит урок по пътна безопасност. \r\n*** \r\nОт 13.00 часа в зала 203 на общината министърът на културата Боил Банов ще проведе работна среща с кмета на община Шумен и с представители на културните институции в града.", "date": "2017.06.06", "title": "Предстоящи събития в страната за 7 юни (Агенция „Фокус“)"}
{"url": "http://www.focus-news.net/news/2017/06/06/2402061/afp-napadatelyat-pred-katedralata-sveta-bogoroditsa-e-bil-prostrelyan-ot-kolega-na-atakuvaniya-politsay.html", "text": "Източник от френската полиция заяви, че нападателят пред катедралата „Света Богородица“, който атакува с чук полицейски служител, е бил прострелян от друг представител на правоохранителните органи, предава AFP.\r\nНападнатият полицай е пострадал леко. Засега не са ясни мотивите на атакувалия го мъж.\r\nФренската прокуратура за борба срещу тероризма започна разследване на случая. Цветан Петров", "date": "2017.06.06", "title": "AFP: Нападателят пред катедралата „Света Богородица“ е бил прострелян от колега на атакувания полицай"}
{"url": "http://www.focus-news.net/news/2017/06/06/2402042/apelativniyat-sad-v-sofiya-otkaza-da-osvobodi-ivaylo-evtimov-yozhi-ot-naglite.html", "text": "Апелативният съд в София отказа да освободи Ивайло Евтимов-Йожи, който излежава 18-годишна присъда за общо 12 отвличания. С това се слага край на сагата с предсрочното освобождаване на двама от членовете на бандата за отвличания „Наглите”, предаде Нова телевизия.В началото на миналата седмица стана ясно, че Евтимов и Любомир Димитров-Гребеца са пожелали да напуснат затвора предсрочно, защото са се поправили. Софийският градски съд одобри молбите им. Последва бурна обществена реакция, а прокуратура обжалва решенията. На 1 юни съдът отказа да освободи и Любомир Димитров-Гребеца.", "date": "2017.06.06", "title": "Апелативният съд в София отказа да освободи Ивайло Евтимов-Йожи от \"Наглите\""}
{"url": "http://www.focus-news.net/news/2017/06/06/2402070/tova-e-za-siriya-ataka-s-chuk-sreshtu-politseyski-sluzhitel-v-parizh-dovede-do-prostrelvaneto-na-napadatelya-i-antiteroristichno-razsledvane-obzor.html", "text": "Служител на френската полиция простреля мъж, който атакува с чук друг представител на правоохранителните органи пред катедралата „Света Богородица“ в столицата Париж. Министърът на вътрешните работи Жерар Коломб поясни, че нападателят е извикал: „Това е за Сирия“, когато е отишъл до полицейските служители, патрулирали в близост до известната забележителност. Разследващите са открили, че простреляният също е носел кухненски ножове и документ, идентифициращ го като алжирски студент. Властите проверяват автентичността на документа. Случаят доведе до антитерористично разследване.\r\nПолицаят, нападнат от мъжа, е с леки наранявания, а атакувалият го е настанен в болница с наранявания в областта на гръдния кош.\r\nСнимки в социалните мрежи показаха граждани с вдигнати ръце, седнали в сградата на катедралата, очевидно по нареждане на полицията. По-късно източник от правоохранителните органи потвърди, че стотици граждани са вкарани в катедралата, която е известен туристически обект, и добави, че те ще бъдат пуснати на свобода постепенно след проверки.\r\nИнцидентът във Франция идва три дни, след като екстремисти използваха микробус и ножове, за да убият седем души в британската столица Лондон, като един от загиналите беше френски гражданин.\r\nФранция се намира в извънредно положение и в страната действа възможно най-високото ниво на тревога след поредица от терористични атаки, започнали през 2015 г., при които загинаха над 230 души.\r\nПоследното смъртоносно нападение във Франция беше извършено на 20 април, когато полицай беше застрелян на известния парижки булевард Шанз-Елизе. Атаката беше извършена три дни преди първия тур на президентските избори в страната.\r\nПрез септември миналата година около катедралата „Света Богородица“ отново имаше причина за страх, когато кола, пълна с газови бутилки, беше открита паркирана в близост до сградата. Тогава от прокуратурата за борба срещу тероризма обвиниха за неуспешната атака радикализирана жена. Цветан Петров", "date": "2017.06.06", "title": "„Това е за Сирия“: Атака с чук срещу полицейски служител в Париж доведе до прострелването на нападателя и антитерористично разследване (ОБЗОР)"}
{"url": "http://www.focus-news.net/news/2017/06/06/2402067/ministar-boil-banov-shte-provede-rabotni-sreshti-s-kulturnata-obshtestvenost-v-shumen-i-veliko-tarnovo.html", "text": "Министърът на културата Боил Банов продължава поредицата срещи с културната общественост по градове, които започнаха на 1 юни от Ловеч, съобщиха от пресцентъра на министерството. \r\nНа 7 юни от 13.00 часа в зала 203 на община Шумен министър Банов ще проведе работна среща с представители на културните институти и творците в града. В срещата ще участват и кметът на града Любомир Христов, заместник-кметът по образование и култура Найден Косев и областният управител проф. Стефан Желев. В този формат с акцент върху създателите на културен продукт, предложен от министъра, ще бъдат обсъдени актуални проблеми на работещите в сферата на изкуствата и начините за решаването им.  \r\nСъщия ден, 7 юни, от 16.30 часа в Ритуалната зала на община Велико Търново министър Банов ще проведе работна среща с представители на културни и образователни институти, сред които: Регионален исторически музей – В. Търново, Исторически музей – Горна Оряховица, Регионална библиотека „П. Р. Славейков” – В. Търново, читалище „Надежда” – В. Търново, читалище „Искра” – В. Търново, читалищата в Дебелец и Килифарево, Музикално-драматичния театър „Константин Кисимов”. В срещата ще вземат участие и представители и експерти на общините Велико Търново и Горна Оряховица, както и заместник-кметът на Старата столица с ресор „Хуманитарни дейности” Ганчо Карабаджаков. \r\nВеднага след работната среща, в 17.00 часа, министърът на културата Боил Банов ще даде брифинг отново в Ритуалната зала на община Велико Търново.", "date": "2017.06.06", "title": "Министър Боил Банов ще проведе работни срещи с културната общественост в Шумен и Велико Търново"}
{"url": "http://www.focus-news.net/news/2017/06/06/2402068/aktsenti-v-sutreshniya-blok-dobro-utro-balgariya-na-radio-fokus.html", "text": "Средно с 1% ще поскъпне цената на тока и топлата вода от юли, предвиждат изчисленията на Комисията за енергийно и водно регулиране. Ще усетят ли увеличението крайните потребители и какво означава то за самите електроразпределителни дружества? Темата ще коментираме с Иван Хиновски, председател на Българския енергиен форум. След проваления опит за нормализиране на отношенията между Турция и Германия и изтеглянето на германски войници от батаза „Инджирлик“, има ли път за диалог? Как изглеждат тези влошени отношения на фона на петте послания, които турският президент Ердоган отправи към Европа миналата седмица?  Наш събеседник ще бъде Георги Димов, бивш генерален консул на България в Одрин. В сутрешния блок ще отбележим и седемнадесетия рожден ден на Агенция „Фокус“. Какви цели си поставя медията ще попитаме президента на Радио и Агенция „Фокус“ Красимир Узунов.  В минутите след 08:30 часа с кмета на Стара Загора Живко Тодоров ще говорим за предстоящия Международен джаз форум и за актуалните проекти на общината. От кореспондента ни в Казанлък очакваме подробности за Националния фолклорен конкурс „Димитър Гайдаров“.  За финал ще проверим какви събития са предвидени в Седмицата на книгата във Велико Търново. \r\nТези и други теми предстоят в сутрешния блок „Добро утро, България“ от 6.00 до 10.00 часа. Водещ е Албена Иванова.", "date": "2017.06.06", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/06/06/2402073/sport-chetvartfinalnite-sreshti-pri-mazhete-ot-rolan-garos-sa-otlozheni-za-7-yuni-zaradi-dazhd.html", "text": "Четвъртфиналните мачове при мъжете от Откритото първенство на Франция по тенис („Ролан Гарос“), които бяха планирани за вторник, са отложени за сряда, 7 юни, заради дъжд, става ясно от страницата в „Туитър“ на първенството.\r\nОтложените срещи са между:\r\nНовак Джокович и Доминик Тийм;\r\nРафаел Давал и Пабло Кареньо Буста;\r\nСтанислас Вавринка и Марин Чилич;\r\nАнди Мъри и Кей Нишикори.", "date": "2017.06.06", "title": "Спорт: Четвъртфиналните срещи при мъжете от „Ролан Гарос“ са отложени за 7 юни заради дъжд"}
{"url": "http://www.focus-news.net/news/2017/06/06/2402071/nimh-utre-nad-zapadna-i-tsentralna-balgariya-shte-ima-kratkotrayni-valezhi-vazmozhni-sa-gradushki.html", "text": "През нощта ще преобладава ясно време, утре преди обяд – предимно слънчево. След обяд и до полунощ над Западна и Централна България ще се развива купеста и купесто-дъждовна облачност. Ще има краткотрайни валежи, в отделни райони интензивни, придружени с гръмотевици и временно усилване на вятъра. Възможни са градушки. Предимно слънчево ще се задържи над Източна България. Максималните температури ще са между 27° и 32°. Атмосферното налягане преди обяд ще е малко по-високо от средното за месеца, след обяд ще се понижава и ще бъде по-ниско от обичайното. Това съобщи за Агенция „Фокус” дежурният синоптик Евгения Егова в Националния институт по метеорология и хидрология (НИМХ) към Българска академия на науките (БАН).\r\nПо Черноморието ще е предимно слънчево. Ще духа слаб вятър от юг-югоизток. Максималните температури ще са 23-26°. Температурата на морската вода е 19-22°. Вълнението на морето ще е 2 бала. Над планините в сутрешните часове ще бъде предимно слънчево. Около и след обяд ще има временни увеличения на облачността. На места ще превали и прегърми, вятърът временно ще се усилва. В отделни райони валежите ще са интензивни и значителни по количество. Максималната температура на височина 1200 метра ще е около 23°, на 2000 метра – около 16°.\r\nВ четвъртък вятърът ще се ориентира от северозапад, главно в Дунавската равнина ще се усили и с него в страната ще започне да нахлува хладен въздух. По преминаващия атмосферен фронт, още преди обяд в Западна България, а през деня на много места и в останалата част от страната, ще има краткотрайни, в отделни райони интензивни валежи, придружени с гръмотевични бури. Възможни са градушки. Температурите ще се понижат с 3 до 5 градуса. В петък все още са възможни превалявания, облачността ще бъде променлива, от запад намаляваща до слънчево. Вятърът в източните райони ще се ориентира от север-североизток, ще бъде предимно умерен. В събота вероятността за валежи е малка. Ще преобладава слънчево време с временни увеличения на облачността, по-значителни над Източна България. От югозапад ще се затопли.", "date": "2017.06.06", "title": "НИМХ: Утре над Западна и Централна България ще има краткотрайни валежи, възможни са градушки"}
{"url": "http://www.focus-news.net/news/2017/06/06/2402066/afp-situatsiyata-pri-katedralata-sveta-bogoroditsa-v-parizh-e-pod-kontrol-napadatelyat-e-nastanen-v-bolnitsa-zayaviha-ot-politsiyata.html", "text": "Полицията във френската полиция Париж вдигна блокадата на района около катедралата „Света Богородица“, след като полицейски служител простреля мъж, нападнал с чук негов колега, съобщава AFP.\r\nОт полицията обявиха, че „ситуацията е под контрол“ и добавиха, че стотиците граждани, държани затворени в известната катедрала, ще бъдат постепенно пуснати след рутинни проверки.\r\nРаненият нападател е настанен в болница с наранявания в областта на гръдния кош. Цветан Петров", "date": "2017.06.06", "title": "AFP: Ситуацията при катедралата „Света Богородица“ в Париж е под контрол, нападателят е настанен в болница, заявиха от полицията"}
{"url": "http://www.focus-news.net/news/2017/06/06/2402074/varna-zapochna-zapisvaneto-na-uchenitsi-v-krazhotsite-na-observatoriyata-za-novata-uchebna-godina.html", "text": "Започна записването на ученици в кръжоците на обсерваторията във Варна за новата учебна година. Това заяви за Радио „Фокус“ – Варна директорът на ЦПЛР-Народна астрономическа обсерватория и планетариум „Николай Коперник“ във Варна Свежина Димитрова. „Ще отговорим на интересите на всички граждани, за да можем да обхванем възможно най-голям брой деца и ученици. Имаме идея, а и новият закон ни позволява – да направим тестово и една предучилищна група за кръжок по астрономия“, каза Свежина Димитрова. През последната учебна година кръжочниците в обсерваторията са били около 300, като отново са постигнали добри резултати.\r\nЕкип от ученици кръжочници в курсовете по астрономия на д-р Веселка Радева са класирани на трето място в Международния конкурс за космически колонии на НАСА. Проектът „Син Космос” е спечелил призовото място в конкуренция с 1 500 проекта на 6 000 ученици. Разработен е в курсовете по астрономия на ЦПЛР – „НАОП „Н. Коперник” и представлява космически град, позициониран на близка околоземна орбита.\r\nСред успехите тази учебна година са и медалите, спечелени от учениците на Националната олимпиада по астрономия – от 9 медала за различните възрастови групи, четири са за учениците на обсерваторията.\r\nСвежина Димитрова припомни, че Ева Божурова, старши учител по астрономия в обсерваторията и един от инициаторите за организирането на първата Национална олимпиада по астрономия е получила награда „Варна“ за „Учител на годината“ в областта на обслужващите звена. Наградата „Ученик на годината в областта на общообразователната подготовка“ е получена от Виктор Мирев – ученик от ХII клас в МГ „Д-р Петър Берон“, носител на сребърен медал от ХIХ Национална олимпиада по астрономия.\r\nВарненските ученици са и с класирани три проекта на Международния конкурс „Одисей“, като на 15 и 16 юни децата са поканени на финалния етап в Дания, където ще представят два от проектите.\r\nМарияна ВАЛЕНТИНОВА", "date": "2017.06.06", "title": "Варна: Започна записването на ученици в кръжоците на обсерваторията за новата учебна година"}
{"url": "http://www.focus-news.net/news/2017/06/06/2402069/tsvetan-tsvetanov-gerb-zadalbochava-se-institutsionalnoto-protivopostavyane-mezhdu-prokuraturata-i-vks.html", "text": "Задълбочава се институционалното противопоставяне между Прокуратурата и ВКС. Това каза председателят на ПГ на ГЕРБ Цветан Цветанов в предаването \"Още от деня\" по БНТ във връзка с исканията на председателя на ВКС Лозан Панов за свикване на Велико народно събрание, за да се направят конституционни промени, с които прокуратурата да бъде извадена от съдебната власт.\r\nЗадълбочава се институционалното противопоставяне. \"В последните няколко месеци и години наблюдаваме едно противопоставяне между Прокуратурата и Върховния касационен съд и по-специално със съответните ръководители. Това рефлектира върху ефективността и не дава абсолютно никакъв коефициент на полезно действие, което да е съотносимо към очакванията на хората\", коментира Цветанов. Той припомни, че е имало възможност да се направят конституционни промени във връзка с изпълнение на стратегията за реформа в съдебната система от януари 2015 г. \"Есента на 2015 г. бяха направени конституционни промени и в момента тече процедура по избор на представителите за ВСС. Тук вече говорим за пряк избор, разделение на две колегии- прокурорска и съдийска. Така че от тази гледна точка не смятам,че това днес е най-важната тема за обществото. Най-важно е как правораздаваме, каква е ефективността\", добави зам.-председателят на ПП ГЕРБ.", "date": "2017.06.06", "title": "Цветан Цветанов, ГЕРБ: Задълбочава се институционалното противопоставяне между Прокуратурата и ВКС"}
{"url": "http://www.focus-news.net/news/2017/06/06/2402078/dobrich-zapochnaha-letnite-zanimaniya-za-detsa-v-rabotilnitsata-za-vaobrazhenie-v-hudozhestvenata-galeriya.html", "text": "Започнаха летните занимания за деца в Работилницата за въображение в Художествената галерия (ХГ). Това съобщи Милена Алджабари, художествен ръководител в Работилницата, предаде кореспондентът на Радио „Фокус” – Варна. Занимания има всеки делничен ден, като в различните дни се използват разнообразни техники и материали. Децата могат да посещават заниманията, когато пожелаят, без ограничение на броя дни, в зависимост от тяхното желание и когато това е възможно. Програмата на летните занимания в галерията е публикувана на сайта на ХГ. Предварителни заявки не са необходими, уточни Милена Алджабари. По думите ѝ програмата е структурирана така, че да отговаря на различните интереси на децата. Включена е работа с глина, има дни за рисуване и дни за нови знания. Във всеки месец е поставен тематичен акцент. През юни на фокус са личността и творчеството на Леонардо Да Винчи, през юли – Кристо Явашев, за месец август предстои да бъде уточнен акцентът и неговият избор зависи от предпочитанията на малчуганите. Информацията за известните творци ще бъде поднесена по подходящ за децата начин, отбеляза Милена Алджабари. По традиция в първия ден на летните занимания в галерията се прави панорамна обиколка на залите, за да могат децата да се запознаят с интериора и самата атмосфера на мястото. Летните занимания ще продължат до края на месец август. Тези дни ще бъде обявен и конкурсът „Моето лято в галерията“, който ще се проведе за поредна година. Всичко изработено от децата през летните месеци в галерията, може да участва в този конкурс. От галерията се надяват отново за най-изявените малки творци да има и хубави награди, посочи Милена Алджабари.\r\nЖулиета НИКОЛОВА", "date": "2017.06.06", "title": "Добрич: Започнаха летните занимания за деца в Работилницата за въображение в Художествената галерия"}
{"url": "http://www.focus-news.net/news/2017/06/06/2402076/the-korea-times-yuzhnokoreyskiyat-darzhaven-glava-naznachi-zamestnik-ministri-i-prezidentski-savetnik.html", "text": "Южнокорейския президент Мун Джей-ин назначи петима нови заместник-министри, но позволи на първия заместник-министър на външните работи да остане на поста си, пише местният вестник The Korea Times. Държавният глава също назначи президентски съветник в областта на икономиката.\r\nНай-забележително е назначението на Сух Чо-сук, изследовател с реформистки възгледи, за заместник-министър на отбраната. Това е знак на желание за ускоряване на реформата в този ресор.\r\nНовият заместник-министър на отбраната на Южна Корея, който е специализирал дипломация в Националния университет в Сеул, е работил като секретар на президент по въпросите на обединението и сигурността по време на управлението на правителството на бившия президент Но Му Хьон. Това правителство даде тласък на реформата в областта на отбраната, който доведе до провал. Цветан Петров", "date": "2017.06.06", "title": "The Korea Times: Южнокорейският държавен глава назначи заместник-министри и президентски съветник"}
{"url": "http://www.focus-news.net/news/2017/06/06/2402077/frank-valter-shtaynmayer-kam-boyko-borisov-evropa-ima-nuzhda-ot-vas-i-vasheto-pravitelstvo.html", "text": "Европа има нужда от Вас и Вашето правителство, Балканите имат нужда от Вас, България има нужда от Вас. С тези думи президентът на Федерална република Германия Франк-Валтер Щайнмайер се обърна към министър-председателя Бойко Борисов по време на срещата им в Берлин, съобщиха от правителствената информационна служба. Щайнмайер поздрави премиера Борисов за третия му мандат начело на изпълнителната власт в страната и му пожела успех в отговорната му работа през следващите четири години. Двамата се съгласиха, че от взаимен интерес е да продължат да се развиват и задълбочават взаимоотношенията между България и Германия.\r\n„Високо ценим отличните и приятелски отношения с Германия“, изтъкна премиерът Бойко Борисов. По думите му интензивният двустранен политически диалог е ясен сигнал за волята и на двете страни да укрепват партньорството си по въпросите от взаимен интерес. Българският министър-председател добави, че страната ни ще продължи да разчита на германския опит и ценна подкрепа в приоритетни за България области. Той даде за пример важни теми като подготовката на българското председателство на Съвета на ЕС, сигурността и охраната на границите, инвестициите и дуалното образование.\r\nПремиерът Борисов благодари за разбирането и солидарната подкрепа, която България получава от Германия в рамките на партньорството в ЕС и в НАТО. Той специално акцентира върху усилията на страната ни за влизането в чакалнята на еврозоната и за присъединяването ни към Шенген. „Убеден съм, че добрите отношения между България и Германия, в духа на традиционното приятелство и споделените европейски ценности, допринасят за реализирането на общата цел - изграждане на силна, стабилна, просперираща и обединена Европа, която да отговори на очакванията на гражданите и успешно да се справи с предизвикателствата“, каза още министър-председателят.\r\nПрезидентът Щайнмайер прие българския премиер в двореца „Белвю“, който е една от най-известните сгради в Германия, а паркът му се причислява към най-красивите градини. Дворецът подслонява и първия музей за съвременно немско изкуство. От 1994 година „Белвю“ е първото седалище на Федералния президент.", "date": "2017.06.06", "title": "Франк-Валтер Щайнмайер към Бойко Борисов: Европа има нужда от Вас и Вашето правителство"}
{"url": "http://www.focus-news.net/news/2017/06/06/2402075/blagoevgrad-tsentarat-za-lichnostno-i-tvorchesko-razvitie-na-detsa-otvarya-lyatna-shkola-ot-15-yuni.html", "text": "От 15 юни Центърът за личностно и творческо развитие на децата на Благоевград отваря лятна школа. Това каза за Радио „Фокус“ – Пирин Маргарита Братоева, главен художествен ръководител на детско-юношески танцов ансамбъл „Пиринска китка“ към Центъра за личностно и творческо развитие, и преподавател в Югозападен университет „Неофит Рилски“-Благоевград. Тя отбеляза, че инициативата ще продължи до края на юни. „Всеки човек, който желае, без да се записва и без се да чувства ангажиран, може да доведе деца и който иска може да танцува, да рисува, да се занимава с нещо друго, в моментите, в които децата не са ангажирани с училище, детски градини и т.н. Ние ще бъдем на тяхно разположение“, посочи Маргарита Братоева. Тя уточни, че ще има часове сутрин от 10,00 до 12,00 часа, а след това и следобяд, така че да могат да бъдат ангажирани и учениците, които са първа смяна на училище, и тези, които са втора смяна. По думите ѝ предстои да се направи график кой от ръководителите къде ще бъде, какви занимания ще се предлагат на децата, за да могат родителите да се ориентират и съответно да пробват какво ще бъде интересно и какво ще завладее вниманието на техните деца.\r\nНатали СТЕФАНОВА", "date": "2017.06.06", "title": "Благоевград: Центърът за личностно и творческо развитие на деца отваря лятна школа от 15 юни"}
{"url": "http://www.focus-news.net/news/2017/06/06/2402080/vratsa-ogranicheno-e-dvizhenieto-po-pat-ii-11-miziya-oryahovo-pri-km-112-poradi-propadane-na-chast-ot-patnoto-platno-vsledstvie-na-prolivnite-dazhdove.html", "text": "Ограничено е движението по път II-11 Мизия-Оряхово при км 112 поради пропадане на част от \r\nпътното платно, вследствие на проливните дъждове, съобщиха от пресцентъра на Агенция \"Пътна инфраструктура\". Участъкът е сигнализиран. Екипи на пътно-поддържащата фирма работят за възстановяване на участъка и проходимостта на пътя.\r\nШофьорите могат да използват за обходен маршрут път II-15 Мизия-Оряхово.", "date": "2017.06.06", "title": "Враца: Ограничено е движението по път II-11 Мизия-Оряхово при км 112 поради пропадане на част от  пътното платно, вследствие на проливните дъждове"}
{"url": "http://www.focus-news.net/news/2017/06/06/2402072/tsvetan-tsvetanov-gerb-prokuraturata-nyama-absolyutno-nikakvo-otnoshenie-kam-sluchaya-s-naglite.html", "text": "Прокуратурата няма абсолютно никакво отношение към случая с \"Наглите\". Това каза зам.-председателят на ПП ГЕРБ Цветан Цветанов в предаването \"Още от деня\" по БНТ. Той отбеляза, че ще има отчетност на главния прокурор в Народното събрание. Относно случая с \"Наглите\", Цветанов заяви, че прокуратурата няма никакво отношение към това, което се случи с тези две лица от групата, които искаха да излязат от затвора предсрочно. \"Прокуратурата няма абсолютно никакво отношение - тя е свършила своята работа до момента, в който съдът се е произнесъл на трета инстанция. Съдът е институцията, която всъщност освобождава предсрочно, ако има задължително достатъчно данни за това. И преди, и сега нормата е много ясна - съдът е компетентен да освободи едно лице предсрочно. Всичко беше тълкуване, внушения, но преди имаше една комисия, която се произнасяше преди съдът да вземе окончателното решение; сега в момента администрацията, психолога, социалния работник се произнасят и тогава съдията решава дали едно лице трябва да бъде освободено предсрочно или не\", коментира Цветанов. \r\nВсяко едно правораздаване, което завърши на трета инстанция - държавата, всяка една институция изразходва ресурс - обществен, на българския данъкоплатец и когато едни подобни лица бъдат освободени предсрочно, това означава, че държавата отново трябва да се ангажира с разходи, за да може да обезпечи сигурността на всички останали хора, които могат да стана потенциални жертви на тези престъпници, каза още той.\r\n\"Не съм пил кафе с главния прокурор извън неговия кабинет. Когато един човек, заема такава позиция, той е много известна публична личност и трябва винаги да внимаваш с кого се срещаш и какво говориш. Не мога да дам оценка за този разговор. Изговори се страшно много по тази тема. Не смятам, че политиците трябва да са тези, които да дават оценка за това дали е правилно, или не\", коментира зам.-председателят на ПП ГЕРБ.", "date": "2017.06.06", "title": "Цветан Цветанов, ГЕРБ: Прокуратурата няма абсолютно никакво отношение към случая с \"Наглите\""}
{"url": "http://www.focus-news.net/news/2017/06/06/2402079/mia-sergey-lavrov-zayavi-che-sasht-i-zapadat-sa-obsebeni-ot-ideyata-da-upravlyavat-na-balkanite.html", "text": "Руският министър на външните работи Сергей Лавров заяви, че Съединените американски щати и няколко западни страни са обсебени от идеята да управляват региона на Балканите, предава Macedonian Information Agency.\r\nТой добави, че Европейският съюз има планове в това отношение, както и че протичат преговори с участието на Сърбия, Косово, Македония и Черна гора. Цветан Петров", "date": "2017.06.06", "title": "MIA: Сергей Лавров заяви, че САЩ и Западът са обсебени от идеята да управляват на Балканите"}
{"url": "http://www.focus-news.net/news/2017/06/06/2402096/pravitelstvoto-obyavi-bezkompromisni-merki-sreshtu-prekomerniya-shum-po-chernomorieto-obzor.html", "text": "Правителството обяви безкомпромисни мерки срещу прекомерния шум по Черноморието. Това стана ясно от брифинг след среща в Министерски съвет на вицепремиера Валери Симеонов с представители на министерства и агенции към тях и с областните управители на Бургас, Варна и Добрич, за обсъждане и предприемане на превантивни мерки за гарантиране спокойствието на туристите по време на летния сезон. Пред журналистите вицепремиерът Валери Симеонов обясни, че един от основните въпроси, които са разгледали е прекомерният шум след 24.00 часа. Той уточни, че за справянето с проблема ще бъде подписан протокол за изграждане на съвместни центрове за проверки, като приоритетно и на първо място ще проверяват по всички направления на заведенията, които си позволяват наднормен шум във времето за почивка. Симеонов заяви, че ще бъде подкрепен и насърчен легалният туристически бизнес - този, който спазва законите и наредбите и който си плаща данъците. \"Ще бъдем категорично против, като ще налагаме съответните санкции в резултат на мащабни обединени проверки, на тези, които извършват сенчест бизнес, заобикалят плащането на данъците, не спазват нормативните изисквания, наредбите и законите, тъй като по този начин не само ощетяват бюджета, но и създават негативен имидж на България“, коментира Валери Симеонов. Вицепремиерът каза още, че към неговия кабинет ще има обявен национален телефон за сигнали, свързани със завишени нива на шума. \r\nМинистърът на вътрешните работи Валентин Радев заяви, че ще силите на МВР ще подпомагат всячески туристическия сезон и ще бъдат безкомпромисни към нарушителите. По думите му не само по морето, а навсякъде в държавата прекомерният шум е бич. По думите му те са съвместни, междуведомствени и допълнително ще бъдат активизирани. „От страна на МВР, ще пусна едно окръжно писмо да се действа всячески с особен акцент върху шума, който тормози всички“, допълни още силовият министър. \r\nЗам.-министърът на здравеопазването ген. Николай Петров посочи, че срещата е била изключително полезна в посока на комуникацията, комплексността и изчерпателността на отговорните органи в държавата за това да се осигурят правата на всички български и чужди граждани, които ще посетят Черноморието. Според него става дума за милиони хора, които имат право да дишат чист въздух, да пият чиста вода, да почиват, да консумират нерискова храна. Петров обясни, че провеждането на това дълго съвещание и излизането с документ, който да синхронизира работата на всички не само контролни, но и отговорни органи е било от голямо значение. Той обеща, че институциите ще си свършат работата и изрази надежда в края на туристическия сезон да отчетат един добър резултат.\r\nЛюба АЛЕКСИЕВА", "date": "2017.06.06", "title": "Правителството обяви безкомпромисни мерки срещу прекомерния шум по Черноморието (ОБЗОР)"}
{"url": "http://www.focus-news.net/news/2017/06/06/2402097/varna-desetina-patsienti-godishno-se-lekuvat-sled-uhapvane-ot-zmiya-v-klinikata-po-toksikologiya-kam-voennomorska-bolnitsa.html", "text": "Около десетина годишно са пациентите, лекувани в Клиниката по токсикология към Военноморска болница във Варна след ухапване от змия. Това каза за Радио „Фокус” – Варна доц. д-р Снежа Златева, ръководител на Клиниката по интензивно лечение на остри отравяния и токсикоалергии към Военноморска болница – Варна. Тя посочи, че отровните змии в България са основно усойница, пепелянка и каменарка, като те се срещат в различни райони на страната. „Обикновено змиите не хапят хората, ако не бъдат дразнени. Случва се много рядко, най-вече при земеделска работа, когато са скрити в тревата и може да ухапят тези, които работят на нивите. Често се случва когато нарочно ги виждат, отиват да ги убият, а те се обръщат и ги хапят“, каза доц. Снежа Златева. По думите ѝ змиите, които се срещат в нашата страна, са с умерена токсичност и водят преди всичко до локални поражения на мястото на ухапване. „Хората трябва да знаят, че отровата не се изсмуква и мястото на ухапване не се разрязва с нож, нито пък да се пристяга целият крайник, защото се получават още по-тежки увреждания. Мястото трябва да се измие с вода и да се потърси лекарска помощ, за да се започне лечение“, заяви доц. Златева. Тя уточни, че лечение се започва задължително при ухапване от отровни змии, което се установява чрез локалните поражения – изявени са. „В страната има и много неотровни змии. Освен това, според проучване, отровните змии изливат отровата си само в 30% от случаите. Винаги трябва да се потърси лекарска помощ, но без паника“, добави доц. Златева. Тя каза още, че много хора не търсят лекарска помощ след ухапване от змия, като ползват серум или противоалергични медикаменти.\r\nМарияна ВАЛЕНТИНОВА", "date": "2017.06.06", "title": "Варна: Десетина пациенти годишно се лекуват след ухапване от змия в Клиниката по токсикология към Военноморска болница"}
{"url": "http://www.focus-news.net/news/2017/06/06/2402098/prof-plamen-pavlov-po-vreme-na-vtoroto-balgarsko-tsarstvo-sadbata-na-plovdiv-e-mnogo-dinamichna-no-toy-e-s-izkonno-balgarsko-naselenie.html", "text": "По време на Второто българско царство съдбата на Пловдив е много динамична, но той е с изконно българско население. Това каза историкът проф. Пламен Павлов в интервю за Агенция „Фокус“ по повод годишнината от завладяването на Пловдив от цар Калоян (6 юни 1205 г). Той разказа, че през 1208 г. край Пловдив има голяма битка между Борил и император Хенрих. „В нея Борил е победен, но какво става с Пловдив нямаме ясна представа. Явно градът е имал и много силно самоуправление и в някои моменти е можел да изчаква кой ще бъде победител. Явно той попада под латинска власт и е върнат отново под българска власт при Иван Асен II“, каза проф. Павлов. По думите му на няколко пъти за дълги периоди той е в рамките на България, в други случаи е в територията на Византия. „В крайна сметка, когато османските турци го превземат, което става през 1370 г., той е български. От друга страна независимо от политическата принадлежност на града и района в него доминира българското население“, каза проф. Пламен Павлов. По думите му Пловдив е една контактна зона между България и Византия, а  по времето на цар Калоян между България и Латинската империя. „Разбира се, Пловдив е един от най-важните градове в тогавашната Византийска империя до въстанието на Петър и Асен. Някои автори казват, че това е третият град на империята след Солун. Някои го слагат след Одрин. Така или иначе става дума за един от най-богатите и значимите градове на Балканите в тогавашния момент. Не бива да забравяме, че още от Ранното средновековие градът и районът са с преобладаващо българско население. Неслучайно след убийството на Асен в 1196 г. Византия поставя за управител на Пловдив не някой друг, а Иванко. При това той е женен за внучка на император Алексий III. Там самите византийски автори казват, че околното население е от сънародници на Иванко, т.е. българско население“, каза проф. Павлов и поясни, че стратегическото значение на града е изключително важно, тъй като той е разположен на диагоналния път между Европа и Азия т. нар. Виа Милитарис, от времето на Римската империя. Проф. Павлов допълни, че за Пловдив има много сведения по време на кръстоносните походи. „Съществена част от бойците на първите три кръстоносни похода минават по този път. Като се започне от Франция, Германия или друга точка на Западна Европа, те минават през Унгария, влизат в България, като първият български град е Белград, днешната сръбска столица, след това кръстоносците преминават през Ниш, София, Пловдив, Одрин, Константинопол“, коментира историкът. Проф. Павлов  посочи, че Пловдив е описван и като град с  изключителното материално благополучие на местните граждани, с богата земя и ниски цени на хранителните стоки. \r\nДеница КИТАНОВА", "date": "2017.06.06", "title": "Проф. Пламен Павлов: По време на Второто българско царство съдбата на Пловдив е много динамична, но той е с изконно българско население"}
{"url": "http://www.focus-news.net/news/2017/06/06/2402099/ria-novosti-gazprom-i-balgariya-obsazhdat-razvitieto-na-gazoprenosnata-sistema-v-stranata.html", "text": "Руската енергийна компания „Газпром“ и България обсъждат развитието на газопреносната система в страната, като има много направление за доставки на газ по второто направление на газопровода „Турски поток“. Това заяви заместник-председателя на управата на „Газпром“ Александър Медведев, предава РИА Новости.\r\nПравителството в София води преговори руската компания по варианти за доставки на газ в Южна Европа. Сред обсъжданите варианти са по разклонение на „Турски поток“ или през България. По този начин България ще запази своята роля като транзитна страна. Цветан Петров", "date": "2017.06.06", "title": "РИА Новости: „Газпром“ и България обсъждат развитието на газопреносната система в страната"}
{"url": "http://www.focus-news.net/news/2017/06/06/2402102/burgas-hora-s-trayni-uvrezhdaniya-shte-mogat-da-se-vazpolzvat-ot-uslugata-sotsialen-asistent-v-ramkite-na-proekt.html", "text": "Хора с трайни увреждания ще могат да се възползват от услугата „социален асистент“ в рамките на проект на Сдружение „Социален център-Бургас“, съобщи за Радио „Фокус“–Бургас Марионела Стоянова, управител на Сдружението. Наименованието на проекта е „Без ограничения - Център за почасови социални услуги  за хора с увреждания“ и е свързан с предоставяне на социалната услуга „социален асистент“ за лица с трайни увреждания, които работят или учат. „Лица, които посещават социални услуги, независимо от трайното увреждане, което имат, не стоят изолирани в домовете си, а напротив - искат да са активни и да участват в обществения живот и точно на такива лица сме решили да даваме шанс наистина да реализират своите планове и желание за активно социално включване, като им помагаме чрез социален асистент“, допълни Стоянова. Проектът е с продължителност 21 месеца – от април 2017 до декември 2018 година.\r\nПриключва работата по проекта „Задвижвано от потребителите социално предприемачество“, в който Сдружението е партньор заедно с още две неправителствени организации, които предоставят услуги за хора с увреждания от Великобритания и Турция. Другите партньори са организации от Белгия и два университета от Валенсия, Испания и от Полша. Продължителността е две години, като проектът приключва на 31 август 2017 година. През този период са проведени три обучения в Белгия, Испания и Полша и два семинара в Турция и в Бургас.\r\nМария РУСЕВА", "date": "2017.06.06", "title": "Бургас: Хора с трайни увреждания ще могат да се възползват от услугата „социален асистент“ в рамките на проект"}
{"url": "http://www.focus-news.net/news/2017/06/06/2402101/predstoyashti-mezhdunarodni-sabitiya-za-7-yuni-agentsiya-fokus.html", "text": "Германският канцлер Ангела Меркел ще проведе среща с българския министър-председател Бойко Борисов.\r\n***Германският външен министър Зигмар Габриел ще проведе среща със своя колега от Саудитска Арабия - Абдел ал-Джубер, чиято страна тази седмица прекрати дипломатически отношения с Катар.\r\n***Германският кабинет ще вземе решение дали да изтегли военнослужещите на страната от турската авиобаза „Инджирлик“.\r\n***Европейската комисия ще представи планове за финансирането на отбраната на Европейския съюз след Брекзит.\r\n***Последен ден на кампанията преди предсрочните парламентарни избори във Великобритания.\r\n***", "date": "2017.06.06", "title": "Предстоящи международни събития за 7 юни (Агенция „Фокус“)"}
{"url": "http://www.focus-news.net/news/2017/06/06/2402105/unian-balgariya-e-priela-za-lechenie-novi-devet-ukrainski-voenni.html", "text": "Посолството на Украйна в София  съобщава, че за лечение в  България са приети нови девет украински военни, предаде  УНИАН.\r\nНа 6 юни в България за лечение пристигна поредната, седма група от ранени девет украински военнослужещи“, пише в съобщение на посолството. На летище „София“ те са били посрещнати от украинския посланик в България Николай Балтажи, от сътрудници от посолството и от представители на украинската диаспора. „Военните ще преминат през курс на реабилитация в едно от лечебните заведения на Министерството на отбраната на България. Разходите са поети от консула на Украйна в Пловдив Димитър Георгиев“, пише в съобщението на дипломатическото представителство. Виктор Турмаков", "date": "2017.06.06", "title": "УНИАН: България е приела за лечение нови девет украински военни"}
{"url": "http://www.focus-news.net/news/2017/06/06/2402103/premierat-borisov-mezhdu-parizh-i-berlin-obzor.html", "text": "Първите международни посещения на министър-председателя Бойко Борисов след встъпването му в длъжност са във Франция и Германия. Във вторник премиерът Борисов разговаря в Елисейския дворец с новоизбрания президент на Френската република Еманюел Макрон. Във фокуса на срещата им бяха темите, свързани с Еврозоната, миграцията, Шенген, българското председателство на Съвета на ЕС и тероризма. Според френският президент България показва силна воля и отваряне към всички държави към интеграция. „Повдигнахме и въпроса за двустранното сътрудничество, както и темата за еврото и перспективите за сътрудничеството между двете държави в този сектор“, каза още Макрон. От своя страна премиерът Борисов уточни, че страната ни има рядък шанс да атакува чакалнята на Еврозоната. Премиерът отказа да отговори дали може да се говори, че това ще се случи през януари 2018 г. ПО думите му не се приема за добър тон да предспоставяш срокове. „Факт е, че в рамките на един ден и Франция, и Германия на най-високо ниво разговарят с България по тези теми и ги поставят в дневния си ред“, заяви Бойко Борисов.\r\nПо повод сигурността в Европа, след поредната терористична атака в Лондон, министър-председателят уточни, че отношенията между нашите служби и тези в европейските страни винаги са били много добри.\r\nБорисов уточни, че изпращайки го Макрон му е заявил, че България в момента и като стабилност, и като дисциплина, и като финансови и икономически показатели е много по-близко до сърцето на Европа, отколкото много от държавите вътре, в централната част.\r\nСлед срещата премиерът Борисов съобщи, че френският президент Еманюел Макрон ще посети България през месец август. „Ще има възможност да посети границата и да види как охраняваме и сухопътните и черноморските граници на шенгенското пространство“, добави Борисов.\r\nСлед срещата си с Макрон, премиерът Борисов отлетя за Берлин, където се срещна с президента на Федерална република Германия Франк-Валтер Щайнмайер. При срещата им Щайнмайер поздрави премиера Борисов за третия му мандат начело на изпълнителната власт в страната и му пожела успех в отговорната му работа през следващите четири години. Двамата се съгласиха, че от взаимен интерес е да продължат да се развиват и задълбочават взаимоотношенията между България и Германия. \"Европа има нужда от Вас и Вашето правителство, Балканите имат нужда от Вас, България има нужда от Вас\", с тези думи Щайнмайер се обърна към Борисов. „Високо ценим отличните и приятелски отношения с Германия“, изтъкна премиерът Бойко Борисов. По думите му интензивният двустранен политически диалог е ясен сигнал за волята и на двете страни да укрепват партньорството си по въпросите от взаимен интерес. Българският министър-председател добави, че страната ни ще продължи да разчита на германския опит и ценна подкрепа в приоритетни за България области. Той даде за пример важни теми като подготовката на българското председателство на Съвета на ЕС, сигурността и охраната на границите, инвестициите и дуалното образование.\r\nПремиерът Борисов благодари за разбирането и солидарната подкрепа, която България получава от Германия в рамките на партньорството в ЕС и в НАТО. Той специално акцентира върху усилията на страната ни за влизането в чакалнята на еврозоната и за присъединяването ни към Шенген. „Убеден съм, че добрите отношения между България и Германия, в духа на традиционното приятелство и споделените европейски ценности, допринасят за реализирането на общата цел - изграждане на силна, стабилна, просперираща и обединена Европа, която да отговори на очакванията на гражданите и успешно да се справи с предизвикателствата“, каза още министър-председателят.\r\nПрезидентът Щайнмайер прие българския премиер в двореца „Белвю“, който е една от най-известните сгради в Германия, а паркът му се причислява към най-красивите градини. Дворецът подслонява и първия музей за съвременно немско изкуство. От 1994 година „Белвю“ е първото седалище на Федералния президент. \r\nВ сряда предстои българският премиер да се срещне и с канцлера на Германия Ангела Меркел.", "date": "2017.06.06", "title": "Премиерът Борисов между Париж и Берлин (ОБЗОР)"}
{"url": "http://www.focus-news.net/news/2017/06/06/2402106/futbol-serdzho-konseysao-shte-se-prisaedini-kam-porto.html", "text": "Старшият треньор на Нант Серджо Консейсао  е постигнал споразумение да се присъедини към португалския отбор Порто, предаде Reuters.\r\nКонсейсао  е информирал Нант за желанието си незабавно да напусне, за да се присъедини към Порто. Бившият португалски полузащитник се присъедини миналия декември към Нант, когато отборът бе на предпоследно място във френската Лига 1. Той успя да доведе отбора до седмо място през този сезон. Виктор Турмаков", "date": "2017.06.06", "title": "Футбол: Серджо Консейсао  ще се присъедини към Порто"}
{"url": "http://www.focus-news.net/news/2017/06/06/2402104/dobrich-3d-atraktsiya-populyarizira-kulturnoto-bogatstvo-na-primorska-dobrudzha.html", "text": "Уникална за българското Черноморие атракция в 3D популяризира културното богатство на Приморска Добруджа в Балчик, предаде кореспондентът на Радио „Фокус” – Варна. 3D видео клипове представят обекти и факти от културната история на Северното ни Черноморие – Архитектурно-парковия комплекс „Двореца“ и Ботаническата градина, втора по големина в Европа след тази в Монако; Историческия музей, Възрожденския комплекс, Етнографския комплекс и Художествената галерия в Балчик; Храмът на Кибела; Текето, религиозен култов комплекс, почитан от мюсюлмани и християни, който се намира край село Оброчище; Късноантичната и средновеквна крепост „Дионисополис“; църквата „Св. св. Константин и Елена“; православния храм „Св. Георги“ и църквата „Св. Преподобна Параскева – Петка Търновска“; джамията „Тургуд Реис“ и Архитектурния паметник „Мелницата“ . Именно неговата фасада, която гледа към рибния пазар и Морска гара в Балчик, се използва за екран, върху който се прожектират 3D видео клиповете. Общо те са 10 на брой, всеки с продължителност 2 минути. Прожекциите започват в 22.00 часа, всяка вечер ще има такива до края на лятото. Озвучаването е на български език, има и субтитри на румънски език, тъй като през последните години гостите от северната ни съседка са най-многобройни в Белия град и по Северното ни Черноморие. Подобна аудио-визуална атракция съвсем скоро ще бъде представена и в румънския град Мангалия, който е партньор по трансграничния проект, в рамките на който са реализирани дейностите. Видеоклиповете е предвидено да бъдат оптимизирани както за голям мащаб, така и за по-малък. Идеята е със средствата на съвременните технологии да се популяризира богатото културно наследство от хилядолетия по добруджанските земи по бреговете на Черно море.\r\nЖулиета НИКОЛОВА", "date": "2017.06.06", "title": "Добрич: 3D атракция популяризира културното богатство на Приморска Добруджа"}
{"url": "http://www.focus-news.net/news/2017/06/06/2402037/plovdiv-postavyat-mobilna-stantsiya-za-postoyanen-monitoring-na-vazduha-v-selo-shishmantsi-zaradi-pozhara.html", "text": "Мобилна автоматична станция за постоянен мониторинг на въздуха ще бъде поставена тази вечер в пловдивското село Шишманци. Това съобщи за Радио „Фокус” - Пловдив доц.Стефан Шилев, директор на РИОСВ -\r\n Пловдив. Станцията ще бъде на място до окончателното потушаване на пожара в бившия цех за стоманолеене, позициониран до екологичния завод. РИОСВ – Пловдив предприема мярката предвид факта, че пожарът не е потушен и от площадката се емитират замърсители. На място ще бъдат измервани серни и азотни газове, ФПЧ10, толуен, бензен и др. По думите на доц. Шилев все още остава предупреждението към жителите да не стоят на открито заради опасност за здравето. Утре сутринта ще бъдат огласени новите данни от замерването на въздуха от мобилната станция.\r\nНа място са наблюдавани променливи движения на въздушните маси.\r\nЦветана ТОНЧЕВА", "date": "2017.06.06", "title": "Пловдив: Поставят мобилна станция за постоянен мониторинг на въздуха в село Шишманци заради пожара"}
{"url": "http://www.focus-news.net/news/2017/06/06/2402107/tass-kray-granitsata-mezhdu-chili-arzhentina-i-boliviya-e-registrirano-zemetresenie-s-magnitud-55.html", "text": "Земетресение с магнитуд 5,5 по скалата на Рихтер е регистрирано в северната част на Чили край мястото, където границите на страната с Боливия и Аржентина се съединяват, предаде ТАСС.\r\nЕпицентърът на трусовете се намира на 53 км. южно от чилийския град Калама, където живеят около 150 хил. души. Дълбочината му е била на дълбочина 116 км.\r\nНяма данни за жертви и разрушения.  Виктор Турмаков", "date": "2017.06.06", "title": "ТАСС: Край границата между Чили, Аржентина и Боливия е регистрирано земетресение с магнитуд 5,5"}
{"url": "http://www.focus-news.net/news/2017/06/06/2402033/sadiyskata-kolegiya-na-vss-aktualizira-izbiratelniya-spisak-na-deystvashtite-sadii-vav-vrazka-s-provezhdane-na-izbor-na-chlenove-na-saveta.html", "text": "Съдийската колегия на Висшия съдебен съвет (ВСС), на основание чл. 5, ал. 3, изречение трето от Правилата за провеждане на избори на членове на Висшия съдебен съвет от съдиите, прокурорите и следователите, актуализира избирателния списък на действащите съдии, съставен с нейно решение по протокол № 10/07.03.2017 г., т. 10 и актуализиран с решения на Колегията през месец април и месец май. Това съобщиха от пресцентъра на ВСС. С решението на Колегията в списъка е допълнен Георги Петров Тафров. С нейно решение по протокол № 19 от 9 май 2017 г. той е преместен от длъжност „прокурор“ в Софийска градска прокуратура на длъжност „съдия“ в Административен съд – София-град. Актуализираният избирателен списък е публикуван на интернет страницата на ВСС. \r\nСъдийската колегия на Висшия съдебен съвет на основание чл. 20, ал. 2 от Правилата за провеждане на избори на членове на ВСС от съдиите, прокурорите и следователите регистрира като наблюдатели при провеждане на Общото събрание на съдиите, насрочено за 10 и 17 юни 2017 г. упълномощени представители на две юридически лица, които са регистрирани по Закона за юридическите лица с нестопанска цел за осъществяване на общественополезна дейност. Това са Фондация „Български институт за правни инициативи с четирима наблюдатели и фондация „Институт по пазарна икономика“ с двама представители. Списъкът ще бъде публикуван на интернет страницата на ВСС.\r\nСъдийската колегия на Висшия съдебен съвет на основание чл. 31 от Правилата за провеждане на избори на членове на Съвета от съдиите, прокурорите и следователите регистрира застъпници на кандидата за член на ВСС от квотата на съдиите Станислав Петров Георгиев при провеждането на Общото събрание на съдиите, насрочено за 10 и 17 юни 2017 г. Сред тях са трима съдии в Апелативен съд – Пловдив,  Окръжен съд – Пловдив и от Районен съд – Пловдив. Списъкът ще бъде публикуван на интернет страницата на ВСС. \r\nСъдийската колегия на Висшия съдебен съвет насрочи за петък – 9 юни 2017 г. от 13 ч. заседание, на което ще регистрира юридическите лица с нестопанска цел, които желаещите да участват с изрично упълномощени представители като наблюдатели в Общото събрание за избор на членове на ВСС от квотата на съдиите. \r\nНа заседанието ще бъдат  регистрирани и застъпници, упълномощени от кандидатите за членове на Съвета.\r\nВ тази връзка Висшият съдебен съвет се обръща към неправителствените организации, определени за извършване на общественополезна дейност, които желаят да изпратят свои наблюдатели, и към кандидатите за членове на ВСС, искат да бъдат представлявани от застъпници, да внесат необходимите за регистрация документи до 12,30 ч. в Регистратурата на ВСС.", "date": "2017.06.06", "title": "Съдийската колегия на ВСС актуализира избирателния списък на действащите съдии във връзка с провеждане на избор на членове на Съвета"}
{"url": "http://www.focus-news.net/news/2017/06/06/2402111/futbol-malta-pobedi-ukrayna-s-10.html", "text": "Малта победи с Украйна с 1:0 в приятелски мач, проведен в австрийския град Грац.\r\nЕдинственият попадение в мача бе на Зак Мускат в 14-тата минута.", "date": "2017.06.06", "title": "Футбол: Малта победи  Украйна с 1:0"}
{"url": "http://www.focus-news.net/news/2017/06/06/2402112/ria-novosti-vodenata-ot-sasht-koalitsiya-e-nanesla-udar-po-pravitelstvenite-sili-na-siriya.html", "text": "Международната коалиция, водена от САЩ, е нанесла удар по правителствените сили на Сирия в град Ат Танфе. Загинали са двама сирийски военнослужещи, а още 15 са ранени, предаде РИА Новости.\r\nВ официално съобщение на коалицията се съобщава, че са унищожени „допълнителни сили, подкрепящи сирийския режим в установената зона за избягване на конфликти в Южна Сирия“. „Въпреки предходните предупреждения, поддържащите режима сили навлязоха в установената зона за избягване на конфликти. Става дума за танк, артилерия, средства за ПВО, носещи въоръжение автомобили и повече от 60 войници, които са представяли заплаха за коалицията и партньорските сили, намиращи се в гарнизона на Ат Танфа“,пише в съобщението. Съюзниците съобщават, че след няколко предупреждения са „унищожени две единици артилерия, една единица ПВО, а танкът е повреден“. \r\nКоалицията отбеляза, че военните ѝ се намират в Ат Танфе вече няколко месеца и тренират местните жители за борба срещу „Ислямска държава“.  Във връзка с новите удари командването на съюзниците подчерта, че не възнамерява да воюва със сирийските власти, но ще се защитава при необходимост. Президентът на САЩ Доналд Тръмп е информиран за случилото се. \r\nМосква реагира на събитието. Първият заместник-председател на Съвета на федерацията по отбрана и сигурност Франц Клинцевич определи удара като „пряко участие на коалицията във военния конфликт“ и заяви, че Русия ще постави въпроса по време на извънредно свикване на Съвета за сигурност на ООН.  Виктор Турмаков", "date": "2017.06.06", "title": "РИА Новости: Водената от САЩ коалиция е нанесла удар по правителствените сили на Сирия"}
{"url": "http://www.focus-news.net/news/2017/06/06/2402100/balgariya-e-davana-za-primer-po-otnoshenie-evropeyskite-fondove-i-sazdavaneto-im-kato-uspeshna-praktika-obzor.html", "text": "България е давана за пример по отношение европейските фондове и създаването им като успешна практика. Това стана ясно по време на конференцията на тема „Финансови инструменти на ЕС – поуки и перспективи“ от думите на министъра на Българското председателство на Съвета на ЕС 2018 Лиляна Павлова. Тя обаче уточни, че трябва да се намери балансът между безвъзмездното финансиране и финансовите инструменти. По думите ѝ според анализа на резултатите, България се справя изключително добре и е сред страните с най-висока усвояемост, както и с най-добър ефект от инвестициите именно чрез финансов инженеринг. Тя посочи, че стартовият капитал през 2007-2013 е бил около 720 млн. лв., който впоследствие е бил удвоен, а в някои фондове и утроен. Според нея инвестициите не само са се реализирали в успешни проекти, но и има възвръщаемост и реинвестиране на възвърнатия ресурс от тези инвестиции. В периода 2014-2020 ресурсът за оперативни програми е двойно по-голям – 1,5 млрд. лв. стартов капитал. Според Павлова е необходимо създаването на Фонд на фондовете, който координирано да управлява целия този ресурс. По думите ѝ това е възможност парите и капиталът да останат в България, а българските банки и финансова система да се тези, които да бъдат основни финансиращи органи, както и да бъде привлечен повече ресурс и частен капитал. Павлова подчерта още, че не трябва да се спира и възможността слабо развитите региони да продължат да получават безвъзмездна финансова помощ за базисна инфраструктура, социална и образователна политика.\r\nИлиана Иванова, която е член на Европейската сметна палата, обясни, че 177 са финансовите инструменти по регионалния фонд и 53 по социалния, които са изплатили по-малко от 1/3 от своите средства. Според нея тези ниски нива на усвояване се дължат на прекомерно високите първоначални нива на капиталово обезпечение на финансовите инструменти. Тя уточни, че само 154 от 1025 проверени инструмента са успели да привлекат допълнителни частни ресурси, т.е. 2%. Иванова допълни, че 28 млн. евро са изплатени като възнаграждения, разходи и такси срещу 4 млн. евро достигнати от крайния реципиент. Тя поясни, че тези заключения се базират на предишния програмен период – 2007-2013, но по време на одита им са извършили също и задълбочен анализ на настоящото законодателство и са установили редица подобрения. „Въпреки че България не беше част от този одит, вярвам, че наистина е на прав път в усвояването на финансови инструменти. България се подрежда на 7-о място по добра усвояемост“, добави тя.\r\nДиректорът на Дирекция „Развитие на одитната дейност“ в Сметната палата д-р Тома Дончев посочи, че контекстът, в който трябва да бъде разглеждана ролята на Българската сметна палата, е промяната в живота на гражданите. По думите му през изминалите 3 години Българската сметна палата е извършила 3 одита, които включват в своя обхват малко или много използването на финансовите инструменти. Той подчерта, че имат създадени вътрешни актове и достатъчно добро финансово обезпечение, както и създадени системи за наблюдение.\r\nЗаместник-министърът на икономиката Лъчезар Борисов каза, че надграждането на програмния период 2014-2020 г. трябва да се разглежда не само през призмата на усвояването на наличните средства от финансовите инструменти, но и чрез реално постигнатите резултати – създадени работни места, ръст на икономиката, обхват на сектори, които не са толкова привлекателни за инвеститорите, търсещи печалба и обикновено остават извън полезрението на фонд мениджърите и финансовите посредници. Борисов подчерта, че в рамките на сегашната ОП „Иновации и конкурентоспособност“ 2014-2020, за разлика от предишната, финансовите инструменти не са отделени в една Приоритетна ос (ПО), а са обособени по три различни, с което е заложено да имат по-голяма фокусираност върху постигането на специфичните им цели в областта на „Иновации и технологично развитие“, „Развитие на производствения капацитет на МСП“ и „Енергийна и ресурсна ефективност“. Той напомни, че за България, като страна присъединила се към ЕС през 2007 година, началото за прилагането на финансов инженеринг е положено през 2009 година, когато Министерство на икономиката от името на Република България подписва Финансовото споразумение с Европейския инвестиционен фонд за изпълнението на Инициативата JEREMIE, където първите инструменти се появяват на пазар реално през 2012 година. Борисов напомни още, че България е станала третата държава (след Малта и Испания), която взима решение да се включи в хоризонталния инструмент на ЕК, Европейската инвестиционна банка и Европейския инвестиционен фонд през 2015 година и за по-малко от година е успяла да сключи споразумение с Европейския инвестиционен фонд. По думите му инициативата в България в момента се изпълнява от 9 търговски банки и 1 лизингово дружество.\r\nЛюба АЛЕКСИЕВА", "date": "2017.06.06", "title": "България е давана за пример по отношение европейските фондове и създаването им като успешна практика (ОБЗОР)"}
{"url": "http://www.focus-news.net/news/2017/06/06/2402109/interfaks-vladimir-putin-e-obsadil-s-emira-na-katar-krizata-v-regiona.html", "text": "Пресслужбата на Кремъл съобщава, че президентът на Русия Владимир Путин е обсъдил по време на телефонен разговор с емира на Катар Тамим бен Хамад ал Тани въпросите, свързани с двустранното сътрудничество и международните събития, предаде Интерфакс.\r\n„Владимир Путин потвърди принципната позиция на Русия в полза на разрешаването на кризисните ситуации по политическо-дипломатически начин чрез диалог“, пише в съобщението.  По данни на пресслужбата „са обсъдени въпросите по руско-катарското сътрудничество, преди всичко в търговско-промишлената и инвестиционните сфери. Дадена е висока оценка на резултатите от състоялото се през април т.г. заседание на двустранната междуправителствена комисия“.  Виктор Турмаков", "date": "2017.06.06", "title": "Интерфакс: Владимир Путин е обсъдил с емира на Катар кризата в региона"}
{"url": "http://www.focus-news.net/news/2017/06/06/2402065/daily-sabah-donald-tramp-pohvali-deystviyata-na-arabskite-strani-sreshtu-katar.html", "text": "На фона на страните от Персийския залив, които изолират Катар, президентът на Съединените американски щати, Доналд Тръмп заяви, че неговият ход да окаже натиск на арабските страни да се противопоставят на тероризма „се отплаща“, пише турското издание Daily Sabah.\r\nТръмп коментира, че е щастлив да види, че срещата му с краля на Саудитска Арабия и с представители на други 50 страни се отплаща.\r\nПо-рано американският държавен глава коментира, че по време на преговорите с мюсюлмански лидери в Саудитска Арабия миналия месец се е фокусирал върху борбата срещу „финансирането на радикална идеология“.\r\nОт Катар коментираха, че съжаляват за координираното решение на Саудитска Арабия, Египет, Обединените арабски емирства и Бахрейн в понеделник да прекратят дипломатическите си отношения със страната. Цветан Петров", "date": "2017.06.06", "title": "Daily Sabah: Доналд Тръмп похвали действията на арабските страни срещу Катар"}
{"url": "http://www.focus-news.net/news/2017/06/06/2402108/beliyat-dom-sasht-se-opitvat-da-razreshat-blizkoiztochniyat-spor-s-katar.html", "text": "Прес-секретарят на Белия дом Шон Спайсър заяви, че правителството на САЩ общува с всички страни от Близкия изток „за да разреши проблемите и да върне сътрудничеството“, след като няколко държави прекъснаха дипломатическите си отношения с Катар, предаде Reuters.\r\n„САЩ все още желаят да видят този проблем деескалиран и разрешен незабавно съответно с принципите, които президентът Доналд Тръмп представи по отношение на борбата срещу финансирането на тероризма и екстремизма“, заяви Спайсър.  Виктор Турмаков", "date": "2017.06.06", "title": "Белият дом: САЩ се опитват да разрешат близкоизточният спор с Катар"}
{"url": "http://www.focus-news.net/news/2017/06/06/2402110/reuters-emirat-na-kuveyt-napusna-sauditska-arabiya-sled-kratko-poseshtenie-nyama-danni-za-rezultata-ot-pregovorite.html", "text": "Емирът на Кувейт Шейх Сабах ал Ахмад ал Джабер ал Сабах напусна Саудитска Арабия, където, по думите на местни медии, проведе „братско посещение“ , но няма данни какъв е бил резултатът от преговорите му с крал Салман бин Абдулазиз относно дипломатическата криза в региона, предаде  Reuters.\r\nКувейтските медии съобщават, че емирът е напуснал град Джеда заедно с високопоставени представител на властта, които са го придружавали. Все още не е ясно дали ще отпътува право в родината или ще направи и други спирки. \r\nСаудитските медии по-рано съобщиха, че крал Салман и Шейх Сабах са обсъдили развитието на събитията в региона“, но не са дали детайли.  Виктор Турмаков", "date": "2017.06.06", "title": "Reuters: Емирът на Кувейт напусна Саудитска Арабия след кратко посещение – няма данни за резултата от преговорите"}
