{"url": "http://www.focus-news.net/news/2017/12/01/2463069/tass-venetsuela-shte-izuchi-opita-na-severna-koreya-za-provezhdane-na-reindustrializatsiya-v-usloviyata-na-sanktsii.html", "text": "Опитът на Северна Корея в развиването на промишлеността и икономиката в условията на международни санкции представлява интерес за Венецуела. Такова мнение изказа директорът на Централната банка на южноамериканската страна Хосе Саламат Фернандес по време на срещата си със севернокорейския посланик в Каракас, предава ТАСС, като се позовава на съобщение от венецуелската финансова организация.\r\n„Ние трябва да изучаваме обществено-производствения опит на Северна Корея“, заяви Фернандес. „Ние сами като държава можем да започнем подготовката на кадри, за да проведем реиндустриализация на нашата икономика и с всеки следващ ход, да зависим все по-малко от други страни, имащи стремежи за хегемония“. Според неговото мнение, Венецуела трябва да стане „една от първите световни сили“, независимо от „икономическото душене от страна на САЩ“.\r\nВ заявлението от Банката се отбелязва също, че Венецуела и Северна Корея се стремят „да обединят усилията си в търсенето на стратегически съюзи, които биха подпомогнали развитието на венецуелската икономика“.\r\nПревод и редакция:", "date": "2017.12.01", "title": "ТАСС: Венецуела ще изучи опита на Северна Корея за провеждане на реиндустриализация в условията на санкции"}
{"url": "http://www.focus-news.net/news/2017/12/01/2463042/sofiya-vavezhda-se-organizatsiya-na-dvizhenieto-za-stroitelstvo-na-zhilishtna-sgrada-na-ul-kozloduy-95.html", "text": "Въвежда се организация на движението за строителство на жилищна сграда на ул. „Козлодуй“ № 95 в София. Това съобщиха от пресцентъра на Столична община. \r\nЗабранява се влизането на пътни превозни средства в двете посоки по ул. „Козлодуй” между ул. „Цар Самуил” и ул. „Братя Миладинови”, както следва: \r\n-\tот 10.00 часа до 14.00 часа на 06.12.2017 г.; \r\n-\tот 09.00 часа до 15.00 часа на 08.01.2018 г.; \r\n-\tот 10.00 часа до 14.00 часа на 09.01.2018 г.;\r\n-\tот 13.00 часа до 16.00 часа на 12.01.2018 г.;  \r\n-\tот 09.00 часа до 15.00 часа на 13.12.2017 г.; \r\n-\tот 10.00 часа до 15.00 часа на 14.12.2017 г.; \r\n-\tот 09.00 часа до 15.00 часа на 15.12.2017 г.; \r\n-\tот 09.00 часа до 14.00 часа на 21.12.2017 г.", "date": "2017.12.01", "title": "София: Въвежда се организация на движението за строителство на жилищна сграда на ул. „Козлодуй“ № 95"}
{"url": "http://www.focus-news.net/news/2017/12/01/2463043/parlamentat-podkrepi-programata-na-balgariya-za-predsedatelstvoto-na-saveta-na-es-obzor.html", "text": "Със 154 гласа \"За\", нито един \"Против\" и 15 \"Въздържал се\", депутатите гласуваха и приеха Позиция на Народното събрание по проекта на Програма на България за Председателството на Съвета на Европейския съюз, което ще се проведе в периода 1 януари – 30 юни 2018 г. В решението е записано, че Народното събрание изразява принципна подкрепа за обявените приоритети в проекта на Програмата за Председателството, като споделя основните послания за консенсус, конкурентоспособност и кохезия, както и девиза „Съединението прави силата”.\r\nВ решението депутатите отправят и предложение към българското правителство при приемането на окончателната програма да вземе предвид темите, идентифицирани от Народното събрание като краткосрочни и дългосрочни приоритети за ЕС и за България и свързани с европейския бюджет, кохезионната политика и общата селскостопанска политика. Аргументите за това са, че многогодишната финансова рамка на ЕС за периода след 2020 г. трябва да гарантира запазване на успешните политики, водещи до постигане на стратегическите цели на Съюза за сближаване, повишена конкурентоспособност, икономически растеж и създаване на качествени работни места, социален напредък и борба с бедността. В решението се обръща внимание на запазването на кохезионната политика като един от основните инструменти за постигане на икономически растеж и справедливо разпределение на средствата между държавите-членки. Утвърждаване на общата селскостопанска политика е определена като силна и адекватно финансирана общностна политика, а в решението си парламентът апелира за запазване на единната схема за плащане на площ и подпомагане, обвързано с производството с цел гарантиране на устойчивото развитие на този важен сектор на европейската икономика. \r\nДруги основни теми, залегнали в решението, са отбрана, сигурност и миграция. Във връзка с тях парламентът настоява за постигане на съгласие за финализиране на реформата на Общата европейска система за убежище, включително с приемането на ревизиран Дъблински регламент, като се постави фокус върху прилагането на целенасочени мерки за предотвратяване на незаконната миграция и трафика на хора. Извежда се на преден план борбата с организираната престъпност и тероризма чрез осигуряване на по-добро взаимодействие и обмен на информация и данни между националните служби за сигурност приемане на нова правна рамка за функционирането на Шенгенската информационна система. Обръща се внимание и на активната роля България в усилията за задълбочаване на сътрудничеството и развитие на ефективна обща политика в областта на отбраната с цел повишаване на сигурността на Съюза и гражданите му. Депутатите настояват министрите да информират редовно ресорните парламентарни комисии за напредъка по реализацията на приоритетите на Българското председателство, а резултатите от заседанията на Европейския съвет да бъдат представяни в Народното събрание.\r\nПрограмата на Република България за Председателството на Съвета на ЕС трябва да бъде представена в Народното събрание след нейното приемане от Министерския съвет. \r\nСвой проект на решение бяха внесли от ПГ на ДПС, който предвиждаше възлагане на правителството да работи за приемане на балансирани решения за запазване на единството между страните от ЕС, и да насочи усилия към постигането на конкретни резултати по време на Председателството, но той бе отхвърлен от депутатите. \r\nВ дискусията се включи и министърът на Българското председателство на Съвета на ЕС 2018 Лиляна Павлова, която заяви пред народните представители, че проекторешението ще бъде уважено във вида, в който бъде прието и увери, че то ще намери отражение в окончателната версия на програмата и приоритетите на българското правителство. Тя припомни, че окончателният вариант ще бъде внесен от нея на Министерски съвет по време на предстоящото заседание на 6 декември и благодари на народните представители за съвместната работа при формулирането на националните приоритети и Програмата на Българското председателство на Съвета на ЕС.  \"България, в тези 6 месеца, ще представлява не само своето мнение и позиция, а и това на всички 28 членки на ЕС. Това е една нелесна задача, която ще изисква от нас балансирана позиция. Готови сме и сме отворени за компромис\", завърши изказването си министър Лиляна Павлова. \r\nИван ЛАЗАРОВ", "date": "2017.12.01", "title": "Парламентът подкрепи Програмата на България за Председателството на Съвета на ЕС (ОБЗОР)"}
{"url": "http://www.focus-news.net/news/2017/12/01/2463044/pernik-polucheni-sa-signali-za-navodneni-mazeta-i-za-zatlachen-most-na-ul-vladaysko-vastanie-v-kvartal-tsarkva-ima-zaviren-uchastak-po-patya-za-selo-divotino.html", "text": "Продължава активната работа на Областния щаб и отговорните институции във връзка с интензивните валежи.\r\nОбластният управител Ирена Соколова е в непрекъснат контакт с Националния щаб, главен комисар Николай Николов и всички отговорни институции във връзка с усложнените метеорологични условия и продължаващите обилни валежи от дъжд. Това съобщиха от пресцентъра на Областна администрация Перник. Получени са сигнали за няколко наводнени мазета, както и за затлачен мост на ул. \"Владайско въстание\" в квартал \"Църква\" в Перник, като незабавно е изпратен екип на „Пожарна безопасност и защита на населението“ с тежка техника. Има завирен участък по пътя за село Дивотино. Областният управител има уверението на директора на РД „ПБЗН“ комисар Емил Марков, че в момента е мобилизиран целият наличен състав. Активни са 7 тричленни екипа и четирима офицери, които работят с  6 пожарни коли и 2 оперативни автомобила с висока проходимост. Подсигурен е и състав за смяна в утрешния ден.  По информация на кметовете на общините Брезник, Земен, Трън и Ковачевци и общинските дежурни няма подадени сигнали за извънредни ситуации на териториите на общините, с изключение на община Радомир, където е извършено отводняване по сигнал в квартал „Върба“.\r\nОбластният управител продължава да следи обстановката ежечасно с подаване на информация и координационни действия между всички отговорни лица и институции. Общините са изключително активни в дейностите по организация превенцията на кризисни ситуации.\r\nГражданите, желаещи да подадат сигнал, да го направят на тел. 112, за да може единната система да приема, обработва и разпределя бързо информацията по компетентност на дежурните екипи.\r\nАктуалната обстановка по данни, предоставени й от ръководителите на териториални звена и дежурните в областния и общинските Съвети по сигурност, към 20 часа е следната: наблюдаваните основни язовири са с достатъчен свободен обем и състоянието им  се следи постоянно. През изминалия ден нивото на валежите постепенно се увеличава, като са достигнали следните стойности – язовир Пчелина 28 л./кв.м, язовир Извор 41 л./кв.м, язовир Ярловци 19 л./кв.м, язовир Долна Дикания 12 л./кв.м и язовир Осломе (Ярджиловци) 26 л./кв.м.", "date": "2017.12.01", "title": "Перник: Получени са сигнали за наводнени мазета и за затлачен мост на ул. \"Владайско въстание\" в квартал \"Църква\", има завирен участък по пътя за село Дивотино"}
{"url": "http://www.focus-news.net/news/2017/12/01/2463045/mia-makedoniya-balgariya-i-albaniya-smyatat-zasilyat-satrudnichestvoto-si-v-sferata-na-otbranata.html", "text": "Министрите на отбраната на Македония, България и Албания обсъдиха в петък възможностите за засилване на сътрудничеството си в сферата на отбраната, съобщава Македонската информационна агенция. \r\n„Сътрудничество в сферата на отбраната и сигурността между България и Албания, които са членки на НАТО и Македония, която все още не е, ще убеди останалите участници в Алианса, че Скопие е готово да влезе в организацията и че страната трябва да бъде приета без забавяне“, това заяви след провелата се в скопие среща македонският министър на отбраната Радмила Шекеринска. \r\nНа свой ред, нейният български колега заяви, че сътрудничеството между трите страни може да се разшири и да включи освен икономическите връзки и сферата на отбраната.  Цанко Цолов", "date": "2017.12.01", "title": "МИА: Македония, България и Албания смятат засилят сътрудничеството си в сферата на отбраната"}
{"url": "http://www.focus-news.net/news/2017/12/01/2463046/nimh-prez-sledvashtoto-denonoshtie-vremeto-shte-se-zadarzhi-oblachno-s-valezhi-ot-dazhd-znachitelni-v-yugozapadnite-i-tsentralnite-rayoni.html", "text": "През следващото денонощие времето ще се задържи облачно, с валежи от дъжд, значителни - в югозападните и централните райони от България. Това съобщи за Агенция „Фокус“ Мартин Славчев, дежурен синоптик в Националния институт по метеорология и хидрология (НИМХ) към Българската академия на науките (БАН).Температурите в по-голямата част от страната ще са без съществен дневен ход - между 5° и 10°. По-високи ще са в Източна България, където ще продължи да духа умерен южен вятър и максималните там ще са между 12° и 15°.\r\nПо Черноморието ще е предимно облачно, със слаби превалявания от дъжд. Ще духа умерен, до силен южен вятър, който привечер ще отслабва. Максималните температури ще са 14° - 17°. Температурата на морската вода е 12°-13°. Вълнението на морето ще бъде е 3-4 бала.\r\nВ планините няма да е подходящо за туризъм. Ще бъде облачно, ветровито и с валежи от дъжд, над 1800-2000 метра – от сняг. В масивите от западната половина от страната валежите ще са значителни. Ще духа силен, по високите и открити части - и бурен югозападен вятър. Максималната температура на 1200 метра ще е около 6°, на 2000 метра – около 1°.\r\nАтмосферното налягане ще бъде по-ниско от средното за месец декември.     \r\nВ неделя времето ще се задържи облачно, на места - с валежи от дъжд, значителни по количество ще са в отделни райони от Южна България. Температурите ще са в широки граници: минималните – от 2°-5° в северозападната част от страната до 8°-12° в Югоизточна България; максимални – от 6°-8° в Северозападна до 14°-18° в Югоизточна България и крайните югозападни райони. В югоизточните райони ще продължи да духа умерен южен вятър, докато в много райони от Дунавската равнина вятърът временно ще се ориентира от изток-североизток. В неделя привечер със северозападен вятър ще започне да нахлува студен въздух и през нощта срещу понеделник дъждът в северозападните планински райони ще премине в сняг. В понеделник вятърът в цялата страната ще се ориентира от северозапад и ще се усили. Температурите и в Източна България ще се понижат. Облачността ще се задържи значителна, ще има валежи, на повече места - в Южна България, в планините и планинските райони – от сняг, в югоизточните райони – все още от дъжд. Във вторник ще остане ветровито, с променлива, често - значителна облачност, на отделни места ще превали сняг.", "date": "2017.12.01", "title": "НИМХ: През следващото денонощие времето ще се задържи облачно, с валежи от дъжд, значителни - в югозападните и централните райони"}
{"url": "http://www.focus-news.net/news/2017/12/01/2463047/smolyan-sekretaryat-na-obshtinata-momchil-nikolov-pozdravi-horata-s-uvrezhdaniya-po-povod-mezhdunarodniya-im-den-3-dekemvri.html", "text": "Секретарят на Община Смолян Момчил Николов  поздрави от името на кмета Николай Мелемов хората с увреждания по повод 3 декември, когато се отбелязва международният им ден. Това съобщиха от пресцентъра на Общината. \"Пожелавам ви здраве, достоен живот и много сили, за да посрещате трудните моменти, които животът ви поднася. Бъдете все така сплотени, а заедно ще преодоляваме всякакви препятствия. И тъй като сме в навечерието на Коледно-новогодишните празници, ви желая много настроение и да се сбъдне всичко, което сте си намислили\", каза в поздрава си Николов. На тържеството на инвалидите, тази вечер, присъстваха  депутатът от ПП ГЕРБ д-р Даниела Дариткова и зам.-кметът Марин Захариев.  \r\nПредседателят на регионалната структура на Съюза на инвалидите в Смолян Захаринка Славчева благодари на кмета Николай Мелемов и Община Смолян за отпуснатите средства, благодарение на които е организиран празникът. Тя връчи благодарствени писма за подкрепата и помощта към инвалидите на смолянския кмет, д-р Дариткова, зам.-кмета Захариев, секретаря на Общината Николов, директора на Обединен детски комплекс-Смолян Гинка Михайлова и др.  \r\nЗа доброто настроение на празнуващите се погрижиха талантите от Обединения детски комплекс.", "date": "2017.12.01", "title": "Смолян: Секретарят на Общината Момчил Николов поздрави хората с увреждания по повод международния им ден - 3 декември"}
{"url": "http://www.focus-news.net/news/2017/12/01/2463048/korea-herald-yuzhna-koreya-otreche-sluhovete-za-vazmozhna-morska-blokada-sreshtu-severniya-si-sased.html", "text": "Южна Корея отрече слуховете за възможна морска блокада срещу Северна Корея, появили се непосредствено след телефонен разговор между президента на страната Мун Дже-ин и неговият американски колега Доналд Тръмп, пише Korea Herald. Двамата разговаряха два пъти, непосредствено след като рано сутринта в сряда (местно време) Северна Корея извърши успешен тест на междуконтинентална балистична ракета. Според появилите се след първия телефонен разговор слухове, САЩ обмислят пълна морска блокада на севернокорейския режим, в която да се включат военноморските сили на Сеул и Токио. \r\n„Военноморска блокада не е била тема за разговор между двамата лидери“, заяви в петък официално лице, пожелало да запази анонимност. \r\n„Планове за такава блокада няма да се обсъждат и в бъдеще, тъй като това би изисквало нова резолюция от страна на Съвета за сигурност на ООН“, а ползите от нея не са сигурни. Агенция „Фокус“ припомня, че ранните часове на сряда (местно време, или късно във вторник българско време), Северна Корея извърши успешен опит на междуконтинентална балистична ракета, която прелетя около хиляда километра за малко над 50 минути преди да падне в Японско море. От Петагона заявиха, че ракетата не представлява заплаха за САЩ или неговите съюзници в региона.  Цанко Цолов", "date": "2017.12.01", "title": "Korea Herald: Южна Корея отрече слуховете за възможна морска блокада срещу северния си съсед"}
{"url": "http://www.focus-news.net/news/2017/12/01/2463049/evropeyskata-komisiya-organizira-obshtestveni-konsultatsii-po-temite-za-audio-vizualnite-mediyni-uslugi-i-falshivite-novini-obzor.html", "text": "Европейската комисия организира обществени консултации по темите за аудио-визуалните медийни услуги и фалшивите новини. Във връзка с това българският комисар по цифровата икономика и цифровото общество Мария Габриел откри в София кръгла маса на тема \"Предизвикателства пред медийния сектор в Европа\", организирана от Представителството на Европейската комисия в България и Съвета за електронни медии. На събитието присъстваха представители и ръководители от медийния и неправителствения сектор.\r\nПрез май 2016 г. Европейската комисия предложи да се актуализират правилата в областта на аудио-визията с цел по-справедливи условия в сектора, да се популяризират европейските филми, да се защитят децата и да има по-ефективни мерки срещу словото на омразата. Предложението за преразглеждане на Директивата за аудио-визуалните медийни услуги обхваща и интернет-услугите за видео по заявка и платформите за споделяне на видеоматериали. Комисар Мария Габриел обясни, че в момента има три въпроса, които се разглеждат от Директивата - разширяване на обхвата ѝ и до социалните медии, промотирането на европейските произведения и рекламата. „По всичките тези въпроси предстоят още много дискусии преди да излезем с единна стратегия“, каза еврокомисарят.\r\nПо темата за фалшивите новини Габриел уточни, че Комисията е започнала обществена консултация и през пролетта на 2018 г. се очаква да бъдат обобщени резултатите от допитването и от доклада на специално създадената експертна група на високо равнище.  „Фалшивите новини не са нов феномен и смятам, че всички сме наясно с него. Още от Античността съществуват такива примери - с моя екип намерихме такива още от 445 г. пр. н. Това, което не е ново обаче, са лекотата и скоростта, с които те могат да се разпространяват, и мащабите, които могат да придобият. Говорим за надвиснала опасност над нас като демокрация, общество, принципи и ценности“, каза Габриел и уточни, че заради това с голяма отговорност е приела предложението на председателя на ЕК Жан-Клод Юнкер да се заеме с тази задача.\r\n„Феноменът на фалшиви новини е много сложен и деликатен и само ако се обединим на ниво ЕС, можем да се справим с него. Експертната група ще работи по три основни направления – за създаване на точно определение за фалшива новина, за идентифициране на добри практики и за действия, които могат да се предприемат. Свободата на изразяване и правото на достъп до информация са червена линия за мен – те са неприкосновени. Знам колко трудно е да се намери балансът, но вярвам, че всички заедно можем да го направим“, каза още Мария Габриел.\r\nЦветилена СИМЕОНОВА", "date": "2017.12.01", "title": "Европейската комисия организира обществени консултации по темите за аудио-визуалните медийни услуги и фалшивите новини (ОБЗОР)"}
{"url": "http://www.focus-news.net/news/2017/12/01/2463050/burgas-vremenna-reorganizatsiya-na-dvizhenieto-shte-bade-vavedena-po-ul-zahari-zograf-v-kv-dolno-ezerovo.html", "text": "Във връзка със строителни дейности по изграждането на отводнителни канали в кв. „Долно Езерово“ в Бургас, на 4 декември 2017 г. (понеделник) от 11:00 ч. по ул. „Захари Зограф“ в участъка между ул. „Черна Гора“ и ул. „Младост“, движението ще се извършва съгласно въведена временна организация на движение. Това съобщиха от пресцентъра на Община Бургас.", "date": "2017.12.01", "title": "Бургас: Временна реорганизация на движението ще бъде въведена по ул. „Захари Зограф“ в кв. „Долно Езерово“"}
{"url": "http://www.focus-news.net/news/2017/12/01/2463051/plovdiv-ot-dnes-do-10-yanuari-zhitelite-i-gostite-na-grada-mogat-da-podkrepyat-kauzata-koleden-bazar-na-sotsialnite-uslugi.html", "text": "От днес до 10 януари жителите на града могат да подкрепят каузата „Коледен базар на социалните услуги“. Това каза за Радио „Фокус“ – Пловдив Георги Титюков, заместник-кмет „Спорт, младежки дейности и социална политика“ в Пловдив. По думите му на пл. „Стефан Стамболов“ е разположен своеобразен „социален павилион” – сглобяема дървена къщичка, където могат да се закупят с благотворителна цел ръчно изработени от потребители на социални услуги артикули – картички, сувенири, декорации за дома, керамика, свещи и други. \r\n„От една страна, всичко това ще донесе радост на възрастните и децата, изработили артикулите, че те са популяризирани, харесани и закупени от много по-широк обществен кръг. От друга страна, се надяваме да бъдат постигнати и много по-високи финансови резултати от тази социална кауза, като набраните допълнително средства, ще могат да се ползват от общинските социални услуги и институции за разширяване възможностите за социална интеграция на потребителите, участващи в програмите за арт-терапия. Надявам се, че тази симпатична дървена къщичка в центъра на града ще допринесе допълнително за коледното настроение на пловдивчани и на гостите на града“, посочи Титюков.\r\nВ обекта на площад „Стефан Стамболов“ могат да се наблюдават ежедневни демонстрации от майстор по стъклодухане. Изработените на място изделия ще се предлагат за продажба с благотворителна цел в полза на Дома за възрастни хора с умствена изостаналост „Св. Врач” за провеждане на арт-терапия, която създава умения за работа на уязвими групи хора с увреждания. Ще се предлагат за продажба три групи стъклени издалия със собствен дизайн и уникалност – стъклени елхови украшения и коледна украса, бижута от стъкло, също стъклени сувенири.\r\nТони МИХАЙЛОВ", "date": "2017.12.01", "title": "Пловдив: От днес до 10 януари жителите и гостите на града могат да подкрепят каузата „Коледен базар на социалните услуги“"}
{"url": "http://www.focus-news.net/news/2017/12/01/2463052/veliko-tarnovo-v-svishtov-za-parvi-pat-shte-se-sastoi-praznichno-svetvane-na-kolednata-ukrasa.html", "text": "В Свищов за първи път ще се състои празнично светване на коледната украса, съобщиха от  пресцентъра на Общината. Тържеството ще се състои на 5 декември, от 17.30 часа, на площад „Алеко“ в града. Предвидена е забавна програма за малки и големи, с участието на аниматорска група „Веселяците“ и Клуб за поп и рок изпълнители „Естрада“. Очакват се много забавни моменти и изненади. От Община Свищов приканват всички жители и гости на града да се присъединяват към празника.", "date": "2017.12.01", "title": "Велико Търново: В Свищов за първи път ще се състои празнично светване на коледната украса"}
{"url": "http://www.focus-news.net/news/2017/12/01/2463053/sport-roma-pobedi-spal-s-31-v-parviya-mach-ot-15-tiya-krag-na-italianskata-seriya-a.html", "text": "Рома победи СПАЛ с 3:1 в първия мач от 15-тия кръг на италианската „Серия А“. Домакините успяха да отбележат два гола още през първото полувреме, след като в деветата минута гостите останаха с човек по-малко заради червен картон. Ново попадение за Рома дойде в 53-та минута, като СПАЛ успя да върне един гол две минути по-късно.", "date": "2017.12.01", "title": "Спорт: Рома победи СПАЛ с 3:1 в първия мач от 15-тия кръг на италианската \"Серия А\""}
{"url": "http://www.focus-news.net/news/2017/12/01/2463054/prezidentat-rumen-radev-dade-nachaloto-na-balgarskata-koleda-20172018-godina-obzor.html", "text": "Президентът Румен Радев даде началото на „Българската Коледа” 2017/2018 година. Тема на предстоящата кампания ще бъде: „В подкрепа на спасения детски живот”. „Българската Коледа не е само дарителска кампания, тя е нещо много по-голямо. Тя дава вярата и усещането, че живеем в цивилизовано общество, което се крепи на хуманни ценности”, каза в Пловдив държавният глава при откриването на 15-тото издание на благотворителната инициатива. Румен Радев благодари специално на лекарите за спасените детски животи и за грижите, които полагат за това. По мнението на президента кампанията „Българската Коледа“ споява различни социални слоеве и инвестира в нашия най-голям капитал – здравето на нашите деца. Президентът каза още, че е избрал да даде началото на петнадесетото издание на инициативата „Българската Коледа“ точно в УМБАЛ „Св. Георги”, тъй като болницата е една от водещите в страната, която прилага съвременна и комплексна диагностика и се развива терапевтична, преподавателска и научно-изследователска дейност. „Точно тук, където годишно се полагат грижи за хиляди български деца нашият призив ще бъде по-силен и по-истински”, каза Румен Радев.\r\nПрезидентът отчете и резултатите от приключилата кампания 2016/2017 г. на „Българската Коледа”, посветена на децата с тежки хронични заболявания. Кампанията е успяла да събере  2 650 000 лв., с които са подпомогнати 474 деца със сумата от 702 895 лв. и е дарена медицинска апаратура за 30 лечебни заведения от цялатаа страна – университетски и многопрофилни болници за активно лечение на обща стойност 1 766 774 лв. „С тази апаратура ще могат да се прилагат съвременни методи за навременна и прецизна диагностика и оптимално лечение. Всичко това е резултат от хуманността и съпричастността на хиляди българи, които дариха за децата на България”, подчерта още Румен Радев в словото си на церемонията. В политиката на правителството и в дейността на НЗОК в бъдеще ще се наблегне на дейности по рехабилитацията в бъдеще. Това каза при откриването на благотворителната инициатива „Българската Коледа” в Пловдив новият здравен министър Кирил Ананиев, предаде репортер на Радио „Фокус”- Пловдив. „В разговорите, които ни предстоят по повод Националния рамков договор ние ще обърнем специално внимание на клиничните пътеки, свързани с детското и майчиното здравеопазване, тъй като сега тази дейност е слаба, каза Ананиев. По думите му трябва да се обединят усилията, за да се създадат най-добрите условия за лечението и укрепването на децата ни, включително като се наблегне и на дейността на Фонда за лечение на деца. „Децата са най-големият капитал на една държава”, добави Ананиев.\r\nДиректорът на УМБАЛ”Свети Георги” проф. Карен Джамбазов посочи, че от началото на инициативата преди 15 години болницата е получила повече от 1 600 000 лева под формата на различни апарати, с които са подпомогнати диагностиката и лечението на малките пациенти в различните детски отделения. В процес на доставка за тази година е апаратура за над 160000 лева за четири животоспасяващи апарати.\r\nПо-късно държавният глава Румен Радев се запозна с интензивния сектор и кувьозите в отделение „Неонатология” и отделение „Детска хирургия” на УМБАЛ „Св. Георги”.\r\nЦветана ТОНЧЕВА", "date": "2017.12.01", "title": "Президентът Румен Радев даде началото на „Българската Коледа” 2017/2018 година (ОБЗОР)"}
{"url": "http://www.focus-news.net/news/2017/12/01/2463055/stara-zagora-vremenno-e-ogranicheno-dvizhenieto-pri-km-222-na-avtomagistrala-trakiya-v-posoka-burgas-poradi-katastrofa.html", "text": "Временно е ограничено движението при км 222 на автомагистрала „Тракия“ в посока Бургас поради катастрофа. Това съобщиха от пресцентъра на Агенция \"Пътна инфраструктура\" (АПИ). Движението в посока Бургас се осъществява по обходен маршрут: п.в. \"Загоре\" – Стара Загора – път II-66 Стара Загора – Нова Загора – път II-55 Нова Загора – п.в. \"Дядово\".\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.12.01", "title": "Стара Загора: Временно е ограничено движението при км 222 на автомагистрала „Тракия“ в посока Бургас поради катастрофа"}
{"url": "http://www.focus-news.net/news/2017/12/01/2463056/nimh-oranzhev-kod-za-obilni-valezhi-e-obyaven-v-4-oblasti-na-stranata-za-2-dekemvri.html", "text": "Оранжев код за обилни валежи е обявен в 4 области на страната за 2 декември. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Кодът е в сила за областите: Благоевград, Пазарджик, Смоля и Кърджали. В тях за денонощието се очакват количества между 35 и 65 л/кв.м, а  в отделни райони и повече. За област Кърджали е в сила и оранжев код за силен вятър. Там и утре се очаква да продължи да духа силен юг-югозападен вятър със средна скорост между 14 и 19 м/с. Жълт код за обилни валежи е обявен за областите: Кюстендил, Перник, София-град, София-област, Пловдив, Хасково, Габрово, Ловеч, Враца и Монтана. В тези райони се очакват количества между 20 и 30 л/кв.м, на места и по-значителни,  за денонощието. В Хасково е в сила и жълт код за силен вятър - юг-югозападен вятър със средна скорост между 14 и 19 м/с. Такъв е обявен и за още 4 области: Ямбол, Бургас, Варна и Добрич.", "date": "2017.12.01", "title": "НИМХ: Оранжев код за обилни валежи е обявен в 4 области на страната за 2 декември"}
{"url": "http://www.focus-news.net/news/2017/12/01/2462656/predstoyashti-sabitiya-v-stranata-za-1-dekemvri-agentsiya-fokus.html", "text": "***\r\nПрезидентът Румен Радев ще посети УМБАЛ „Свети Георги“ – Пловдив, за да даде старт на кампания 2017/2018 на благотворителната инициатива „Българската Коледа“. \r\n***\r\nОт 09.00 часа ще се проведе заседание на Народното събрание.\r\n*** \r\nОт 11.00 часа  пред паметника на медицинските чинове, загинали във войните председателят на Народното събрание Цвета Караянчева ще присъства на тържественото отбелязване на 126 години от създаването на Военномедицинска академия\r\n*** \r\nЗаместник министър-председателят по правосъдната реформа и министър на външните работи Екатерина Захариева ще представи приоритетите на предстоящото Българско председателство на Съвета на Европейския съюз по време на неформалната среща на държавните и генералните секретари на страните членки на Съюза.\r\n*** \r\nПредседателят на Военния комитет на НАТО генерал Петр Павел е на официално посещение в България. Той ще се срещне с министър-председателя Бойко Борисов, началника на отбраната генерал-лейтенант Андрей Боцев и със заместник-министъра на отбраната Атанас Запрянов и ще бъде награден с почетен знак „Св. Георги“ I степен.\r\n***\r\nОт 09.00 часа в зала „Перла“ в хотел Даунтаун ще бъде открита Международна научна конференция „Ценности, структури и институции в България – 10 години след присъединяването към ЕС“.\r\n***\r\nОт 09.30 часа българският комисар по цифровата икономика и цифровото общество Мария Габриел ще открие кръгла маса на тема: „Предизвикателства пред медийния сектор в Европа“ в Дома на Европа на ул. \"Г.С. Раковски\" 124. \r\n***\r\nОт 10.00 часа в конферентната зала на Централна гара София заместник-министърът на транспорта, информационните технологии и съобщенията Ангел Попов и евродепутатът Андрей Новаков ще открият конференция на тема „Инвестиции на ЕС в транспорта - гръбнакът на европейската икономика - перспективи след 2020“.\r\n***\r\nОт 10.00 часа в зала „Средец“ на „София Хотел Балкан“ ще се проведе конференция на тема „Демотивираните българи – проблем или възможност?“.\r\n***\r\nОт 10.00 часа в зала „Тържествена“ на Университета за национално и световно стопанство (УНСС) членът на Европейския парламент Николай Бареков и групата на Европейските консерватори и реформисти организират конференция на тема \"Фалшивите новини - бунтът на масите срещу елита в ХХI век\".\r\n***\r\nОт 10.00 часа 7-и състав на Софийски градски съд ще заседава по делото срещу бившия ректор на Медицинския университет Ваньо Митев и Алексей Алексеев, обвинени за сключване на неизгодна сделка.\r\n ***\r\nОт 10.00 часа 17-и състав на Софийски градски съд срещу Сашо Тръпков (катаджията обвинен за подкуп и сниман по време на проверка – чл. 301-303 НК).\r\n*** \r\nОт 11.00 часа в хотел „Кристъл Палас“, Бизнес салон Националното сдружение на общините в България ще проведе пресконференция във връзка с предстоящите коледни и новогодишни празници.\r\n***\r\nОт 11.00 часа с полагане венци пред паметника на загиналите медицински чинове пред сградата на ВМА ще започне церемонията по  тържествено отбелязване на 126 години от създаването на болницата.\r\n***\r\nОт 11.00 до 15.00 часа паркинга на площад „Александър Батенберг“ жителите и гостите на София ще имат възможност да си направят напълно безплатен и анонимен тест за ХИВ. Мобилният кабинет е предоставен от фондация „Инициатива за здраве“.\r\n***\r\nОт 12.15 часа  кметът на София Йорданка Фандъкова ще посети ледената пързалка в спортния  комплекс  „Спортна София“ в Зона Б- 5.\r\n***\r\nОт 13.00 часа в градинката пред Народен театър „Иван Вазов“ ще бъде открита изложбата „Непознатите портрети на Стефан Данаилов“ по повод 75-ата годишнина на актьора.\r\n***\r\nОт 14.00 до 16.30 часа доброволците на БМЧК - София ще организират стационарни информационни пунктове за раздаване на презервативи и информационни материали на метростанция „Сливница” , метростанция „Бели Дунав”, пазарът на \"Ломско шосе\", както и подлезът пред хотел „Плиска”. Подвижни екипи от доброволци, разпространяващи превенционни материали, ще има в Студентски град от 14.30 часа до 17.00 часа в района между Студентска поликлиника и УНСС. Около 17.30 часа доброволците на БМЧК от всички пунктове, приятели и служители на Столичната организация на БЧК ще се отправят към бул. „Витоша”, в началото на пешеходната зона при изхода на метростанция „НДК”.\r\n***\r\nОт 17.00 часа в Централен дом на архитекта ще бъде открит V Балкански фестивал на ракията и спиртните напитки. \r\n***\r\nОт 17.30 часа на площада пред НДК (от страната на ул. „Фритьоф Нансен” и Билетния център) ще се проведе празнична програма. От 19.00 часа ще бъдат запалени светлините на елхата.\r\n***\r\nОт 18.00 часа началото на пешеходната зона при изхода на метростанция „НДК” БМЧК – София организира шествие в посока към Народния театър \"Иван Вазов\". Малко преди 19.00 часа всички участници в шествието ще оформят пред театъра червен кръст, в центъра на който ще поставят голяма червена панделка, ще запалят свещи и ще пуснат червени балони в знак на съпричастност с хората, живеещи с ХИВ/СПИН. \r\n***\r\nОт 18.00 часа в галерия „Академия“ ще бъде  открита изложба на Красимир Джидров - дългогодишен преподавател в катедра Керамика на НХА. Изложбата е по повод неговата 70-та годишнина.\r\n***\r\nОт 19.30 часа в зала „България“ ще се състои коледен концерт на Симфоничният оркестър и Смесеният хор на БНР.\r\n*** \r\nОт 12.00 часа в зала 5 на Община Благоевград ще се проведе пресконференция във връзка с програмата за коледно-новогодишните празници.\r\n*** \r\nОт 18.00 часа в Градска художествена галерия журналистът Миглена Ангелова ще представи в книгата си \"Искрено и лично за Големия VIP Брат\".\r\n***\r\nОт 09.00 до 16.00 часа във връзка с отбелязване на 1 декември - Световен ден за борба със СПИН, на гражданите ще бъдат предоставени услуги по доброволно и анонимно консултиране и изследване на ХИВ/СПИН с бърз тест във вирусологичната лаборатория и в КАБКИС на Регионална здравна инспекция - Бургас на ул. \"Александровска\" №120.\r\n***\r\nОт 10.00 часа в зала „Георги Баев“ на КЦ „Морско казино\" ще бъде представена книгата \"Моето черно море\" на автора Цветелина Атанасова. \r\n***\r\nОт 10.30 до 16.30 часа в Заседателна зала на Община Бургас ще се проведат серия от дискусии по следните теми: \"Здравето и благосъстоянието на младите хора. Превенция на ХИВ/СПИН и сексуално рисково поведение\", \"Здравно образование в училище\".\r\n***\r\nОт 12.30 до 13.30 часа във връзка с отбелязване на 1 декември - Световен ден за борба със СПИН ще се раздават здравно-информационни материали, предпазни средства и червени лентички в бургаските училища. \r\n***\r\nОт 17.00 часа във връзка с отбелязване на 1 декември - Световен ден за борба със СПИН ще бъде запалена традиционната огнена панделка пред сградата на Община Бургас. \r\n***\r\nОт 10.30 часа в сградата на ОИЦ – Варна  ще бъде представена книгата „Заедно за Европа“ 60 години Европейски социален фонд.\r\n***\r\nОт 11.00 часа във Фестивалния и конгресен център във Варна ща бъде открито второто издание на хитовия фестивал за ръчно изработени изделия „Коледен Сръчко“.\r\n***\r\nОт 14.00 часа общинският съветник от ПП ГЕРБ Бонка Банкова ще има приемен ден за граждани в офиса на партията на ул. „Георги Бенковски” №1.\r\n*** \r\nОт 16.00 часа в зала „проф. д-р Вл. Иванов“ в УМБАЛ „Св. Марина“ – Варна ще се проведе тържество по повод 30 годишнината на Детското отделение за интензивно лечение.\r\n***\r\nОт 18.00 часа в зала „Европа“ на Фестивален и конгресен център – Варна ще бъде прожектиран филмът „Донбаска пролет“.\r\n***\r\nОт 10.00 часа във фоайето на  Община Велико Търново ще бъде открита изложба, организирана от Арт-ателие към Съюза на инвалидите.\r\n***\r\nОт 10.00 часа в Голямата зала на  община Велико Търново ще се проведе обучителен семинар за малки и средни предприятия на тема „Онлайн търговията и възможностите пред малките и средните предприятия за увеличаване на продажбите“. \r\n*** \r\nОт 10.00 часа във фоайето на Общината Велико Търново ще бъде открита Изложба, организирана от Арт-ателие към Съюза на инвалидите.\r\n***\r\nОт 18.00 часа ще отвори врати Коледният базар в парк „Марно поле”.\r\n***  \r\nОт  19.00 часа в Малка зала на МТ „Константин Кисимов“ ще бъде представена премира на спектакъла „Няма да платим“.\r\n***\r\nОт 11.00 часа в залата на 6 ет. в административната сграда кметът на Община Видин Огнян Ценков ще представи отчет за втората година от управлението си през мандат 2015-2019 г.\r\n***\r\nОт 10.30 часа в Младежки център – Добрич ще започне среща дискусия на тема „Да поговорим за СПИН“ с водещ Севдалина Колева – специалист РЗИ Добрич. От 11.30 часа ще започне Куиз игра /Игра с въпроси/ за ХИВ/СПИН.\r\n***\r\nОт 18.00 часа в Младежки център – Добрич ще започне вечер на класическата музика - с участието на Клуб Пиано при Младежки център – Добрич, млади музиканти от СУ „Кл.Охридски“ и Арт център „Палитра“.\r\n***\r\nОт 14.00 часа във фоайето на сградата на Община Дупница ще бъде открита изложба от постери на тема „СПИН-Знанието предпазва”. –\r\n***\r\nОт 12.30 часа в Национален музей „Васил Левски“ гр. Карлово ще бъде открита конференция на тема: „Васил Левски – из кривините на литературната иконография“.\r\n***\r\nОт 17.30 часа кметът Георги Димитров ще запали коледната елха в града.\r\n***\r\nОт 14.00 часа в читалище „Братство” ще се проведе обучение по „Алтернативен туризъм”. \r\n***\r\nОт 18.00 часа в галерия „Георги Машев“ ще бъде открита годишната изложба на Дружеството на пазарджишките художници. \r\n***\r\nОт 15.00 часа пред сградата на ОбМД доброволци ще образуват голяма червена панделка от балони по повод Световния ден за борба срещу СПИН - 1 декември.\r\n***\r\nОт 13.00 часа в залата в сградата на Община Петрич ще се проведе кръгла маса  и пътуващ семинар на тема „SHIFT -> Преминаване към онлайн и офлайн предприемаческа общност“.\r\n***\r\nОт 09.15 часа в Нова сграда на ПУ „Паисий Хилендарски“  ще се проведе национална кръгла маса „Ролята на наставничеството в системата на предучилищното и училищното образование“.\r\n***\r\nОт 10.00 часа на пл. „Централен“ ще заработи най – голямата открита ледена пързалка на Балканите. На откриването ще присъства кметът на града Иван Тотев. \r\n***\r\nОт 14.30 часа на Главната улица в Пловдив доброволците на Младежки информационно консултантски център – Пловдив /МИКЦ/ ще  отбележат 1 декември - Световен ден за борба срещу СПИН.\r\n***\r\nОт 18.00 часа ще бъдат запалени светлините на коледното дърво в центъра на Пловдив.\r\n***\r\nОт 09.30 часа председателят на УС на Агенция „Пътна инфраструктура“ инж. Дончо Лазаров ще участва в общественото обсъждане на доклада за ОВОС за трасето на АМ „Русе - Велико Търново“ в сградата на Общинска администрация – Русе.\r\n***\r\nОт 10.30 часа в Канев център ще бъде открит фестивалът „Светът е за всички”.\r\n*** \r\nОт 17.30 часа  тържествено ще бъдат запалени светлините на коледната елха пред Общината.\r\n***\r\nОт 09.30 часа в Ректората на Стопанска академия „Димитър А. Ценов” ще бъде открито национално ученическо състезание по „Банкиране, финансиране и бюджетиране“.\r\n***\r\nОт 15.00 часа в Общностен център за предоставяне на интегрирани услуги за деца до 7 годишна възраст в Смолян ще де проведе пресконференция по проекта на община Смолян „Предоставяне на услуги за ранно детско развитие в община Смолян”, Договор № BG05M9OP001-2.004-0044-C01, финансиран от Оперативна програма ''Развитие на човешките ресурси'' 2014-2020. \r\n***\r\nОт 18.00 часа в зала „Петър Стайков“ на бул. „България“ 44 ще бъде открита изложба-живопис на художниците Живка Кисьова, Росица Палийска и Стефан Данчев. \r\n***\r\nОт 11.00 часа в залата на Търговско – промишлена палата в Стара Загора ще бъдат обсъждани факторите, които засягат участието на бизнеса в зелените обществени поръчки в рамките на проекта GPP4Growth.\r\n***\r\nОт 12.30 часа в Детския отдел на библиотека „Родина” ще се проведе мултимедийна презентация, викторини, кръстословици, рисунки и коледна работилница „Коледа в България”.\r\n***\r\nОт 18.00 часа в парк „Пети октомври“ ще бъдат запалени светлините на коледната елха. Малко преди това, от 17.30 часа общината организира за децата спектакъл „Коледна магия“.\r\n***\r\nОт 17.30 часа на пл. „Сава Младенов“ ще бъде запалена Коледната елха.\r\n***\r\nОт 10.00 часа в зала „Спартак“ ще се проведе детски спортен празник под надслов „Да мечтаем заедно“, организиран от Община Хасково.\r\n***\r\nОт 18.00 часа в зала \"Дружба\" ще ес проведе спектакълът \"40 години с магията на танца\".\r\n*** \r\nОт 11.00 часа, в заседателната зала на Общинска администрация Хитрино на пресконференция ще бъдат съобщени решения на ОбС на ДПС - Хитрино, свързани с политическатаобстановка в Общината. \r\n***\r\nОт 14.00 часа Информационния център към паметника “Създатели на българската държава” ще бъде представена интерактивна пощенска картичка по повод 36-тия рожден ден на мемориалния комплекс.\r\n*** \r\nОт 17.30 часа  на откритата сцена пред ДКТ “Васил Друмев” ще се състои символично запалване на коледните светлини „Заедно край елхата“.", "date": "2017.12.01", "title": "Предстоящи събития в страната за 1 декември (Агенция „Фокус“)"}
{"url": "http://www.focus-news.net/news/2017/12/01/2462657/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Близо една година след инаугурацията на американския президент Доналд Тръмп, неговите съветници и съюзници са изключително доволни от посоката на политиката му, както и от постиженията на администрацията, а освен това хвалят държавния глава за „издържливостта“ и „неизтощимата му енергия“ в борбата с критиците и най-вече с медиите, пише американското издание Washington Examiner.\r\n“Ако медийното покритие беше честно, безпристрастно и по равно, щеше да има 100 материала за постоянните успехи и енергията на Овалния кабинет“, заяви един от главните съветници на президента - Стивън Милър.\r\n„Критиците правеха абсолютно същото по времето на Роналд Рейгън“, добави Кристофър Руди, президент на “Newsmax” и поддръжник на президента. „А Доналд Тръмп е 100 пъти по-отдаден от Роналд Рейган“.\r\nСъюзниците настояват, че трябва да се даде отговор на публикациите, в които се твърди, че Тръмп е президент на половин работен ден, въпреки че същите медии ежедневно отразяват неговите съобщения в „Туирър“, направени в 6 сутринта, или среднощните телефонни разговори със съветниците му.\r\nНапример, вместо да отбележат, че той не си е взел почивка след изтощителната 12-дневна обиколка на Азия и е представил отчет пред обществото, медиите се подиграваха на Тръмп за това, че е търсил къде е бутилката с вода по време на изказването. Неговата бивша жена Ивана раздуха пламъците, когато заяви, че мисли, „че той трябва да е напълно изтощен“.\r\nСъветниците и съюзниците на американския държавен глава твърдят друго.\r\nНачалникът на канцеларията на Белия Дом Джон Кели изрази учудването си, че Тръмп е поискал да говори за обиколката си в Азия, веднага, след като е пристигнал в Америка. „След 12-дневно пътуване в Азия, аз настоявах президентът да си вземе еднодневна почивка. Той изобщо не искаше да чуе за това. Настояваше да докладва пред американското общество резултатите от обиколката“, заяви той.\r\nРусия заяви в четвъртък, че достигнала предварително споразумение с Египет за използването на военновъздушните бази и свободното навлизане във въздушното пространство на близкоизточната страна от руската авиация, пише американското издание The New York Times.\r\nТекстът на споразумението, публикувано от Москва и потвърдено от високопоставен египетски военен, ще ознаменува поредното разширяване на руското военно влияние в Близкия Изток, като в случая това ще е чрез съдействие с един от най-близките американски съюзници в арабския свят. САЩ предоставиха на Египет повече от 70 милиарда долара военна помощ през последните години и поддръжниците на спонсорската програма сочат като едно от основните й предимства това, че тя ще позволи на американската армия да използва египетското въздушно пространство и военновъздушните бази в страната.\r\nЕгипет получава по 1,3 милиарда долара годишно от САЩ като военна помощ от 1980 година насам. По-рано тази година администрацията на Тръмп отряза или забави 291 млн. дол. от помощта заради обвиненията срещу египетския президент Абдел Фатах ас Сиси за злоупотреби с човешките права и връзките му със Северна Корея. Самех Шукри, министър на външните работи на Египет, определи този ход като „недоразумение“.\r\nСпоред условията на предварителното споразумение с Русия, Египет ще получи реципрочното право да използва американските бази. В четвъртък все още не е ясно как САЩ ще отговорят на този договор.\r\nПрезидентът на Турция Реджеп Таийп Ердоган заяви, че Турция е водила политика съобразена със законите по отношение на енергийната търговия с Иран и не е нарушила никакви санкции. Това изказване на турския държавен глава е част от резките критики на Анкара към текущото дело в Ню Йорк срещу търговеца на злато от турско-ирански произход Реза Зарраб, пише турското издание Hurryiet.\r\n“Ние имаме търговски и енергийни връзки с Иран. Не сме нарушавали санкциите (срещу Иран). Каквато и да е присъдата, ние действахме правилно. Никога не сме се ангажирали пред САЩ (за енергийните връзки с Иран)“, е заявил Ердоган, пред високопоставени членове на управляващата „Партия на справедливостта и развитието“, по време на партийна среща при закрити врата на 30 ноември, според информация на изданието от неназовани източници.\r\n„Светът не се върти около САЩ. Ние имаме търговски и енергийни връзки и с Иран“, е подчертал турският лидер.\r\nСрещата е проведена във връзка с течащо дело срещу Хакан Атила, бивш високопоставен служител на турската „Халкбанк“, който е обвинен в заобикаляне на американските санкции срещу Иран, защото, според обвинението, е закупувал газ, заплащайки със злато, в схема оперирана от Зарраб. Той е започнал да съдейства на американското обвинение на 29 ноември и е дал показания за начина, по който се е осъществявало заобикалянето на санкциите, а освен това е направил разкрития за раздадени подкупи на лица от турското правителство.\r\nПалестински фермер загина, а двама израелски бащи са ранени, след като група араби нападна деца на заселници в района на Западния бряг на река Йордан, пише израелското издание The Jerusalem Post.\r\nБащите, които са били въоръжени с огнестрелни оръжия, са били охрана на детска екскурзия на група израелски заселници в палестинския район Самария. След инцидента те са закарани в болница в района на Петах Тиква.\r\nПалестински източници са идентифицирали фермера като Махмуд Уда, 48-годишен от село Кусра, намиращо се в района на град Наблус.\r\nОт Въоръжените сили на Израел заявиха: „Преди малко, двадесет израелски момчета (деца), придружени от възрастни, са се разхождали край село Кусра. По време на разходката се е случил инцидент в близост до селото, като в него са били замесени десетки палестинци. Един от тях е застрелян от израелец, който е действал при самозащита. Еврейската група се е барикадирала в пещера в близост до селото. Въоръжените сили на Израел са пристигнали на мястото и са ги спасили“.", "date": "2017.12.01", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/12/01/2462658/the-sun-avtomobil-se-vzrivi-blizo-do-koleden-bazar-v-predgradie-na-london.html", "text": "Автомобил се взриви на метри от коледен базар в предградие на Лондон, съобщава британският вестник The Sun. В момента на инцидента в района е имало стотици хора. Полицията и пожарната служба бързо са отцепили мястото на произшествието и са потушили пожара. \r\nНяма сведения за пострадали. Причините за инцидента се изясняват. Междувременно, от лондонската полиция посочват, че не смятат инцидента за подозрителен. Калина Жекова", "date": "2017.12.01", "title": "The Sun: Автомобил се взриви близо до коледен базар в предградие на Лондон"}
{"url": "http://www.focus-news.net/news/2017/12/01/2462659/sport-fifa-potvardi-vnasyaneto-na-dve-kandidaturi-za-domakinstvo-na-mondial-2026.html", "text": "Футбол: Международната федерация по футбол (ФИФА) потвърди внасянето на две кандидатури за домакинство на Мондиал 2026. Съответната информация бе разпространена от пресслужбата на ФИФА.\r\nВ разпространеното съобщение не се почват страните кандидати, макар в медийното пространство да се споменават заявки от футболните федерации на Канада, САЩ и Мексико. Крайният срок за приемането на кандидатури изтича на 16 март 2018 година, а организаторът на първенството ще бъде определен през май 2020 г.\r\nМондиал 2026 ще бъде първият, в който ще бъдат допуснати за участие 48 отбора. Те ще бъдат разпределени в 16 групи, от всяка от които ще бъдат излъчени по два отбора за плейофите.", "date": "2017.12.01", "title": "Спорт: ФИФА потвърди внасянето на две кандидатури за домакинство на Мондиал 2026"}
{"url": "http://www.focus-news.net/news/2017/12/01/2462660/api-vremenno-dvizhenieto-po-pat-i-5-stara-zagora-gabrovo-prohod-shipka-v-uchastaka-ot-vr-shipka-do-gr-gabrovo.html", "text": "Временно движението по път I-5 Стара Загора - Габрово /проход \"Шипка\"/ в участъка от вр. Шипка до гр. Габрово е ограничено, поради паднало дърво, съобщават от пресцентъра на АПИ. Автомобилите да изчакват на място.", "date": "2017.12.01", "title": "АПИ: Временно движението по път I-5 Стара Загора - Габрово /проход \"Шипка\"/ в участъка от вр. Шипка до гр. Габрово"}
{"url": "http://www.focus-news.net/news/2017/12/01/2462661/reuters-germanskite-sotsialdemokrati-nyama-da-barzat-da-dadat-saglasieto-si-za-nova-shiroka-koalitsiya-s-konservatorite-na-merkel.html", "text": "След като се срещнаха с германския президент в опит да намерят решение на политическата безизходица в Германия, социалдемократите заявиха, че няма да бързат да дадат съгласието си за нова широка коалиция с консерваторите на канцлера Ангела Меркел, предаде Reuters. \r\nМеркел търси коалиционен партньор, след като на изборите на 24 септември десноцентристкият й блок загуби подкрепа за сметка на крайно десните. Опитите й да формира трипартиен алианс с ориентираните към бизнеса Свободни демократи и клонящите в ляво „Зелени“ се провалиха. \r\nСоциалдемократите, чието участие в оглавяваното от Меркел коалиционно правителство от 2013 до 2017 г. им навлече най-лошия им изборен резултат в следвоенната история на Германия, се бяха обявили категорично против нова широка коалиция. \r\nНо под натиска на президента Франк-Валтер Щайнмайер, лидерът на партията Мартин Шулц сигнализира готовност да обсъди начините за излизане от политическата безизходица. \r\nВъншният министър на Германия Зигмар Габриел, който е член на Социалдемократическата партия, каза пред ZDF, че не трябва да се очаква неговата партия, която все още управлява заедно с консерваторите във временното правителство, незабавно да се съгласи да стане част от нова широка коалиция, след провала на преговорите за тричленна коалиция.Калина Жекова", "date": "2017.12.01", "title": "Reuters: Германските социалдемократи няма да бързат да дадат съгласието си за нова широка коалиция с консерваторите на Меркел"}
{"url": "http://www.focus-news.net/news/2017/12/01/2462662/parlamentat-prie-okonchatelno-darzhavniya-byudzhet-za-2018-g-obzor.html", "text": "След две пленарни заседания, продължили повече от 30 часа, парламентът прие окончателно държавния бюджет за 2018 г. Приходите от данъци са в размер на 21,040 млрд. лева. В бюджета за 2018 г. се предвижда икономическият ръст слабо да се забави до 3,9%, крайното потребление да се повиши с 4,7 %, а ръстът при инвестициите да се ускори до 4,3 %. При засилване на вътрешното търсене, растежът на вноса на стоки и услуги ще достигне 7,1 %. През 2018 г. нивото на безработица се очаква да се понижи до 6,2 %. В средносрочен план за данъците не се предвиждат значителни промени, като се запазва правителственият приоритет за ниски данъци. С приетия бюджет бяха предвидени 180,5 млн. лв.за опазване на границата, а 35, 2 млн. лева са средствата отделени за зимно поддържане и снегопочистване на общински пътища в държавния бюджет за 2018 година. Общата субсидия за делегираните от държавата дейности за общините в бюджета за следващата година е 2,780 млрд. лева. Предвидени са трансфери за местни дейности в размер на 284,022 млн. лева. Депутатите приеха бюджета на Министерството на Председателството на Съвета на ЕС през 2018 година с разходи от 3,300 млн. лева. Народните представители първоначално приеха предложението от алтернативния бюдет на БСП да отпуснат 1, 130 млн. лв. за ремонт на патриаршеската катедрала „Св. Александър Невски“ и Зографския манастир в Света гора, но впоследствие се върнаха на текста и го отхвърлиха. Веднага след това министърът на финансите Владислав Горанов взе думата по време на заседанието и увери, че въпреки резултатът от гласуването, инвестицията в тези обекти ще бъде реализирана. „Законът за държавния бюджет е една сложна система от взаимнообвързани показатели, които много трудно се изменят между първо и второ гласуване не защото е невъзможно, а защото предложенията, които се представят от народните представители, понякога са незавършени и нарушават системата и логиката на законопроекта, във вида, в който той трябва да съществува, за да отговаря на принципите на модерното бюджетиране и Закона за публичните финанси\", заяви Горанов. Депутатът от БСП Валери Жаблянов в декларация от името на групата посочи, че БСП не може да подкрепи такова открито нарушение на Правилника на НС и Конституцията. „Същественият въпрос е възможно ли е НС да направи някаква промяна в бюджета на финансовото министерство, макар и малка, която да не доведе до сътресение“, коментира Валери Жаблянов. „Стигнахме до ситуация, в която министърът на финансите твърди, че всяка промяна на цифрите води до необвързаност на бюджета“, каза още той. В отговор на това председателят на ПГ на ГЕРБ Цветан Цветанов заяви, че с това, че е взел думата по време на заседанието министъра Владислав Горанов всъщност е направил така, че да удовлетвори искането на БСП. Председателят на ДПС Мустафа Карадайъ благодари на министъра на финансите Владислав Горанов и заяви, че ДПС ще следи изпълнението поетия ангажимент за ремонта на „Св. Александър Невски“ и Зографския манастир.\r\nСлед окончателното приемане на Бюджет 2018 министър Горанов направи изявление, в което подчерта, че той дава основа за продължаващо устойчиво развитие. „Там, където дебатите бяха смислени бяха смислени, а там където не бяха - бяха дълги. Докато нещата се случват в пленарна зала значи законът има върховенство и всичко в държавата е наред“, коментира той. „Ниската преразпределителна роля на държавата изисква от една страна много по-висока ефективност на държавните разходи, предизвикателство основно към изпълнителната власт. Със сигурност дава възможност на обикновения инициативен човек да взима решения за това как да разходва това, което създава“, обясни той. „Нашата доктрина е, че свободният, образован и инициативен човек може сам да вземе решение как да харчи създаваното от него“, заяви министърът. „Ако се изкушим да увеличим дела на държавата значи, че сме лицемерни и че смятаме, че сме по-умни от българските граждани“, каза още той.", "date": "2017.12.01", "title": "Парламентът прие окончателно държавния бюджет за 2018 г. (ОБЗОР)"}
{"url": "http://www.focus-news.net/news/2017/12/01/2462663/ministar-valentin-radev-otchete-spad-na-migrantskiya-natisk-i-na-zhertvite-po-patishtata-ot-nachaloto-na-godinata-dosega-obzor.html", "text": "Министърът на вътрешните работи Валентин Радев направи отчет на работата на МВР, като се спря на четири основни теми - пътния травматизъм, картина на миграционния натиск, превенция по време на отоплителния сезон и работата на зоополицията. Той уточни, че за жалост този месец черната статистика на пътните инциденти с много загинали е взела връх, като периодът от 17 ноември до 23 ноември е  най-тежък от началото на годината. По думите му в 18 катастрофи са загинали 28 души. Радев допълни, че в сравнение с миналата година загиналите са с 51 по-малко, а ранените с 714 по-малко.\r\nВъв връзка с миграционния натиск министърът на вътрешните работи отчете намаление с 81,2% в сравнение с 2016 г. Той обърна внимание и на превенцията по време на отоплителния сезон, като коментира, че с настъпването на зимата, важен въпрос за гражданите е внимателното боравене с отоплителни уреди. 520 са пожарите, възникнали в бита от 1 октомври до този момент, като при тях са загинали 24 души, а други 34 са пострадали. Според министър Радев най-уязвимите групи от населението в този период на годината са децата и възрастните хора. \r\nЗа зоополицията той обясни, че проявата на особена жестокост към животните, както и неупражняването на контрол над животни са обществено опасни деяния и са определени за престъпления. По думите му някои от тях се наказват с лишаване от свобода от 3 до 5 години и глоби от 5 до 10 000 лева. Министърът уточни, че освен със сигналите, постъпили в полицията, тези служители извършват и ежедневни проверки в Интернет пространството и медийни публикации за жестокост към животни, с цел своевременно извършване на проверки. От началото на 2017 г. в страната са образувани общо 274 досъдебни производства по текстове от НК, свързани с престъпления срещу животни.  \r\nЛюба АЛЕКСИЕВА", "date": "2017.12.01", "title": "Министър Валентин Радев отчете спад на мигрантския натиск и на жертвите по пътищата от началото на годината досега (ОБЗОР)"}
{"url": "http://www.focus-news.net/news/2017/12/01/2462664/balgariya-i-sauditska-arabiya-postaviha-nachalo-na-politicheski-dialog-pomezhdu-si-obzor.html", "text": "България и Кралство Саудитска Арабия поставиха начало на политически диалог помежду си, след като българска делегация, водена от министър-председателя Бойко Борисов, осъществи първото посещение на най-високо равнище в историята на дипломатическите отношения между двете страни. На 28 ноември българският премиер бе посрещнат на Кралския терминал на международното летище „Крал Халид“ от емира на Рияд Файсал бин Бандар Ал-Сауд и от министъра на околната среда, водите и земеделието Абдуррахман Абдул Мохсен Ал-Фадли. Целта на визитата бе засилването на икономическото и търговското сътрудничество между двете страни. Бяха обсъдени въпроси в ключови сфери като сигурност, енергетика, търговия, транспорт, туризъм. \r\nПочетен гост по време на визитата в Кралството бе Н.В. Цар Симеон Сакскобургготски. В официалната делегация, придружаваща министър-председателя Бойко Борисов, бяха още вицепремиерите Екатерина Захариева и Красимир Каракачанов, министърът на земеделието, храните и горите Румен Порожанов, министърът на транспорта, информационните технологии и съобщенията Ивайло Московски и министърът на туризма Николина Ангелкова. На 29 ноември министър-председателят Бойко Борисов и Негово Величество крал Салман бин Абдулазиз Ал-Сауд проведоха среща, която бе първата на толкова високо равнище в историята на отношенията между България и Кралство Саудитска Арабия. \r\nВ Рияд българският министър-председател разговаря и с Пазителя на двете Светини Негово Кралско Величество Салман бин Абдулазиз ал-Сауд. По време на срещата двамата обсъдиха възможностите за развитие на търговско-икономическите отношения. Подчертано беше, че те нямат дълга история, но постигнатото за момента показва наличието на голям неизползван потенциал. Като перспективни бяха посочени иновациите, енергетиката, транспортът, туризмът, науката и продоволствената сигурност – сфери, в които в рамките на двустранни разговори могат да бъдат идентифицирани нови възможности за сътрудничество и съвместни проекти. Посредническа роля между представителите на бизнеса от България и Саудитска Арабия в този процес би могла да играе Смесена междуправителствена комисия за икономическо сътрудничество, чието създаване се обсъжда между двете страни. В разговора си премиерът Борисов и крал Салман бин Абдулазиз Ал-Сауд засегнаха и темата за сигурността в региона на Залива. Българският министър-председател изрази подкрепа за усилията за гарантиране на стабилността на арабските държави от Залива, които са ключов партньор на ЕС и важен фактор в борбата с тероризма.\r\nПо-късно Бойко Борисов се срещна и с престолонаследника на Кралство Саудитска Арабия Мохамед бин Салман Ал-Сауд и с министъра на външните работи на Кралство Саудитска Арабия Адел ал-Джубейр. Според престолонаследника Мохамед бин Салман Ал-Сауд, започналите реформи в Саудитска Арабия са възможност страните-партньори на кралството да реализират проекти в областта на туризма, икономиката, селското стопанство, иновациите. Той посочи, че ще бъдат насърчени бизнес контактите между двете страни, което да доведе до задълбочаване на отношенията на всички равнища и да е от полза за развитието на България и Саудитска Арабия. В разговора бяха обменени мнения за обстановката в региона на Залива, на Балканите, мигрантската криза в Европа и приоритетите на Българското председателство на Съвета на Европейския съюз. България беше изтъкната като държава на етническата толерантност, в която всеки, независимо от своята религиозна принадлежност, получава шанс за развитие. На 30 ноември премиерът Борисов се срещна със заместник-министърът на енергетиката, промишлеността и минералните ресурси д-р Абед Ал-Саадун. Българският министър-председател  потвърди наличието на възможности за обмен на експерти и обучение на енергийни специалисти, тъй като имаме добри традиции и програми за квалификация. Министър-председателят посочи, че като важен транзитен център на енергийни потоци от Централна Азия и Близкия изток към Европа, България е заинтересована от засилване на диалога и сътрудничеството между страните-производители, транзитните страни и страните-потребителки на енергийни ресурси. Борисов определи Саудитска Арабия като перспективен външноикономически партньор на нашата страна. Договорено бе създаването на работни групи, които да разгледат възможностите за сътрудничество в областите от взаимен интерес.\r\nКонкретни действия за засилване на практическото сътрудничество между Република България и Кралство Саудитска Арабия набелязаха външните министри на двете страни Екатерина Захариева и Адел бин Ахмед Ал-Джубейр. Ръководителят на българската дипломация запозна своя колега с високата квалификация на човешкия капитал (България има най-много ИТ специалисти на глава от населението в Европа), с развитието на фармацията, електрониката и старт-ап компаниите, към които има голям интерес за финансиране от целия свят. “Всеки четвърти компонент на вашия автомобил е произведен в България”, каза министър Захариева на министър Ал-Джубейр.\r\n“Виждам много възможности за инвестиции, особено във високите технологии, роботиката, туризма, земеделието”, заяви саудитският дипломат №1. За целта ще бъдат проучени възможностите, които предоставя Фондът за публични инвестиции на Саудитска Арабия, основан през 1971 г. с цел да инвестира средства от името на правителството на Кралството. Фондът има портфолио от приблизително 200 вложения със собствен капитал, отпускане на заеми или гаранции.\r\nСреща проведоха и министърът на туризма Николина Ангелкова и Негово Кралско Височество Султан бин Салман бин Абдулазиз Ал-Сауд, принц на Кралство Саудитска Арабия и председател на Комисията по туризъм и национално наследство на държавата. „Държавата ви има голям потенциал не само за инвестиции в туризма, но и във всички сектори на икономиката“, заяви министър Ангелкова. Българският министър представи пред принца Картата на инвестиционните проекти в туризма в България. Тя обърна внимание на огромните възможности за развитие на различни видове туризъм – СПА, културно-исторически, здравен и морски. Сред предимствата на България като дестинация са финансова и политическа стабилност, нормативна база, която насърчава големите инвеститори. Други плюсове са 10% ставка на корпоративния данък, 10% данък общ доход, ръст на БВП от 3,4% за 2016 г., заяви министър Ангелкова. „През миналата година броят на посещенията на граждани от Саудитска Арабия в България бележи ръст от 78% спрямо 2015 г. Регистрирано е и сериозно увеличение на пътуванията на българи в арабската страна“, заяви министър Ангелкова и призова за насърчаване на двустранните контакти в туризма. Принцът на Саудитска Арабия и министър Ангелкова се обединиха около идеята, че за двете държави ще е от голяма полза обменът на експертен опит и информация в сектора.\r\nПреди да започне визитата на българската делегация в Рияд, българският правителствен самолет, превозващ министър-председателя Бойко Борисов, не бе допуснат в иранското въздушно пространство, затова се наложило да премине над територията на Ирак. По-късно вицепремиерът и министър на външните работи Екатерина Захариева обясни, че правителственият самолет е притежавал необходимите дипломатически разрешения за полет над иранското въздушно пространство. По този повод временно управляващият посолството на Иран в София Хасан Дотаги бе повикан в Министерството на външните работи.  Иранският дипломат изрази дълбоко съжаление във връзка със случая и увери, че става дума за техническо недоразумение. От МВнР на Иран обясниха случая с „погрешно обявяване на полетната информация от страна на пилота на самолета към кулата в Иран“. Случилото се премиерът Борисов коментира с думите: „Аз бях един от първите, които отидоха в Иран. В прекрасни отношения сме с тях.Нашата политика, моята политика е била винаги за мир, никога срещу трета държава. Всички знаят, че сме приятели с Катар, с Емирствата, с Иран и с Турция. Това не значи, че не може да доразвием и приятелства и с други, с които досега не сме ги имали в този обем и така, както искаме.\r\nВ рамките на визитата премиерът Бойко Борисов се включи в традиционния танц със саби арда при посещението на правителствената ни делегация в Националния музей в Рияд.", "date": "2017.12.01", "title": "България и Саудитска Арабия поставиха начало на политически диалог помежду си (ОБЗОР)"}
{"url": "http://www.focus-news.net/news/2017/12/01/2462665/arzhentina-prekrati-misiyata-za-izdirvane-na-izcheznalata-podvodnitsa.html", "text": "Аржентинският флот оповести, че прекратява опитите за спасяването на 44-имата членове на екипажа на борда на подводница, която изчезна преди две седмици, предаде BBC. „Въпреки огромните усилия, които положихме, не успяхме да установим местонахождението на подводницата“, каза говорител на флота. За последно е бил установен контакт с плавателният съд, ARA San Juan, на 15 ноември. Надеждите да бъдат намерени оцелели избледняха, след като излязоха данни, че е била засечена експлозия на последната известна локация на плавателния съд. Калина Жекова", "date": "2017.12.01", "title": "Аржентина прекрати мисията за издирване на изчезналата подводница"}
{"url": "http://www.focus-news.net/news/2017/12/01/2462666/reuters-silvio-berluskoni-shte-bade-saden-po-obvinenie-v-podkupvane-na-svidetel.html", "text": "Бившият италиански премиер Силвио Берлускони ще бъде съден по обвинение в подкупване на свидетел, дал показания през 2013 г. в рамките на процеса за секс с непълнолетна проститутка, предаде Reuters. Берлускони – лидер на дясноцентристката партия „Форца Италия“, е обвинен в това, че е платил на пианист, участвал в даваните от политика партита, да даде лъжливи показания в съдебния процес, по който в крайна сметка бе оправдан. \r\nНовото дело ще започне през февруари в Сиена, според източник на агенцията. \r\n81-годишният политик, четирикратен премиер на Италия отхвърля обвиненията. \r\nДелото идва малко преди парламентарните избори в страната, които трябва да се проведат най-късно до месец май. То едва ли обаче ще повлияе на изгледите за неговата партия, коментира Reuters. Калина Жекова", "date": "2017.12.01", "title": "Reuters: Силвио Берлускони ще бъде съден по обвинение в подкупване на свидетел"}
{"url": "http://www.focus-news.net/news/2017/12/01/2462667/reuters-turskiyat-targovets-na-zlato-obvinen-v-prane-na-pari-za-iran-ulichi-erdogan-v-shemata.html", "text": "Турският търговец на злато Реза Зараб с ирански произход, обвинен в организирането на схема за заобикаляна на наложените от САЩ санкции срещу Иран, каза пред съда в Ню Йорк, че турският президент Реджеп Тайип Ердоган лично е дал разрешение за транзакциите, предаде Reuters. \r\nЗараб сътрудничи с американските прокурори по криминалното дело срещу изпълнителния директор на турска банка, обвинен в участие в схемата за пране на пари. По време на преводите Ердоган е заемал поста на министър председател на Турция. \r\nПред съда Зараб каза, че е научил от Зафер Чаглаян, който тогава е бил министър на икономиката, че транзакциите са били одобрени от Ердоган и тогавашният министър, отговарящ за държавната хазна, Али Бабаджан. \r\nПо-рано турският президент заяви, че Турция не нарушава санкциите на САЩ. Говорител на правителството на Ердоган определи случая като „конспирация срещу Турция“. Калина Жекова", "date": "2017.12.01", "title": "Reuters: Турският търговец на злато, обвинен в пране на пари за Иран, уличи Ердоган в схемата"}
{"url": "http://www.focus-news.net/news/2017/12/01/2462668/sport-vilyareal-i-espanyol-se-klasiraha-za-osminafinalite-v-turnira-za-kupata-na-kralya.html", "text": "Футбол: Виляреал победи отбора на Понферадина и се класира за осминафиналите в турнира за Купата на краля. Първата среща завърши с успех на отбора от Сегунда дивисион, но на стадион \"Ел Мадригал\" домакините се наложиха с категоричното 3:0 над гостите от Понферадина. \r\nЗа осминафиналите се класира и отборът на Еспаньол, който победи с 3:2 Тенерифе.\r\nВ друг мач Алавес постигна категорична победа с 3:0 над Хетафе.", "date": "2017.12.01", "title": "Спорт: Виляреал и Еспаньол се класираха за осминафиналите в турнира за Купата на краля"}
{"url": "http://www.focus-news.net/news/2017/12/01/2462669/balgariya-v-chuzhdite-medii-agentsiya-fokus.html", "text": "Безработицата в България през октомври 2017 г. е била 6,1%, отново под средното за Европейския съюз, което е 7,4% за същия месец, сочат данни от европейската статистическа служба Евростат, публикувани на 30 ноември, предава Independent Balkan News Agency.\r\nПрез десетия месец от текущата година в България около 203 хил. души не са били заети на пазара на труда. През месец октомври 2016 г. техният брой е бил 226 хил. души (7%). \r\nМладежката безработица в страната през октомври е била 11,5%, като отново се наблюдава спад спрямо същия период на 2016 г., когато е била на ниво от 16,9%.\r\nСъщевременно безработицата в еврозоната е паднала до най-ниските си нива от януари 2009 г. насам. Официалната статистическа агенция на ЕС обяви, че нивото на безработица в еврозоната е паднало до 8,8 % през октомври, като инфлацията се е повишила до 1,5%.\r\nБългарски правителствен самолет, превозващ министър-председателя Бойко Борисов, не бе допуснат в иранското въздушно пространство, предава американският телевизионен канал FOX News.\r\nГоворейки от саудитската столица Рияд, първият дипломат на София Екатерина Захариева заяви пред репортери, че машината е разполагала с всички необходими дипломатически разрешения, за да прелети над Иран, но въпреки това властите на близкоизточата република са изисквали напускането на правителствения самолет.\r\nЗахариева, която бе включена в официалната българска делегация, определи действията на Техеран като „необясним отказ в последния момент“. Българският дипломат поясни, че самолетът с делегацията е бил принуден да се върне в Турция, за да поиска разрешение за преминаване през въздушното пространство на Ирак.\r\nКрайната цел на машината е била Саудитска Арабия.\r\nПривържениците на македонската опозиционна партия ВМРО-ДПМНЕ блокираха няколко кръстовища в Скопие и започнаха да се събират пред Наказателния съд в града, за да протестират срещу неговите решения, предава македонската албаноезична телевизия „Алсат-М“.\r\nОт партията обявиха, че в следващите 30 дни ще блокират кръстовища в периода между 15 и 17 часа.", "date": "2017.12.01", "title": "България в чуждите медии (Агенция \"Фокус\")"}
{"url": "http://www.focus-news.net/news/2017/12/01/2462670/zemetresenie-s-magnitud-41-raztarsi-iztochnoto-kraybrezhie-na-sasht.html", "text": "Земетресение разтърси източното крайбрежие на САЩ. По данни на Американската геоложка служба, силата на труса е 4,1. То е регистрирано в 4,45 часа местно време, на около 10 км североизточно от Доувър, щата Делауеър. Земетресението е било усетено и във Вашингтон и Ню Йорк. Засега няма данни за жертви или разрушения. Калина Жекова", "date": "2017.12.01", "title": "Земетресение с магнитуд 4,1 разтърси източното крайбрежие на САЩ"}
{"url": "http://www.focus-news.net/news/2017/12/01/2462671/afp-angela-merkel-i-martin-shults-tarsyat-reshenie-na-politicheskata-bezizhoditsa-v-germaniya.html", "text": "Германският канцлер Ангела Меркел проведе преговори с лидера на социалдемократите Мартин Шулц в търсене на решение на политическата безизходица, предаде AFP. Настроението на срещата обаче помрачено от неподчинението в нейните редици. \r\nРазговорите се състояха по покана на президента Франк-Валтер Щайнмайер и продължиха два часа. Те имаха за цел да установят дали двамата лидери са готови да започнат преговори за формиране на следващото правителство на Германия. \r\nСлед като изборите от септември оставиха Меркел без мнозинство в парламента, Социалдемократите категорично отхвърлиха перспективата за участие в нов алианс с консерваторите. \r\nСлед като Меркел обаче не успя да формира коалиция с клонящите вляво Зелени и ориентираните към бизнеса Свободни демократи, Социалдемократическата партия се оказа под натиск или да променят решението си, или да тласнат Германия към нови избори. \r\nОбщественото мнение изглежда подкрепя началото на преговори за нова широка коалиция. Според проучване по поръчка на  Frankfurter Allgemeine Zeitung, 61% от германците искат социалдемократите да влязат в преговори с консерваторите на Меркел. \r\nSpiegel и отбелязва, че срещата, провела се в четвъртък, е ключова за канцлера. „За Меркел това е начало на борбата за политическото й оцеляване“, пише изданието и добавя: „Тя трябва да направи всичко по силите си да сключи този съюз – единственото нещо, което ще й гарантира стабилно управление“. \r\nДискусиите обаче бяха засенчени от политическа буря, предизвикана по-рано през седмицата от консерватора министър на селското стопанство Кристиан Шмидт, който пренебрегна официалната позиция на правителството и на среща с колегите си от ЕС гласува за одобрението на спорен фербицид. Калина Жекова", "date": "2017.12.01", "title": "AFP: Ангела Меркел и Мартин Шулц търсят решение на политическата безизходица в Германия"}
{"url": "http://www.focus-news.net/news/2017/12/01/2462672/sport-novak-dzhokovich-se-varna-na-korta.html", "text": "Тенис: Сръбският тенисист Новак Джокович се върна на корта за тренировки. Това стана ясно от видео, което бившият номер едно в света публикува в социалната мрежа \"Фейсбук\".\r\nДжокович бе принуден да сложи край на сезона си през лятото, след като получи контузия в лакътя. Последният турнир, на който сърбинът участва, бе \"Уимбълдън\".\r\nТой ще се завърне на корта в края на декември за участие в демонстративния турнир в Абу Даби.", "date": "2017.12.01", "title": "Спорт: Новак Джокович се върна на корта"}
{"url": "http://www.focus-news.net/news/2017/12/01/2462673/the-independent-myusyulmanskoto-naselenie-v-nyakoi-evropeyski-darzhavi-mozhe-da-se-uvelichi-troyno-do-2050-g.html", "text": "Мюсюлманското население в някои европейски държави може да се увеличи тройно до 2050 г., пише The Independent. Дори и ако имиграцията към континента бъде спряна, през следващите няколко десетилетия броят на мюсюлманите ще продължи да се увеличава, сочи изследване на Pew Research Centre. \r\nИзползвайки за отправна точка данните за средата на 2016 г., когато на континента са живели 25,8 млн. мюсюлмани, или 4,9% от цялото население, докладът разглежда три възможни сценария за 2050 г., всеки от които предвижда различни нива на миграцията. \r\nАко потокът на мигранти към континента бъде спрян, до 2050 г. мюсюлманите ще съставляват 7,4% от населението на Европа или 30 млн. души. Според експертите, това се дължи на факта, че мюсюлманите са средно с 13 години по-млади от европейците и имат по-висока раждаемост. \r\nПри средни нива на миграция, се очаква делът им от населението да скочи до 11,2% или 58,8 млн. души. \r\nПри сценария, предвиждащ високи нива на миграция, изследването прогнозира рекордният поток на мигранти, наблюдаване порез 2015 и 2016 да продължи и така да доведе до увеличение до 14% от населението или 75 млн. мюсюлмани в Европа. Калина Жекова", "date": "2017.12.01", "title": "The Independent: Мюсюлманското население в някои европейски държави може да се увеличи тройно до 2050 г."}
{"url": "http://www.focus-news.net/news/2017/12/01/2462674/daily-mail-angela-merkel-se-sreshtna-s-lidera-na-sotsialdemokratite.html", "text": "Германският президент събра канцлера Ангела Меркел и лидера на лявоцентристката Социалдемократическа партия Мартин Шулц с целта да намерят решение на безизходицата около формирането на ново правителство, пише Daily Mail. Президентът Франк-Валтер Щайнмайер организира срещата между двамата след провала на преговорите за формиране на правителство между консервативния блок на Меркел и две по-малки партии. \r\nШулц, Меркел и нейният баварски партньор Хорст Зеехофер се съгласиха да се срещнат в президентския дворец, за да обсъдят възможностите за формиране на т.нар. широка коалиция, като онази, която съставяше предишното правителство. След продължилите над два часа разговори, те напуснаха двореца, без да дават изявления. \r\nПървоначално Шулц отказа да обмисли още една широка коалиция с Меркел след катастрофалния резултат за Социалдемократите на парламентарните избори, провели са на 24 септември, като заяви, че партията ще остане в опозиция. Той обаче промени решението си след натиск от страна на Щайнмайер и заяви, че партията му вече е отворена към започване на предварителни разговори. \r\nПо-рано тази седмица Меркел изрази надежда, че разговорите със социалдемократите ще бъдат сериозни, ангажирани и искрени. Шулц обаче звучеше по-скептичен, като заяви, че на преговорите, домакинствани от Щайнмайер, ще се намери отговор дали и в каква форма ще продължат дискусиите и дали има смисъл от такива разговори. Калина Жекова", "date": "2017.12.01", "title": "Daily Mail: Ангела Меркел се срещна с лидера на социалдемократите"}
{"url": "http://www.focus-news.net/news/2017/12/01/2462675/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Германският президент събра канцлера Ангела Меркел и лидера на лявоцентристката Социалдемократическа партия Мартин Шулц с целта да намерят решение на безизходицата около формирането на ново правителство, пише Daily Mail. Президентът Франк-Валтер Щайнмайер организира срещата между двамата след провала на преговорите за формиране на правителство между консервативния блок на Меркел и две по-малки партии. \r\nШулц, Меркел и нейният баварски партньор Хорст Зеехофер се съгласиха да се срещнат в президентския дворец, за да обсъдят възможностите за формиране на т.нар. широка коалиция, като онази, която съставяше предишното правителство. След продължилите над два часа разговори, те напуснаха двореца, без да дават изявления. \r\nПървоначално Шулц отказа да обмисли още една широка коалиция с Меркел след катастрофалния резултат за Социалдемократите на парламентарните избори, провели са на 24 септември, като заяви, че партията ще остане в опозиция. Той обаче промени решението си след натиск от страна на Щайнмайер и заяви, че партията му вече е отворена към започване на предварителни разговори. \r\nПо-рано тази седмица Меркел изрази надежда, че разговорите със социалдемократите ще бъдат сериозни, ангажирани и искрени. Шулц обаче звучеше по-скептичен, като заяви, че на преговорите, домакинствани от Щайнмайер, ще се намери отговор дали и в каква форма ще продължат дискусиите и дали има смисъл от такива разговори. \r\nМинистър-председателят на Великобритания Тереза Мей заяви, че не я е страх да критикува американския президент Доналд Тръмп и САЩ, докато защитаваше правотата на критиките си към „ретуитовете“ на американския държавен глава, чийто първоизточник е крайно-дясната група „Великобритания на първо място“, пише британското левичарско издание The Guardian.\r\nТръмп предизвика вълна от критики в сряда, след като сподели три филмчета, които първо бяха публикувани в мрежата от вицепредседателя на групата „Великобритания на първо място“, показващи насилствени действия, извършени от мюсюлмани.\r\nВ отговор на това, от Даунинг стрийт излязоха със съобщение, в което определиха действието на Тръмп като „погрешно“. След това, американският държавен глава написа среднощно съобщение в „Туитър“, в което нападна персонално британския премиер: „Тереза Мей, не се съсредоточавай върху мен, а върху деструктивния радикален ислямски тероризъм, който върлува в Обединеното кралство. Ние сме добре!“.\r\nМей не закъсня да даде личен отговор на нападката, по време на пресконференция в столицата на Йордания – Аман. Тя заяви, че САЩ и Великобритания са работили срещу тероризма в близко сътрудничество. Освен това, британският премиер добави: „Фактът, че работихме заедно не означава, че се страхуваме да говорим, когато САЩ грешат и да бъдем напълно откровени с тях. Сигурна съм, че споделянето на филмчета от „Британия на първо място“ е грешка“.\r\n„Това е организация на омразата. Тя иска да всява разделение и недоверие в обществото. Тя е фундаментална опозиция на ценностите, които споделяме като нация – ценности, като уважение, толерантност и, ще посмея да го кажа, общо благоприличие“.\r\nАвтомобил се взриви на метри от коледен базар в предградие на Лондон, съобщава британският вестник The Sun. В момента на инцидента в района е имало стотици хора. Полицията и пожарната служба бързо са отцепили мястото на произшествието и са потушили пожара. \r\nНяма сведения за пострадали. Причините за инцидента се изясняват. Междувременно, от лондонската полиция посочват, че не смятат инцидента за подозрителен. \r\nМюсюлманското население в някои европейски държави може да се увеличи тройно до 2050 г., пише The Independent. Дори и ако имиграцията към континента бъде спряна, през следващите няколко десетилетия броят на мюсюлманите ще продължи да се увеличава, сочи изследване на Pew Research Centre. \r\nИзползвайки за отправна точка данните за средата на 2016 г., когато на континента са живели 25,8 млн. мюсюлмани, или 4,9% от цялото население, докладът разглежда три възможни сценария за 2050 г., всеки от които предвижда различни нива на миграцията. \r\nАко потокът на мигранти към континента бъде спрян, до 2050 г. мюсюлманите ще съставляват 7,4% от населението на Европа или 30 млн. души. Според експертите, това се дължи на факта, че мюсюлманите са средно с 13 години по-млади от европейците и имат по-висока раждаемост. \r\nПри средни нива на миграция, се очаква делът им от населението да скочи до 11,2% или 58,8 млн. души. \r\nПри сценария, предвиждащ високи нива на миграция, изследването прогнозира рекордният поток на мигранти, наблюдаване порез 2015 и 2016 да продължи и така да доведе до увеличение до 14% от населението или 75 млн. мюсюлмани в Европа.", "date": "2017.12.01", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/12/01/2462676/komsomolskaya-pravda-turski-potok-i-severen-potok-2-shte-zasilyat-energiynata-dominatsiya-na-rusiya-v-evropa-spored-vashington.html", "text": "Проектите за газопроводи „Турски поток“ и „Северен поток-2“ ще засилят енергийната доминация на Русия в Европа. Това заяви официалният представител на Държавния департамент на САЩ Хедър Науърт, пише „Комсомолская правда“. \r\nСпоред нея, двата проекта ще намалят енергийната независимост на Европа. Говорителят напомни, че новите газопроводи ще подкопаят позициите на Украйна като съкратят транзита през нейната територия. \r\nПо-рано помощник-държавният секретар на САЩ в Бюрото за енергийни ресурси Джон Маккарик потвърди, че Вашингтон планира да окаже натиск над европейските компании и Анкара, за да не допусне завършване на строителството на „Северен поток-2“ и „Турски поток“. \r\nОсвен това американските власти се готвят да свалят ограниченията над износа на втечнен природен газ и работят по увеличаване на доставките на американски газ в Европа, пише изданието. Калина Жекова", "date": "2017.12.01", "title": "„Комсомолская правда“: „Турски поток“ и „Северен поток-2“ ще засилят енергийната доминация на Русия в Европа, според Вашингтон"}
{"url": "http://www.focus-news.net/news/2017/12/01/2462677/zemetresenie-s-magnitud-60-raztarsi-iran.html", "text": "Земетресение с магнитуд 6,0 разтърси Иран. По данни на Геологическа топографска служба на САЩ, епицентърът на труса е бил на дълбочина от 10 км и на разстояние 58 км североизточно от Керман. \r\nМинути по-късно е последвал вторичен трус с магнитуд 5,0. \r\nЗасега няма данни за жертви или разрушения.", "date": "2017.12.01", "title": "Земетресение с магнитуд 6,0 разтърси Иран"}
{"url": "http://www.focus-news.net/news/2017/12/01/2462678/kommersant-rusiya-zaema-treto-myasto-v-sveta-po-broy-na-novi-sluchai-na-zarazyavane-s-hiv.html", "text": "Русия заема трето място в света по брой на нови случаи на заразяване с ХИВ след ЮАР и Нигерия, съобщава „Коммерсант“, като цитира данни на Обединената програма на ООН за ХИВ/СПИН (UNAIDS). Заместник-генералният секретар на ООН и изпълнителен директор на UNAIDS Мишел Сидибе заяви в интервю за изданието, че за да се обърне ситуацията в Русия е нужна политическа воля – ускорен план за мерки за борба с разпространяването на заболяването, която може да бъде инициирана от руския президент. Според него, Русия е единствената страна в Източна Европа и Централна Азия, която е в състояние да спре епидемията на своя територия и да помогне на други страни в региона. Сидибе призова също за отменяне на дискриминационната мярка, ограничаваща влизането на инфектираните с вируса на СПИН на руска територия, включително за световния шампионат по футбол през 2018 г. Калина Жекова", "date": "2017.12.01", "title": "„Коммерсант“: Русия заема трето място в света по брой на нови случаи на заразяване с ХИВ"}
{"url": "http://www.focus-news.net/news/2017/12/01/2462679/vzglyad-sdelkata-s-opek-shte-inzhektira-1-trln-rubli-v-byudzheta-na-rusiya.html", "text": "Благодарение на сделката с ОПЕК Русия през 2017 г. ще получи допълнително над 1 трлн. рубли в бюджета си, съобщи министърът на енергетиката на Русия Александър Новак, цитиран от „Взгляд“. \r\nПо думите му, средствата ще влязат в  руския бюджет благодарение на високите цени на петрола на курса на рублата. \r\nМинистърът отбеляза, че през 2008 г. добивът на петрол в Русия ще остане на нивото от 2017 г. – около 547 млн. тона. Той уточни, че в течение на годината ситуацията може да се промени, ако пазарът бъде балансиран. Калина Жекова", "date": "2017.12.01", "title": "„Взгляд“: Сделката с ОПЕК ще инжектира 1 трлн. рубли в бюджета на Русия"}
{"url": "http://www.focus-news.net/news/2017/12/01/2462680/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Благодарение на сделката с ОПЕК Русия през 2017 г. ще получи допълнително над 1 трлн. рубли в бюджета си, съобщи министърът на енергетиката на Русия Александър Новак, цитиран от „Взгляд“. \r\nПо думите му, средствата ще влязат в  руския бюджет благодарение на високите цени на петрола на курса на рублата. \r\nМинистърът отбеляза, че през 2008 г. добивът на петрол в Русия ще остане на нивото от 2017 г. – около 547 млн. тона. Той уточни, че в течение на годината ситуацията може да се промени, ако пазарът бъде балансиран. \r\nРусия заема трето място в света по брой на нови случаи на заразяване с ХИВ след ЮАР и Нигерия, съобщава „Коммерсант“, като цитира данни на Обединената програма на ООН за ХИВ/СПИН (UNAIDS). Заместник-генералният секретар на ООН и изпълнителен директор на UNAIDS Мишел Сидибе заяви в интервю за изданието, че за да се обърне ситуацията в Русия е нужна политическа воля – ускорен план за мерки за борба с разпространяването на заболяването, която може да бъде инициирана от руския президент. Според него, Русия е единствената страна в Източна Европа и Централна Азия, която е в състояние да спре епидемията на своя територия и да помогне на други страни в региона. Сидибе призова също за отменяне на дискриминационната мярка, ограничаваща влизането на инфектираните с вируса на СПИН на руска територия, включително за световния шампионат по футбол през 2018 г. \r\nПроектите за газопроводи „Турски поток“ и „Северен поток-2“ ще засилят енергийната доминация на Русия в Европа. Това заяви официалният представител на Държавния департамент на САЩ Хедър Науърт, пише „Комсомолская правда“. \r\nСпоред нея, двата проекта ще намалят енергийната независимост на Европа. Говорителят напомни, че новите газопроводи ще подкопаят позициите на Украйна като съкратят транзита през нейната територия. \r\nПо-рано помощник-държавният секретар на САЩ в Бюрото за енергийни ресурси Джон Маккарик потвърди, че Вашингтон планира да окаже натиск над европейските компании и Анкара, за да не допусне завършване на строителството на „Северен поток-2“ и „Турски поток“. \r\nОсвен това американските власти се готвят да свалят ограниченията над износа на втечнен природен газ и работят по увеличаване на доставките на американски газ в Европа, пише изданието.", "date": "2017.12.01", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/12/01/2462681/pregled-na-mezhdunarodnite-novini-do-6-chasa-agentsiya-fokus.html", "text": "Германският канцлер Ангела Меркел проведе преговори с лидера на социалдемократите Мартин Шулц в търсене на решение на политическата безизходица, предаде AFP. Настроението на срещата обаче помрачено от неподчинението в нейните редици. \r\nРазговорите се състояха по покана на президента Франк-Валтер Щайнмайер и продължиха два часа. Те имаха за цел да установят дали двамата лидери са готови да започнат преговори за формиране на следващото правителство на Германия. \r\nСлед като изборите от септември оставиха Меркел без мнозинство в парламента, Социалдемократите категорично отхвърлиха перспективата за участие в нов алианс с консерваторите. \r\nСлед като Меркел обаче не успя да формира коалиция с клонящите вляво Зелени и ориентираните към бизнеса Свободни демократи, Социалдемократическата партия се оказа под натиск или да променят решението си, или да тласнат Германия към нови избори. \r\nОбщественото мнение изглежда подкрепя началото на преговори за нова широка коалиция. Според проучване по поръчка на  Frankfurter Allgemeine Zeitung, 61% от германците искат социалдемократите да влязат в преговори с консерваторите на Меркел. \r\nSpiegel и отбелязва, че срещата, провела се в четвъртък, е ключова за канцлера. „За Меркел това е начало на борбата за политическото й оцеляване“, пише изданието и добавя: „Тя трябва да направи всичко по силите си да сключи този съюз – единственото нещо, което ще й гарантира стабилно управление“. \r\nДискусиите обаче бяха засенчени от политическа буря, предизвикана по-рано през седмицата от консерватора министър на селското стопанство Кристиан Шмидт, който пренебрегна официалната позиция на правителството и на среща с колегите си от ЕС гласува за одобрението на спорен фербицид. Земетресение с магнитуд 6,0 разтърси Иран. По данни на Геологическа топографска служба на САЩ, епицентърът на труса е бил на дълбочина от 10 км и на разстояние 58 км североизточно от Керман. \r\nМинути по-късно е последвал вторичен трус с магнитуд 5,0. \r\nЗасега няма данни за жертви или разрушения. Турският търговец на злато Реза Зараб с ирански произход, обвинен в организирането на схема за заобикаляна на наложените от САЩ санкции срещу Иран, каза пред съда в Ню Йорк, че турският президент Реджеп Тайип Ердоган лично е дал разрешение за транзакциите, предаде Reuters. \r\nЗараб сътрудничи с американските прокурори по криминалното дело срещу изпълнителния директор на турска банка, обвинен в участие в схемата за пране на пари. По време на преводите Ердоган е заемал поста на министър председател на Турция. \r\nПред съда Зараб каза, че е научил от Зафер Чаглаян, който тогава е бил министър на икономиката, че транзакциите са били одобрени от Ердоган и тогавашният министър, отговарящ за държавната хазна, Али Бабаджан. \r\nПо-рано турският президент заяви, че Турция не нарушава санкциите на САЩ. Говорител на правителството на Ердоган определи случая като „конспирация срещу Турция“. Саудитска Арабия съобщи, че е прихванала и унищожила балистична ракета над южния град Хамис-Мушайт, изстреляна от Йемен, предаде AFP.\r\n„Ракетата бе унищожена, без тя да причини жертви“, заяви Турки ал Малики, говорител на оглавяваната от Рияд коалиция, сражаваща се срещу хутите в Йемен. \r\nПо-рано йеменските хути оповестиха, че са изстреляли балистична ракета срещу военен обект в Саудитска Арабия и тя е попаднала в целта си. Това се случи само няколко часа, след като лидерът на шиитската групировка Абдулмалик ал Хути заплаши Рияд с ответни действия, ако той не прекрати блокадата срещу Йемен. Бившият италиански премиер Силвио Берлускони ще бъде съден по обвинение в подкупване на свидетел, дал показания през 2013 г. в рамките на процеса за секс с непълнолетна проститутка, предаде Reuters. Берлускони – лидер на дясноцентристката партия „Форца Италия“, е обвинен в това, че е платил на пианист, участвал в даваните от политика партита, да даде лъжливи показания в съдебния процес, по който в крайна сметка бе оправдан. \r\nНовото дело ще започне през февруари в Сиена, според източник на агенцията. \r\n81-годишният политик, четирикратен премиер на Италия отхвърля обвиненията. \r\nДелото идва малко преди парламентарните избори в страната, които трябва да се проведат най-късно до месец май. То едва ли обаче ще повлияе на изгледите за неговата партия, коментира Reuters. Русия заема трето място в света по брой на нови случаи на заразяване с ХИВ след ЮАР и Нигерия, съобщава „Коммерсант“, като цитира данни на Обединената програма на ООН за ХИВ/СПИН (UNAIDS). Заместник-генералният секретар на ООН и изпълнителен директор на UNAIDS Мишел Сидибе заяви в интервю за изданието, че за да се обърне ситуацията в Русия е нужна политическа воля – ускорен план за мерки за борба с разпространяването на заболяването, която може да бъде инициирана от руския президент. Според него, Русия е единствената страна в Източна Европа и Централна Азия, която е в състояние да спре епидемията на своя територия и да помогне на други страни в региона. Сидибе призова също за отменяне на дискриминационната мярка, ограничаваща влизането на инфектираните с вируса на СПИН на руска територия, включително за световния шампионат по футбол през 2018 г. Аржентинският флот оповести, че прекратява опитите за спасяването на 44-имата членове на екипажа на борда на подводница, която изчезна преди две седмици, предаде BBC. „Въпреки огромните усилия, които положихме, не успяхме да установим местонахождението на подводницата“, каза говорител на флота. За последно е бил установен контакт с плавателният съд, ARA San Juan, на 15 ноември. Надеждите да бъдат намерени оцелели избледняха, след като излязоха данни, че е била засечена експлозия на последната известна локация на плавателния съд. Франция е спряла голяма пратка гъби от Беларус, замърсени със слаба радиоактивност, предаде Reuters, като се позова на местните власти. \r\nОт френския ядрен регулатор ASN заявиха, че преди няколко дни в пратка гъби с маса 3,5 тона с произход Беларус митнически служители са открили следи от цезий 137, който е отпаден продукт от работата на ядрени реактори. \r\nОт регулатора посочват, че макар пратката да не представлява опасност за населението, тя ще бъде унищожена в специална пещ. \r\nИнцидентът не е свързан с радиоактивния облак, който се появи над Южна Русия миналия месец, уточняват властите.", "date": "2017.12.01", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/12/01/2462682/reuters-nikoga-poveche-nyama-da-ima-granitsa-razdelyashta-severna-irlandiya-i-republika-irlandiya-kaza-britanski-ministar.html", "text": "Никога повече няма да има граница, разделяща Северна Ирландия и републиката,  заяви британски министър дни преди срещата на върха, на която въпросът за ирландската граница застрашава да провали плановете на Великобритания за Брекзит, коментира Reuters. \r\nВ интервю за Rheinische Post министърът за международната търговия Грег Хендс потвърди намеренията на Великобритания да напусне митническия съюз на ЕС.М Този ход според повечето експерти ще създаде необходимостта от повторно изграждане на граница. \r\nКъм момента двете части на острова са част от един и същ митнически съюз, което означава, че преминаващите през границата стоки не биват подлагани на задължителни митнически проверки. Ако Великобритания напусне този съюз и не бъдат наложени нови проверки, мнозина се опасяват, че това би довело до създаването на маршрут за заобикаляне на тарифите на ЕС. Като част от преговорите за излизането на Великобритания от Европейския съюз, Лондон трябва да намери решение, което да се хареса на останалите 27 членки на ЕС по ключови въпроси, включително финансовите задължения на Лондон след развода с ЕС, правата на гражданите и ирландската граница. \r\nАко не успее, това ще създаде опасност да й бъде наложено вето от всяка от страните членки на блока, включително Република Ирландия, с което ще попречи на Великобритания да се придвижи към дискусиите за бъдещите отношения с блока. \r\n„Всички страни, ирландското правителство, моето правителство и Европейската комисия са ангажирани с мирното споразумение, което сложи край на конфликта в Северна Ирландия“, каза Хендс и добави, че никога няма да има твърда граница между севера и юга. \r\nТой изрази увереност, че на срещата върха в средата на декември никоя от страните няма да се възползва от правото си да наложи вето. Калина Жекова", "date": "2017.12.01", "title": "Reuters: Никога повече няма да има граница, разделяща Северна Ирландия и република Ирландия, каза британски министър"}
{"url": "http://www.focus-news.net/news/2017/12/01/2462683/api-vazstanoveno-e-dvizhenieto-po-pat-i-5-stara-zagora-gabrovo-prohod-shipka-v-uchastaka-ot-vr-shipka-do-gr-gabrovo.html", "text": "Възстановено е движението по път I-5 Стара Загора - Габрово /проход \"Шипка\"/ в участъка от вр. Шипка до гр. Габрово, съобщават от пресцентъра на АПИ.  \r\nПо-рано от АПИ съобщиха, че движението в участъка е временно ограничено, поради паднало дърво.", "date": "2017.12.01", "title": "АПИ: Възстановено е движението по път I-5 Стара Загора - Габрово /проход \"Шипка\"/ в участъка от вр. Шипка до гр. Габрово"}
{"url": "http://www.focus-news.net/news/2017/12/01/2462684/sport-udineze-se-klasira-za-osminafinal-v-turnira-za-kupata-na-italiya.html", "text": "Футбол: В мач от четвъртия кръг на Купата на Италия Удинезе победи с категоричното 8:3 гостите от Перуджа и се класира за осминафиналите на турнира. В следващия кръг Удинезе ще играе срещу лидера в класирането на Серия А - Наполи.\r\nВ последния двубой от кръга Дженоа победи Кротоне с 1:0 и в следващата фаза на турнира ще играе гостува на Ювентус в Торино.", "date": "2017.12.01", "title": "Спорт: Удинезе се класира за осминафинал в турнира за Купата на Италия"}
{"url": "http://www.focus-news.net/news/2017/12/01/2462685/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nТемпературите са в интервала от  0° до +18°.\r\nВремето над страната е предимно облачно.\r\nСлаб до умерен вятър духа в областите Благоевград, В. Търново, Габрово, Добрич, Монтана, Пловдив, Разград, Смолян, Търговище и Ямбол. Силен вятър духа в областите Бургас, Варна, Пазарджик и Шумен и в планинските части на областите Ловеч и Сливен.\r\nДъжд вали в областите Видин, Враца, Кюстендил, Кърджали, Монтана, Перник, Плевен и София, както и на места в обл Благоевград и в районите на проход „Ришки“ /обл. Бургас/, Кърнаре /обл. Пловдив/.\r\nПътните настилки в страната са предимно мокри.\r\nОграничена видимост поради мъгла:\r\n- до 50 м в района на проход „Шипка“ /обл. Стара Загора/.\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Превала” - забранен за движение на товарни автомобили с ремаркета и полуремаркета.\r\n- „Твърдишки” - забранен за МПС над 10 т;\r\n- „Троянски” - затворен за всички МПС;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево;\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът ІІІ-514: Движението по път ІІІ-514 Г. Оряховица – Арбанаси – В. Търново в участъка от км 46+485 до км 48+830 е ограничено, поради ремонтни дейности . \r\nОбходен маршрут: път VTR 1014 Арбанаси – Шереметя, път І-4 Шереметя – В. Търново и обратно. Срок до 20.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.01", "title": "Актуална пътна обстановка"}
{"url": "http://www.focus-news.net/news/2017/12/01/2462686/donald-tramp-e-prizovaval-senatori-ot-republikantsite-da-se-otkazhat-ot-razsledvaneto-za-ruska-namesa-v-izborite-ot-2016-g.html", "text": "Президентът на САЩ Доналд Тръмп през изминалото лято е призовавал многократно високопоставени сенатори от републиканците да прекратят разследването на разузнавателната комисия в Сената за руска намеса в президентските избори от 2016 г., съобщи New York Times. Журналисти от изданието са разговаряли с няколко законодатели и техни помощници, които са потвърдили, че президентът се е обърнал с такава молба към сенаторите. Председателят на комисията сенатор Ричард Бър заяви пред вестника, че Тръмп в хода на разговор с него е казал, че би иска разследването да стигне до края си. Калина Жекова", "date": "2017.12.01", "title": "Доналд Тръмп е призовавал сенатори от републиканците да се откажат от разследването за руска намеса в изборите от 2016 г."}
{"url": "http://www.focus-news.net/news/2017/12/01/2462687/predstoyashti-sabitiya-v-stranata-za-1-dekemvri-agentsiya-fokus.html", "text": "***\r\nПрезидентът Румен Радев ще посети УМБАЛ „Свети Георги“ – Пловдив, за да даде старт на кампания 2017/2018 на благотворителната инициатива „Българската Коледа“. \r\n***\r\nОт 09.00 часа ще се проведе заседание на Народното събрание.\r\n*** \r\nОт 11.00 часа  пред паметника на медицинските чинове, загинали във войните председателят на Народното събрание Цвета Караянчева ще присъства на тържественото отбелязване на 126 години от създаването на Военномедицинска академия\r\n*** \r\nЗаместник министър-председателят по правосъдната реформа и министър на външните работи Екатерина Захариева ще представи приоритетите на предстоящото Българско председателство на Съвета на Европейския съюз по време на неформалната среща на държавните и генералните секретари на страните членки на Съюза.\r\n*** \r\nПредседателят на Военния комитет на НАТО генерал Петр Павел е на официално посещение в България. Той ще се срещне с министър-председателя Бойко Борисов, началника на отбраната генерал-лейтенант Андрей Боцев и със заместник-министъра на отбраната Атанас Запрянов и ще бъде награден с почетен знак „Св. Георги“ I степен.\r\n***\r\nОт 09.00 часа в зала „Перла“ в хотел Даунтаун ще бъде открита Международна научна конференция „Ценности, структури и институции в България – 10 години след присъединяването към ЕС“.\r\n***\r\nОт 09.30 часа българският комисар по цифровата икономика и цифровото общество Мария Габриел ще открие кръгла маса на тема: „Предизвикателства пред медийния сектор в Европа“ в Дома на Европа на ул. \"Г.С. Раковски\" 124. \r\n***\r\nОт 10.00 часа в конферентната зала на Централна гара София заместник-министърът на транспорта, информационните технологии и съобщенията Ангел Попов и евродепутатът Андрей Новаков ще открият конференция на тема „Инвестиции на ЕС в транспорта - гръбнакът на европейската икономика - перспективи след 2020“.\r\n***\r\nОт 10.00 часа в зала „Средец“ на „София Хотел Балкан“ ще се проведе конференция на тема „Демотивираните българи – проблем или възможност?“.\r\n***\r\nОт 10.00 часа в зала „Тържествена“ на Университета за национално и световно стопанство (УНСС) членът на Европейския парламент Николай Бареков и групата на Европейските консерватори и реформисти организират конференция на тема \"Фалшивите новини - бунтът на масите срещу елита в ХХI век\".\r\n***\r\nОт 10.00 часа 7-и състав на Софийски градски съд ще заседава по делото срещу бившия ректор на Медицинския университет Ваньо Митев и Алексей Алексеев, обвинени за сключване на неизгодна сделка.\r\n ***\r\nОт 10.00 часа 17-и състав на Софийски градски съд срещу Сашо Тръпков (катаджията обвинен за подкуп и сниман по време на проверка – чл. 301-303 НК).\r\n*** \r\nОт 11.00 часа в хотел „Кристъл Палас“, Бизнес салон Националното сдружение на общините в България ще проведе пресконференция във връзка с предстоящите коледни и новогодишни празници.\r\n***\r\nОт 11.00 часа с полагане венци пред паметника на загиналите медицински чинове пред сградата на ВМА ще започне церемонията по  тържествено отбелязване на 126 години от създаването на болницата.\r\n***\r\nОт 11.00 до 15.00 часа паркинга на площад „Александър Батенберг“ жителите и гостите на София ще имат възможност да си направят напълно безплатен и анонимен тест за ХИВ. Мобилният кабинет е предоставен от фондация „Инициатива за здраве“.\r\n***\r\nОт 12.15 часа  кметът на София Йорданка Фандъкова ще посети ледената пързалка в спортния  комплекс  „Спортна София“ в Зона Б- 5.\r\n***\r\nОт 13.00 часа в градинката пред Народен театър „Иван Вазов“ ще бъде открита изложбата „Непознатите портрети на Стефан Данаилов“ по повод 75-ата годишнина на актьора.\r\n***\r\nОт 14.00 до 16.30 часа доброволците на БМЧК - София ще организират стационарни информационни пунктове за раздаване на презервативи и информационни материали на метростанция „Сливница” , метростанция „Бели Дунав”, пазарът на \"Ломско шосе\", както и подлезът пред хотел „Плиска”. Подвижни екипи от доброволци, разпространяващи превенционни материали, ще има в Студентски град от 14.30 часа до 17.00 часа в района между Студентска поликлиника и УНСС. Около 17.30 часа доброволците на БМЧК от всички пунктове, приятели и служители на Столичната организация на БЧК ще се отправят към бул. „Витоша”, в началото на пешеходната зона при изхода на метростанция „НДК”.\r\n***\r\nОт 17.00 часа в Централен дом на архитекта ще бъде открит V Балкански фестивал на ракията и спиртните напитки. \r\n***\r\nОт 17.30 часа на площада пред НДК (от страната на ул. „Фритьоф Нансен” и Билетния център) ще се проведе празнична програма. От 19.00 часа ще бъдат запалени светлините на елхата.\r\n***\r\nОт 18.00 часа началото на пешеходната зона при изхода на метростанция „НДК” БМЧК – София организира шествие в посока към Народния театър \"Иван Вазов\". Малко преди 19.00 часа всички участници в шествието ще оформят пред театъра червен кръст, в центъра на който ще поставят голяма червена панделка, ще запалят свещи и ще пуснат червени балони в знак на съпричастност с хората, живеещи с ХИВ/СПИН. \r\n***\r\nОт 18.00 часа в галерия „Академия“ ще бъде  открита изложба на Красимир Джидров - дългогодишен преподавател в катедра Керамика на НХА. Изложбата е по повод неговата 70-та годишнина.\r\n***\r\nОт 19.30 часа в зала „България“ ще се състои коледен концерт на Симфоничният оркестър и Смесеният хор на БНР.\r\n*** \r\nОт 12.00 часа в зала 5 на Община Благоевград ще се проведе пресконференция във връзка с програмата за коледно-новогодишните празници.\r\n*** \r\nОт 18.00 часа в Градска художествена галерия журналистът Миглена Ангелова ще представи в книгата си \"Искрено и лично за Големия VIP Брат\".\r\n***\r\nОт 09.00 до 16.00 часа във връзка с отбелязване на 1 декември - Световен ден за борба със СПИН, на гражданите ще бъдат предоставени услуги по доброволно и анонимно консултиране и изследване на ХИВ/СПИН с бърз тест във вирусологичната лаборатория и в КАБКИС на Регионална здравна инспекция - Бургас на ул. \"Александровска\" №120.\r\n***\r\nОт 10.00 часа в зала „Георги Баев“ на КЦ „Морско казино\" ще бъде представена книгата \"Моето черно море\" на автора Цветелина Атанасова. \r\n***\r\nОт 10.30 до 16.30 часа в Заседателна зала на Община Бургас ще се проведат серия от дискусии по следните теми: \"Здравето и благосъстоянието на младите хора. Превенция на ХИВ/СПИН и сексуално рисково поведение\", \"Здравно образование в училище\".\r\n***\r\nОт 12.30 до 13.30 часа във връзка с отбелязване на 1 декември - Световен ден за борба със СПИН ще се раздават здравно-информационни материали, предпазни средства и червени лентички в бургаските училища. \r\n***\r\nОт 17.00 часа във връзка с отбелязване на 1 декември - Световен ден за борба със СПИН ще бъде запалена традиционната огнена панделка пред сградата на Община Бургас. \r\n***\r\nОт 10.30 часа в сградата на ОИЦ – Варна  ще бъде представена книгата „Заедно за Европа“ 60 години Европейски социален фонд.\r\n***\r\nОт 11.00 часа във Фестивалния и конгресен център във Варна ща бъде открито второто издание на хитовия фестивал за ръчно изработени изделия „Коледен Сръчко“.\r\n***\r\nОт 14.00 часа общинският съветник от ПП ГЕРБ Бонка Банкова ще има приемен ден за граждани в офиса на партията на ул. „Георги Бенковски” №1.\r\n*** \r\nОт 16.00 часа в зала „проф. д-р Вл. Иванов“ в УМБАЛ „Св. Марина“ – Варна ще се проведе тържество по повод 30 годишнината на Детското отделение за интензивно лечение.\r\n***\r\nОт 18.00 часа в зала „Европа“ на Фестивален и конгресен център – Варна ще бъде прожектиран филмът „Донбаска пролет“.\r\n***\r\nОт 10.00 часа във фоайето на  Община Велико Търново ще бъде открита изложба, организирана от Арт-ателие към Съюза на инвалидите.\r\n***\r\nОт 10.00 часа в Голямата зала на  община Велико Търново ще се проведе обучителен семинар за малки и средни предприятия на тема „Онлайн търговията и възможностите пред малките и средните предприятия за увеличаване на продажбите“. \r\n*** \r\nОт 10.00 часа във фоайето на Общината Велико Търново ще бъде открита Изложба, организирана от Арт-ателие към Съюза на инвалидите.\r\n***\r\nОт 18.00 часа ще отвори врати Коледният базар в парк „Марно поле”.\r\n***  \r\nОт  19.00 часа в Малка зала на МТ „Константин Кисимов“ ще бъде представена премира на спектакъла „Няма да платим“.\r\n***\r\nОт 11.00 часа в залата на 6 ет. в административната сграда кметът на Община Видин Огнян Ценков ще представи отчет за втората година от управлението си през мандат 2015-2019 г.\r\n***\r\nОт 10.30 часа в Младежки център – Добрич ще започне среща дискусия на тема „Да поговорим за СПИН“ с водещ Севдалина Колева – специалист РЗИ Добрич. От 11.30 часа ще започне Куиз игра /Игра с въпроси/ за ХИВ/СПИН.\r\n***\r\nОт 18.00 часа в Младежки център – Добрич ще започне вечер на класическата музика - с участието на Клуб Пиано при Младежки център – Добрич, млади музиканти от СУ „Кл.Охридски“ и Арт център „Палитра“.\r\n***\r\nОт 14.00 часа във фоайето на сградата на Община Дупница ще бъде открита изложба от постери на тема „СПИН-Знанието предпазва”. –\r\n***\r\nОт 12.30 часа в Национален музей „Васил Левски“ гр. Карлово ще бъде открита конференция на тема: „Васил Левски – из кривините на литературната иконография“.\r\n***\r\nОт 17.30 часа кметът Георги Димитров ще запали коледната елха в града.\r\n***\r\nОт 14.00 часа в читалище „Братство” ще се проведе обучение по „Алтернативен туризъм”. \r\n***\r\nОт 18.00 часа в галерия „Георги Машев“ ще бъде открита годишната изложба на Дружеството на пазарджишките художници. \r\n***\r\nОт 15.00 часа пред сградата на ОбМД доброволци ще образуват голяма червена панделка от балони по повод Световния ден за борба срещу СПИН - 1 декември.\r\n***\r\nОт 13.00 часа в залата в сградата на Община Петрич ще се проведе кръгла маса  и пътуващ семинар на тема „SHIFT -> Преминаване към онлайн и офлайн предприемаческа общност“.\r\n***\r\nОт 09.15 часа в Нова сграда на ПУ „Паисий Хилендарски“  ще се проведе национална кръгла маса „Ролята на наставничеството в системата на предучилищното и училищното образование“.\r\n***\r\nОт 10.00 часа на пл. „Централен“ ще заработи най – голямата открита ледена пързалка на Балканите. На откриването ще присъства кметът на града Иван Тотев. \r\n***\r\nОт 14.30 часа на Главната улица в Пловдив доброволците на Младежки информационно консултантски център – Пловдив /МИКЦ/ ще  отбележат 1 декември - Световен ден за борба срещу СПИН.\r\n***\r\nОт 18.00 часа ще бъдат запалени светлините на коледното дърво в центъра на Пловдив.\r\n***\r\nОт 09.30 часа председателят на УС на Агенция „Пътна инфраструктура“ инж. Дончо Лазаров ще участва в общественото обсъждане на доклада за ОВОС за трасето на АМ „Русе - Велико Търново“ в сградата на Общинска администрация – Русе.\r\n***\r\nОт 10.30 часа в Канев център ще бъде открит фестивалът „Светът е за всички”.\r\n*** \r\nОт 17.30 часа  тържествено ще бъдат запалени светлините на коледната елха пред Общината.\r\n***\r\nОт 09.30 часа в Ректората на Стопанска академия „Димитър А. Ценов” ще бъде открито национално ученическо състезание по „Банкиране, финансиране и бюджетиране“.\r\n***\r\nОт 15.00 часа в Общностен център за предоставяне на интегрирани услуги за деца до 7 годишна възраст в Смолян ще де проведе пресконференция по проекта на община Смолян „Предоставяне на услуги за ранно детско развитие в община Смолян”, Договор № BG05M9OP001-2.004-0044-C01, финансиран от Оперативна програма ''Развитие на човешките ресурси'' 2014-2020. \r\n***\r\nОт 18.00 часа в зала „Петър Стайков“ на бул. „България“ 44 ще бъде открита изложба-живопис на художниците Живка Кисьова, Росица Палийска и Стефан Данчев. \r\n***\r\nОт 11.00 часа в залата на Търговско – промишлена палата в Стара Загора ще бъдат обсъждани факторите, които засягат участието на бизнеса в зелените обществени поръчки в рамките на проекта GPP4Growth.\r\n***\r\nОт 12.30 часа в Детския отдел на библиотека „Родина” ще се проведе мултимедийна презентация, викторини, кръстословици, рисунки и коледна работилница „Коледа в България”.\r\n***\r\nОт 18.00 часа в парк „Пети октомври“ ще бъдат запалени светлините на коледната елха. Малко преди това, от 17.30 часа общината организира за децата спектакъл „Коледна магия“.\r\n***\r\nОт 17.30 часа на пл. „Сава Младенов“ ще бъде запалена Коледната елха.\r\n***\r\nОт 10.00 часа в зала „Спартак“ ще се проведе детски спортен празник под надслов „Да мечтаем заедно“, организиран от Община Хасково.\r\n***\r\nОт 18.00 часа в зала \"Дружба\" ще ес проведе спектакълът \"40 години с магията на танца\".\r\n*** \r\nОт 11.00 часа, в заседателната зала на Общинска администрация Хитрино на пресконференция ще бъдат съобщени решения на ОбС на ДПС - Хитрино, свързани с политическатаобстановка в Общината. \r\n***\r\nОт 14.00 часа Информационния център към паметника “Създатели на българската държава” ще бъде представена интерактивна пощенска картичка по повод 36-тия рожден ден на мемориалния комплекс.\r\n*** \r\nОт 17.30 часа  на откритата сцена пред ДКТ “Васил Друмев” ще се състои символично запалване на коледните светлини „Заедно край елхата“.", "date": "2017.12.01", "title": "Предстоящи събития в страната за 1 декември (Агенция „Фокус“)"}
{"url": "http://www.focus-news.net/news/2017/12/01/2462688/nimh-dnes-vremeto-shte-bade-oblachno-na-mesta-shte-ima-znachitelni-valezhi.html", "text": "Днес времето над страната ще бъде облачно. Ще има валежи, на места в Западна България и Родопската област - значителни. В източната половина на страната ще остане ветровито, вятърът ще е югозападен и ще е топло, с дневни температури над 15°; там преваляванията ще са слаби и само на отделни места. В северозападните райони ще проникне студен въздух и максималните температури ще са около 6-7°. През нощта валежите ще продължат. Това съобщи за Агенция „Фокус” дежурният синоптик  Христо Христов от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще е предимно облачно. Слаби превалявания от дъжд ще има главно по Северното Черноморие. Ще духа силен южен вятър. Максималните температури ще са 15° - 18°. Температурата на морската вода е 11°-13°. Вълнението на морето ще бъде е 3-4 бала.\r\nВ планините ще бъде облачно. Ще има валежи от дъжд, над 1800-2000 м – от сняг, в масивите в Западна България  - значителни. В западните райони на Стара планина, където ще нахлуе студен въздух, валежите от сняг ще са над 1500 м. Ще духа бурен, по високите и открити части ураганен вятър от юг-югозапад, който през деня в северозападните райони ще се ориентира от север-североизток и ще отслабне. Максималната температура на 1200 метра ще е около 8°, на 2000 метра – около 3°.\r\nАтмосферното налягане в сутрешните часове е значителна по-ниско от средното за месец декември (948 hPa). През деня ще започне бавно да се повишава.", "date": "2017.12.01", "title": "НИМХ: Днес времето ще бъде облачно, на места ще има значителни валежи"}
{"url": "http://www.focus-news.net/news/2017/12/01/2462689/predstoyashti-mezhdunarodni-sabitiya-za-1-dekemvri-agentsiya-fokus.html", "text": "***Върховният съд на Испания ще разглежда исканията за пускане под гаранция на 10 задържани каталунски политици, арестувани във връзка с обявяването на независимост на Каталуния\r\n***Продължава разследването на обстоятелствата около самоубийството на босненско-хърватския генерал Слободан Праляк в съдебна зала на Хагския трибунал за военните престъпления в бивша Югославия\r\n***Теглене на жребия за груповата фаза на Световното първенство по футбол, което ще се проведе през 2018 година в Русия\r\n***Премиерът на Ирландия Лео Варадкар ще даде съвместна пресконференция по темата Брекзит, заедно с председателя на Европейския съвет Доналд Туск\r\n***Поредният кръг от преговорите за разрешаване на кризата в Сирия продължава\r\n***", "date": "2017.12.01", "title": "Предстоящи международни събития за 1 декември ( Агенция „Фокус“ )"}
{"url": "http://www.focus-news.net/news/2017/12/01/2462690/prezidentat-rumen-radev-shte-predstavi-temata-na-15-oto-izdanie-na-initsiativata-balgarskata-koleda.html", "text": "Днес ще бъде обявен официално стартът на петнадесетото издание на благотворителната инициатива „Българската Коледа“, която се провежда под патронажа на държавния глава Румен Радев. Това съобщиха от прессекретариата на държавния глава. От 11.00 часа, в УМБАЛ „Св. Георги“ в Пловдив ще бъдат представени темата и целите на кампания 2017/2018 г.   \r\nПриключилата на 30 ноември т.г. кампания 2016/2017 г. на „Българската Коледа“, посветена на децата с тежки хронични заболявания, успя да събере 2 650 000 лв., с които са подпомогнати 474 деца и е дарена медицинска апаратура за 30 лечебни заведения от цялата страна – университетски и многопрофилни болници за активно лечение.", "date": "2017.12.01", "title": "Президентът Румен Радев ще представи темата на 15-ото издание на инициативата „Българската Коледа“"}
{"url": "http://www.focus-news.net/news/2017/12/01/2462691/ministar-ekaterina-zaharieva-shte-predstavi-prioritetite-na-balgarskoto-predsedatelstvo-na-saveta-na-es-pred-darzhavnite-i-generalnite-sekretari-na-stranite-chlenki.html", "text": "Заместник министър-председателят по правосъдната реформа и министър на външните работи Екатерина Захариева ще представи приоритетите на предстоящото Българско председателство на Съвета на Европейския съюз по време на неформалната среща на държавните и генералните секретари на страните членки на Съюза, която ще се проведе днес в София. Това съобщиха от пресцентъра на Министерството на външните работи. Това е първото голямо събитие от календара на Българското председателство, което се провежда в страната още преди София активно да поеме тази роля, както и първият практически тест за готовността на държавата ни да оглави Съвета на Европейския съюз. \r\nТрадиционно заседанията на генералните и държавните секретари се организират един месец преди началото на съответното председателство, а държавата домакин е следващият председател. Целта им е предстоящото председателство да бъде представено, като приоритите му се представят от министъра на външните работи. Форматът е високопоставен и на него се обсъждат актуални политически теми, както и взаимодействието между Европейската служба за външна дейност (ЕСВД) и държавите-членки.  \r\nЗаседанието ще бъде председателствано от постоянния секретар на българското външно министерство Елена Шекерлетова и генералния секретар на ЕСВД Хелга Шмид.", "date": "2017.12.01", "title": "Министър Екатерина Захариева ще представи приоритетите на Българското председателство на Съвета на ЕС пред държавните и генералните секретари на страните членки"}
{"url": "http://www.focus-news.net/news/2017/12/01/2462692/parlamentat-shte-izleze-s-pozitsiya-po-programata-za-balgarskoto-predsedatelstvo.html", "text": "Парламентът ще излезе с позиция по Програмата за Българското председателство. Това се посочва в програмата за работа на Народното събрание. Ще бъдат гласувани два проекта- единият с вносител депутати от парламентарната комисия по европейски въпроси, а другият- от ДПС. \r\nВ първия проект се изразява принципна подкрепа с обявените приоритети в Програмата за Председателството. Възлага се министрите да информират ресорните комисии за напредъка по приоритетите, а резултатите от заседанията на Европейския съвет да бъдат представяни в НС. Депутатите настояват и Програмата да бъде представена в парламента, след приемането й от МС. \r\nВ проекта си от ДПС възлагат на правителството да работи за приемане на балансирани решения за запазване на единството между страните от ЕС, и да насочи усилия към постигането на конкретни резултати по време на Председателството. \r\nВ петъчния парламентарен контрол министър Николай Нанков ще отговаря на депутатски въпрос за действията на регионалното министерство по спиране на делата за т.нар. \"царски имоти\". Енергийният министър Теменужка Петкова ще отговаря на питане за възможността за реализация на активите на АЕЦ „Белене“. На депутатски въпрос за коледните добавки към пенсиите ще отговаря социалният министър Бисер Петков.", "date": "2017.12.01", "title": "Парламентът ще излезе с позиция по Програмата за Българското председателство"}
{"url": "http://www.focus-news.net/news/2017/12/01/2462693/sport-radek-shtepanek-e-noviyat-trenyor-na-novak-dzhokovich.html", "text": "Бившият номер едно в света Новак Джокович обяви официално, че от следващия сезон негов треньор ще бъде Радек Щепанек, който сложи край на кариерата си заради серия контузии. \r\n38-годишният чех е двукратен победител в турнира Купа \"Дейвис\". Печелил е и на два турнира от Големия шлем при двойките. \r\nДжокович остана без треньор през месец май, когато освободи Мариан Вайда.", "date": "2017.12.01", "title": "Спорт: Радек Щепанек е новият треньор на Новак Джокович"}
{"url": "http://www.focus-news.net/news/2017/12/01/2462694/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-gkpp-lesovo.html", "text": "На българо-турската граница на ГКПП \"Капитан Андреево\" и ГКПП \"Лесово\" трафикът е интензивен на изход за товарни автомобили, препоръчва се да използват алтернативни маршрути. Това съобщиха от пресцентъра на ГД „Гранична полиция“. Данните са към 6.00 часа. На българо-сръбската граница, българо-македонската граница и българо-гръцката граница трафикът е нормален на всички гранични контролно-пропускателни пунктове. На българо-румънската граница, на ГКПП \"Дунав Мост - Русе\" и ГКПП \"Дунав мост - Видин\", трафикът е интензивен за товарни автомобили.", "date": "2017.12.01", "title": "ГД \"Гранична полиция\": Интензивен е трафикът на изход за товарни автомобили на ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2017/12/01/2462695/predsedatelyat-na-narodnoto-sabranie-tsveta-karayancheva-shte-prisastva-na-tarzhestvenoto-otbelyazvane-na-126-godini-ot-sazdavaneto-na-voennomeditsinska-akademiya.html", "text": "Председателят на Народното събрание Цвета Караянчева ще присъства днес на тържественото отбелязване по повод 126-ата годишнина от създаването на Военномедицинска академия. Това съобщиха от пресцентъра на Народното събрание. То ще започне в 11.00 часа с полагане на венци пред паметника на медицинските чинове, загинали във войните. Председателят на парламента ще присъства и на тържество събрание на личния състав на ВМА, на което ще бъде направен отчет за дейността на лечебното заведение, както и ще бъдат наградени негови служители.", "date": "2017.12.01", "title": "Председателят на Народното събрание Цвета Караянчева ще присъства на тържественото отбелязване на 126 години от създаването на Военномедицинска академия"}
{"url": "http://www.focus-news.net/news/2017/12/01/2462696/ot-dnes-padat-vizite-za-kanada.html", "text": "От 16.00 часа (българско време) днес отпада необходимостта от визи за българските граждани, които планират пребиваване в Канада до 6 месеца с цел туризъм, бизнес или гостуване. Това съобщават от пресцентъра на Министерство на външните работи.\r\nБългарите, които пътуват със самолет до Канада ще трябва да получат предварително одобрение чрез Електронната система за издаване на предварително разрешение за пътуване до Канада (eTA). Разрешението е валидно за срок от 5 години. \r\nОнези, които вече имат издадена валидна виза за Канада могат да продължат да пътуват с нея, без да е необходимо да кандидатстват за одобрение (eTA). Тези , които вече имат издадено такова разрешение могат да продължат да пътуват докато изтече.\r\nБългарските граждани, които влизат на територията на Канада през сухопътните или морските граници на страната не се нуждаят от предварително одобрение през eTА. \r\nПродължителността на разрешения престой при пътуване без виза може да бъде до 6 месеца и се определя от канадските гранични власти при влизане в страната.\r\nМолба за еTA българските граждани могат да подават само на официалната електронна страница на правителството на Канада - Canada.ca/eTA . Процесът се осъществява изцяло онлайн и отнема само няколко минути. За подаването на искане за предварително одобрение са необходими валиден паспорт, кредитна или дебитна карта, с която се заплаща такса в размер на 7 CAD (канадски долара) и валиден имейл адрес.\r\nВ повечето случаи заявките се одобряват в кратък срок. Процесът на обработване на молбата може да отнеме до няколко дни, ако се изисква предоставяне на доказателствени документи. \r\nМинистерството на външните работи на Република България обръща внимание, че отпадането на визовите ограничения засяга само българските граждани, пътуващи и пребиващи в Канада краткосрочно. Новите правила не засягат лицата, които желаят да работят или учат в страната. \r\nБългарските граждани, които искат да работят легално на територията на Канада могат да получат подробна информация за необходимите документи .  \r\nРазрешения за работа се издават от Министерството на гражданството и имиграцията на Канада, като за целта се кандидатства в изнесения визов център на Канада в София или онлайн.\r\nНа незаконно работещите лица се налага глоба, а при повторно нарушение те се депортират от страната.", "date": "2017.12.01", "title": "От днес падат визите за Канада"}
{"url": "http://www.focus-news.net/news/2017/12/01/2462697/zapaliha-avtomobila-na-direktora-plovdivskiya-zatvor-bozhil-ivanov.html", "text": "Запалиха джипа на директора на пловдивския затвор Божил Иванов. Това съобщи за Радио \"Фокус\"- Пловдив говорителят на ОДМВР. Сигналът за горящ автомобил на ул. \"Тодор Александров\" в Пловдив е подаден в 21.40 часа снощи. На място е изпратен екип на Пожарната. Изгоряла е предната част на автомобила.  \r\nЦветана ТОНЧЕВА", "date": "2017.12.01", "title": "Запалиха автомобила на директора пловдивския затвор Божил Иванов"}
{"url": "http://www.focus-news.net/news/2017/12/01/2462698/predsedatelyat-na-bsp-korneliya-ninova-shte-predstavi-v-lisabon-viziya-za-evropeyskiya-stalb-na-sotsialnite-prava.html", "text": "Председателят на БСП Корнелия Нинова ще вземе участие в заседанието на Съвета на ПЕС, което ще се проведе в Лисабон днес и утре. Това съобщиха от пресцентъра на НС на БСП. Лидерът на българските социалисти ще представи прогресивна визия за европейския стълб на социалните права. На форума ще бъде разгледан и нов модел за икономически растеж и създаване на работни места. Нинова ще участва в срещата на партиите на социалистическите и социалдемократическите партии от Европа. В рамките на форума са предвидени двустранни срещи с премиери, комисари и лидери на политически партии от ПЕС.", "date": "2017.12.01", "title": "Председателят на БСП Корнелия Нинова ще представи в Лисабон визия за европейския стълб на социалните права"}
{"url": "http://www.focus-news.net/news/2017/12/01/2462699/nimh-oranzhev-kod-za-obilni-valezhi-e-v-sila-za-8-oblasti-v-stranata.html", "text": "Оранжев код за обилни валежи е в сила за 8 области в страната. Това сочи справка на сайта на НИМХ. Кодът е в сила за областите София град, София област, Перник, Кюстендил, Благоевград, Смолян. В Кърджали също е обявен оранжев код за обилни валежи, но и за силен вятър.  В областите с оранжев код ще има значителни валежи от дъжд, над 1800 метра - от сняг. Количествата ще са между 35 и 65 л/кв. м, в отделни райони и повече. В местата със снежна покривка, с очакваните валежи от дъжд и умерения до силен вятър, снеготопенето ще е интензивно. В Кърджали ще духа силен юг-югозападен вятър със скорост 14-19 м/сек и пориви до 22-24 м/сек.\r\nЖълт код е обявен в областите Видин, Монтана, Враца, Ловеч и Пловдив. В първите 4 области ще има значителни валежи от дъжд, над 1500 метра - от сняг. Количествата ще са между 20 и 30 л/кв. м, в планинските райони и повече. В Пловдив само в южната част от областта ще има значителни валежи от дъжд. Количествата ще са между 20 и 30 л/кв. м.\r\nЖълт код за силен вятър е в сила за Хасково, Ямбол, Сливен, Бургас, Варна и Добрич.  В тези области ще продължи да духа силен юг-югозападен вятър със средна скорост между 14 и 19 м/с и пориви до 22-24 м/с.\r\nПо Черноморието също е обявен жълт код – ще духа южен вятър 14-17 м/сек (7 бала по Бофорт), пориви до 20 м/сек (8 бала по Бофорт). Вълнението ще бъде 3-4 бала.", "date": "2017.12.01", "title": "НИМХ: Оранжев код за обилни валежи е в сила за 8 области в страната"}
{"url": "http://www.focus-news.net/news/2017/12/01/2462700/angela-merkel-i-martin-shults-tarsyat-reshenie-na-politicheskata-bezizhoditsa-v-germaniya-obzor.html", "text": "Германският канцлер Ангела Меркел разговаря с лидера на социалдемократите Мартин Шулц в търсене на решение на политическата безизходица. Разговорите се състояха по покана на президента Франк-Валтер Щайнмайер и продължиха два часа. Те имаха за цел да установят дали двамата лидери са готови да започнат преговори за формиране на следващото правителство на Германия. \r\nШулц, Меркел и нейният баварски партньор Хорст Зеехофер се съгласиха да се срещнат в президентския дворец, за да обсъдят възможностите за формиране на т.нар. широка коалиция, като онази, която съставляваше предходното правителство. След продължилите над два часа разговори, те напуснаха двореца, без да дават изявления. \r\nСлед срещата представител на социалдемократите заяви, че партията да бърза да даде съгласието си за нова широка коалиция с консерваторите на канцлера. Външният министър на Германия Зигмар Габриел, който е член на Социалдемократическата партия, каза пред ZDF, че не трябва да се очаква неговата партия, която все още управлява заедно с консерваторите във временното правителство, незабавно да се съгласи да стане част от нова широка коалиция, след провала на преговорите за тричленна коалиция.\r\nСлед като изборите от септември оставиха Меркел без мнозинство в парламента, Социалдемократите категорично отхвърлиха перспективата за участие в нов алианс с консерваторите. Меркел обаче не успя да формира коалиция с клонящите вляво Зелени и ориентираните към бизнеса Свободни демократи, като в резултат Социалдемократическата партия се оказа под натиск или да променят решението си, или да тласнат Германия към нови избори. \r\nСоциалдемократите, чието участие в оглавяваното от Меркел коалиционно правителство от 2013 до 2017 г. им навлече най-лошия изборен резултат за тях в следвоенната история на Германия, се бяха обявили категорично против нова широка коалиция и се зарекоха да останат в опозиция. Но под натиска на президента Франк-Валтер Щайнмайер, лидерът на партията Мартин Шулц сигнализира готовност да обсъди начините за излизане от политическата безизходица. \r\nПо-рано тази седмица Меркел изрази надежда, че разговорите със социалдемократите ще бъдат сериозни, ангажирани и искрени. Шулц обаче звучеше по-скептичен, като обяви, че на преговорите, домакинствани от Щайнмайер, ще се намери отговор дали и в каква форма ще продължат дискусиите и има ли смисъл от такива разговори.\r\nОбщественото мнение изглежда подкрепя началото на преговори за нова широка коалиция. Според проучване по поръчка на  Frankfurter Allgemeine Zeitung, 61% от германците искат социалдемократите да влязат в преговори с консерваторите на Меркел. \r\nSpiegel и отбелязва, че срещата, провела се в четвъртък, е ключова за канцлера. „За Меркел това е начало на борбата за политическото й оцеляване“, пише изданието и добавя: „Тя трябва да направи всичко по силите си да сключи този съюз – единственото нещо, което ще й гарантира стабилно управление“. \r\nДискусиите бяха засенчени от политическа буря, предизвикана по-рано през седмицата от консерватора министър на селското стопанство Кристиан Шмидт, който пренебрегна официалната позиция на правителството и на среща с колегите си от ЕС гласува за одобрението на спорен фербицид.", "date": "2017.12.01", "title": "Ангела Меркел и Мартин Шулц търсят решение на политическата безизходица в Германия (ОБЗОР)"}
{"url": "http://www.focus-news.net/news/2017/12/01/2462701/sofiya-svetlinite-na-kolednata-elha-pred-natsionalniya-dvorets-na-kulturata-shte-badat-vklyucheni.html", "text": "Светлините на коледната елха пред Националния дворец на културата ще бъдат включени днес. Това съобщиха от пресцентъра на Столична община. От 17.30 часа до 19.30 часа на площада пред НДК (от страната на ул. „Фритьоф Нансен” и Билетния център) ще се проведе празнична програма с участието на вокална група \"Бон-Бон\", група \"ЛаТиДа\", Никол Паласчева – носителка на трета награда от тазгодишното издание на международния музикален конкурс „Сан Ремо Джуниър”, вокална група към Столичен център за работа с деца „Бели Брези”, солисти от Арт център „Стринджендо”, експериментална театрална студия „Игра” към Дом на културата „Средец”, вокална група „Чудните калинки” към Второ училище „Акад. Емилиян Станев”, фолклорна формация към 144 СУ „Народни будители”, вокална група „Сладки пуканки - мъничета” към Националния дворец на децата. \r\nСветлините на елхата ще бъдат запалени в 19.00 часа, под съпровода на празничните илюминации.\r\nРетро трамвай ще се движи на 1 декември от 15.00 часа до 19.00 часа двупосочно по маршрут: площад „Възраждане” - бул. „Христо Ботев” - „Петте кьошета” - НДК - пазар „Иван Вазов”. На 1 декември стартира и тазгодишното издание на традиционния конкурс „Да украсим София за Коледа” - за празнична украса на сграда, балкон, двор и междублоково пространство на територията на Столична община. \r\nКампанията ще продължи от 1-ви декември 2017 г. до 15-ти януари 2018 г. Гражданите могат да изпращат до 3 снимки с тяхна украса на имейл адрес: ukrasi_sofia@mail.bg, най-късно до 15-ти януари 2018 г. На страницата във фейсбук „ДА УКРАСИМ СОФИЯ ЗА КОЛЕДА” ще бъдат публикувани относимите към кампанията фотографии. Трима от авторите (собствениците) на украсата, събрала най-много харесвания, ще получат парични награди: първа награда - 1 200 (хиляда и двеста) лева, втора награда - 600 (шестстотин) лева, трета награда - 300 (триста) лева. В конкурса могат да участват организации или физически лица, навършили 18 години. Условията на конкурса ще намерите на фейсбук страницата „Да украсим София за Коледа” и на страницата за култура на Столична община - „АртСофия” (http://www.artsofia.bg/bg). \r\nПразничните инициативи са част от Календара на културните събития на Столична община.", "date": "2017.12.01", "title": "София: Светлините на коледната елха пред Националния дворец на културата ще бъдат включени"}
{"url": "http://www.focus-news.net/news/2017/12/01/2462702/otbelyazvame-svetovniyat-den-za-borba-sas-spin.html", "text": "Запазва се тенденцията ХИВ у нас да се разпространява предимно по сексуален път. Данните показват, че 90% от новорегистрираните  са мъже, съобщават от Министерство на здравеопазването.\r\nПрез периода 1986 – 27.11.2017 г. в България са регистрирани общо 2 694 лица с ХИВ инфекция. От началото на тази година са открити нови 220 ХИВ–серопозитивни, при изследвани над 260 000 лица. Запазва се тенденцията от последните години броят на новорегистрираните мъже да е многократно по-голям от този на инфектираните жени. \r\nСъотношението на инфектираните мъже и жени през настоящата година е 9:1 (199 мъже  и 21 жени). \r\nПо отношение на пътя на инфектиране се запазва тенденцията от последните години. И тази година 88% от новорегистрираните с ХИВ–инфекция са се инфектирали по сексуален път (от тях  52% са мъже, съобщили за хомосексуален контакт, а 36% са инфорани при хетеросексуален контакт). Останалите 12% са инфектирани  при инжекционна употреба на наркотици. \r\nТази година най-засегната е възрастовата група 30-39 г. - 36%, следвана от възрастовата група 20-29 г. – 34%. Най-младият ХИВ серопозитивен е на 20 години, а най-възрастният е на 67 години. \r\nГеографското разпространение показва, че по-голямата част от новоинфектираните с ХИВ са  предимно в големите градове: София – 91 лица, в областите Пловдив – 22 лица, Варна – 18 лица, Плевен – 9 лица, София област- 7, Бургас – 4 лица и единични случаи в останалите области. \r\nДанни сочат, че над  25% (55 души) от новорегистрираните ХИВ–позитивни лица са открити в 13-те Кабинета за безплатно и анонимно консултиране и изследване за ХИВ (КАБКИС) към РЗИ.  Близо 13%  от всички новорегистрирани (28 лица) са узнали своя резултат в Центъра за сексуално здраве в София. \r\nВ изпълнение на ангажиментите на държавата, Министерството на здравеопазването осигурява безплатно съвременно лечение с антиретровирусни лекарства за всички нуждаещи се лица с ХИВ/СПИН, независимо от техният здравно-осигурителен статус. Разкрити са и работят 5 сектора за лечение на пациенти с ХИВ/СПИН към инфекциозните клиники в градовете София, Пловдив, Варна, Плевен и Стара Загора. \r\nПрилагането на антиретровирусната терапия удължава живота на пациентите и подобрява качеството им на живот. \r\nКъм 31 октомври 2017 г. общо 1 291 души с ХИВ се проследяват в секторите за лечение на пациентите  с ХИВ/СПИН,  а  1 163 (90%) от тях получават съвременна антиретровирусна терапия.   \r\nЛабораториите, които извършват вирусологичен и имунологичен мониторинг на терапията, са снабдени с  всички необходими тестове и консумативи. \r\nПрез 2017 г. след приключването на Програма „Превенция и контрол на ХИВ/СПИН“, финансирана от Глобалния фонд, дейностите за превенция сред най-уязвимите групи бяха финансово обезпечени по „Националната програма за превенция и контрол на ХИВ и СПИН 2017-2020 г.“ чрез възлагане на дейности на РЗИ в 13 области в страната и на работници на терен от НПО. \r\nПо данни на Европейския център за контрол на заболяванията през 2016 г. в страните от Европейския съюз и Европейското икономическо пространство (ЕС и ЕИП) са регистрирани над 29 000 нови случая на ХИВ. Данните показват, че един от всеки двама регистрирани случая на ХИВ в Европа са диагностицирани със закъснение. \r\nЧестотата на новорегистрираните случай с ХИВ инфекция на 100 000 души население в страните от ЕС и ЕИП през 2016 г. е 5.7,  за България показателят е  2.8, т.е. страната ни е с двойно по-ниско разпространение на ХИВ сред страните от ЕС и ЕИП. \r\nСтраните с показатели над средните за ЕС и ЕИП са: Латвия – 18.5, Естония – 17.4, Малта – 14.5, Люксембург – 11.5, Ирландия – 10.5, Португалия – 10.0, Кипър – 9.4, Англия – 7.9.", "date": "2017.12.01", "title": "Отбелязваме Световният ден за борба със СПИН"}
{"url": "http://www.focus-news.net/news/2017/12/01/2462703/denyat-1-dekemvri-v-svetovnata-istoriya.html", "text": "През 1990 г. английски и френски строители си стискат ръцете при завършването на тунела под Ламанша. Строителството му започва на същата дата три години по-рано. Транспортното съоръжение свързва Великобритания и Франция, като 38 км от него минават под морското дъно.\r\nДенят е национален празник на Румъния - на 1 декември 1918 година Трансилвания, Бесарабия и Буковина са присъединени към Румъния, с което е създадена единната румънска държава. \r\nНа този ден отбелязваме и две събития от света на музиката - 11-годишният пианист Ференц Лист дебютира във Виена през 1822 година, а през 1982 година американският попизпълнител Майкъл Джексън издава албума “Трилър”, който със своите над 40 милиона копия става най-продаваният в историята на попмузиката. \r\nНа същата дата през 1953 г. на пазара се появява и първият брой на “Плейбой”.\r\nВ Белия дом е поставен първият телефон (1878 година), а през 1903 година на екран излиза първият уестърн “Големият обир на влака”.\r\nПрез 1913 година в автомобилните заводи “Форд” е пусната първата поточна линия. Благодарение на нея на всеки 2 часа и 38 минути от конвейера слиза по един автомобил. \r\nНа 1 декември са родени: мадам Тюсо, създателката на музея на восъчните фигури, и режисьорът Уди Алън и др....\r\nНа 1 декември умират: руският император Александър І, картографът Джордж Еверест, на чието име е наречен най-високият връх на света  и първият премиер на Израел Давид Бен-Гурион.\r\n \r\n2015 г.\r\nМеждународният валутен фонд включва юана в кошницата си от резервни валути, заедно с щатския долар, еврото, японската йена и британския паунд. \r\n2014 г.\r\nБившият полски министър-председател Доналд Туск става вторият Президент на Европейския съюз.\r\n2014 г.\r\nРусия изоставя плановете си за газопровода Южен поток до България поради противопоставяне от Европейския съюз и вместо това планира газопровод до Турция.\r\n2014 г.\r\nПродемократични демонстратори и хонгконгската полиция се сблъскват пред седалището на правителството на Хонг Конг. Десетки демонстранти са арестувани.\r\n2014 г.\r\nГрупировката Боко Харам убива близо 45 души при нападение срещу село в нигерийския щат Борно.\r\n2013 г.\r\nКитай изпраща първия си луноход на Луната.\r\n2012 г.\r\nВ Кувейт се провеждат предсрочни парламентарни избори.\r\n2012 г.\r\nЕнрике Пеня Нето официално встъпва в длъжност като президент на Мексико.\r\n2012 г.\r\nРусия оглавява Г-20.\r\n2011 г.\r\nАлмазбек Атамбаев полага клетва като президент на Киргизстан.\r\n2010 г.\r\nЗавършена е руската атомна подводница със стратегическо предназначение „Александър Невски“, която е втората от класа от четвърто поколение „Борей“. Строителството ѝ започва на 19 май 2004 г. в заводите „Севмаш“ в Северодвинск, а е въведена на въоръжение в края на 2013 година.\r\n2009 г.\r\nДоговорът от Лисабон, известен още като Лисабонския договор, Договор за реформи, влиза в сила. Това е международен договор между 27-те държави-членки на Европейския съюз. Подписан на 13 декември 2007 година в Лисабон по време на португалското председателство на ЕС.\r\nДоговорът от Лисабон реформира Договора за Европейския съюз (ДЕС), Договора за създаване на Европейската общност (ДЕО) и последния Договор от Ница от 2001 година. При това Договорът от Лисабон поема и една съществена част от Договора за Европейска конституция, която е отхвърлена през 2005 година на референдуми във Франция и Холандия. За разлика от конституционния договор, Договорът от Лисабон не заменя ДЕС и ДЕО, а ги променя. Официалното название на договора е „Договор от Лисабон за изменение на Договора за Европейския съюз и на Договора за създаване на Европейската общност“.\r\nСред нововъведенията на Лисабонския договор са:\r\n1. юридическото сливане на ЕС и ЕО\r\n2. разширяването на процедурата на съвместно вземане на решения в областта Полицейско и съдебно сътрудничество при наказателни дела\r\n3. по-големи права на националните парламенти в законодателството на ЕС\r\n4. въвеждането на Инициатива на европейските граждани\r\n5. увеличаване на компетенциите на Върховния представител за външна политика и политика на сигурност, обвързан с „Хартата на основните права“.\r\n2005 г.\r\nОбразуван е един от най-новите региони в Русия - Пермският край. Създаването му е в резултат на сливането на Пермска област и Коми-Пермяцки автономен окръг в съответствие с резултатите от референдума, проведен на 7 март 2003 г., когато над 83 % от населението на двата района гласуват \"За\" обединението.\r\n2000 г.\r\nЗаседанието в Брюксел на Съвета на министрите на вътрешните работи и правосъдието на ЕС взема решение да се извади България от Шенгенския визов списък. Шенгенското споразумение е подписано на 14 юни 1985 г. Страните, които го подписват са: Франция, Германия, Белгия, Холандия и Люксембург. Споразумението предвижда премахване на граничния контрол между страните – членки на ЕС, свободно движение на хора и стоки, засилен контрол по “външните” граници на съюза. Споразумението влиза в сила на 26 март 1995 г. за седем от подписалите го 10 страни. Тези седем страни са Германия, Белгия, Холандия, Испания, Франция, Люксембург и Португалия. През септември 1995 г. Европейският съвет приема списък на страните, за които се изисква входна виза. Официалното изваждане на страната ни от списъка става на 15 март 2001 г.\r\n1999 г.\r\nПоследният американски войник напуска Панама.\r\n1991 г.\r\nПроизведени са първите президентски избори в Казахстан, за президент е избран Нурстулан Назърбаев. Преди да стане президент на Казахстан е министър-председател на Казахската ССР и първи секретар на Казахската комунистическа партия от 1989 до 1991 г.\r\n1991 г.\r\nПроизведени са президентски избори в Украйна, за президент е избран Леонид Кравчук, бивш лидер на КПУ.\r\n1988 г.\r\nОт тази дата се чества Световният ден за борба срещу СПИН.\r\n1987 г.\r\nЗапочва строителството на тунела под Ламанша.\r\nПрез 1990 г. на същата дата Френските и английските строители се срещат под Ламанша точно три години след като започва прокопаването на тунела, свързващ Франция и Англия. Плановете за построяване на тунел, свързващ Англия и Франция, датират от 1750 г. Техен автор е инженерът Никола Десмаре. През 1987 г. частната френско-британска компания “Eurotunnel” получава 50- годишна концесия. Строителството на тунела струва повече от 100 милиарда франка. Официалното му откриване е през 1994 г. В присъствието на кралица Елизабет и френския президент Франсоа Митеран са открити 3-те галерии на 50-километровия тунел, който свързва Кале с Фолкстон.\r\n1982 г.\r\nАмериканският попизпълнител Майкъл Джексън издава своя албум “Трилър”, който със своите над 40 милиона копия става най-продаваният албум в историята на попмузиката.\r\n1969 г.\r\nВ Канада е въведен в употреба дрегерът - устройство за проверка на съдържанието на алкохол в кръвта на водачите на автомобили.\r\n1959 г.\r\nПодписан е Вашингтонски договор за мирно научно използване на Антарктида.\r\n1958 г.\r\nПри пожар в училище в Чикаго загиват 93 ученици и учители.\r\n1956 г.\r\nВ Мелбърн е установен рекорд по посещаемост на бейзоболен мач – 114 хиляди зрители.\r\n1955 г.\r\nВ Монтгомъри (Алабама) чернокожата Роза Паркс отказва да отстъпи мястото си в автобуса на бял мъж, заради което е арестувана и осъдена за нарушение на обществения ред. \r\nРоза „Лий“ Луис МакКоули Паркс е афро-американска активистка за граждански права на чернокожите американци. Родена е на 4 февруари 1913 г. в Тъскиджи, САЩ. Отказът й да се подчини на автобусен шофьор и да освободи мястото си на бял мъж и последвалото арестуване за гражданско неподчинение води до автобусният бойкот в Монтгомъри - едно от най-големите и успешни масови движения против расовата сегрегация, чиято специална организация, която да се грижи за бойкота (Гражданско обединение на Монтгомъри за подобряване на расовите връзки), е ръководена от Мартин Лутър Кинг. Ролята на Паркс в борбата за равноправие на чернокожите американци й извоюва мястото на една от най-популярните и известни чернокожи жени в американската история. Умира на 24 октомври 2005 г. в Детройт, САЩ.\r\n1953 г.\r\nИзлиза първият брой на мъжкото списание “Плейбой”.\r\nПлейбой (на английски: Playboy) е международно развлекателно издание. Издава се от Хю Хефнър . Сформирана е мрежа от списания на различни езици, която покрива над 20 държави от Америка, Европа и Азия, вкл. и България. Първият брой на българското издание излиза през април 2002 г.\r\n1948 г.\r\nВ Румъния е забранена дейността на гръко-католическите църкви.\r\n1942 г.\r\nФренският адмирал Жан Дарлан се самообявява за глава на всички френски територии в Африка. \r\nЖан Луи Дарлан (1881-1942) е френски адмирал (1939 г.). По време на Втората световна война е главнокомандващ на ВМС. В периода 1941 –1942 г. е министър в правителството “Виши” (название на колаборационисткия прогермански режим във Франция (юли 1940 – август 1944)). През 1942 г. е главнокомандващ въоръжените сили “Виши”.\r\n1940 г.\r\nВ Италия е въведено ограничение на търговията със спагети и ориз.\r\n1921 г.\r\nД-р Филип Атанасов, ръководител на революционното движение на Македонската федералистична емигрантска организация, подписва протокол в Тирана с ген. Александър Протогеров за обща революционна дейност с ВМРО и със съдействието на албанците. Самата Македонско федералистична емигрантска организация е учредена три дни по-късно и възниква на основата на Временната комисия. В организацията участват 27 дружества с идеята за независима Македония, която ще има федеративно устройство и ще е съединително звено между балканските държави. Скоро след учредяването организацията се разделя на две - легална, възглавявана от арх. Н. Юруков, и нелегална - от д-р Ф. Атанасов.\r\n1918 г.\r\nТрансилвания, Бесарабия и Буковина са присъединени към Румъния. Създадена е единната румънска държава. Денят се чества като национален празник. На територията на Румъния се намирала провинция Дакия, която през 101- 102 г. пр. н.е. е покорена от римския император Траян. В продължение на три века румънците живеят, разделени на три провинции: Влахия, Молдова и Трансилвания. През 1859 г. Влахия и Молдова се обединяват. През 1862 г. новата държава е наречена Румъния. Румъния обявява своята независимост от Османската империя през 1877 г. През 1881 г. Румъния става кралство, за крал е коронован принц Карол Първи. Страната е провъзгласена за република през 1947 г.\r\n1918 г.\r\nДания предоставя независимост на Исландия. \r\nРепублика Исландия е разположена на едноименния остров в северната част на Атлантическия океан. Заселването на Исландия започва около 870 г. Първи се заселват норвежките викинги, както и преселници от Ирландия, Шотландия и Швеция. Те дават и името на острова - Island, т. е. \"Страна на ледовете\". През 1262-1264 г. Исландия е подчинена от Норвегия, а през 1397 г. заедно с Норвегия минава под скиптъра на Дания. От 1918 г. е независимо кралство под короната на Дания. Заради стратегическата си позиция през 1940 г. е окупирана от Великобритания, а през 1941 г. от САЩ. На 17 юни 1944 г. е обявена за република (от същата дата влиза в сила и новата конституция на Исландия).\r\n1913 г.\r\nВ автомобилните заводи “Форд” е пусната първата поточна линия. Благодарение на нея на всеки 2 ч. и 38 мин. от конвейера излиза по един автомобил.\r\nАвтомобилната компания “Форд” е основана на 16 юни 1903 г. от инженера и изобретателя Хенри Форд. Първата кола на компанията е продадена на 15 юли 1903 г. Капиталът на компанията е 150 000 долара. Хенри Форд е собственик на 25,5% от компанията. Той става неин президент и контролиращ собственик през 1906 г. През 1919 г. семейство Форд става самостоятелен собственик на компанията.\r\n1913 г.\r\nОткрито е метрото в Буенос Айрес.\r\nБуенос Айрес (на испански Buenos Aires - \"добри ветрове\") е столица и най-голям град на Аржентина. Разположен е на десния бряг на реката Рио де ла Плата при нейното вливане в Атлантическия океан. Населението на града е 2 746 761 жители според преброяването през 2005 г., а на градската агломерация е около 12 000 000 души. Жителите на Буенос Айрес са главно аржентинци от испански и италиански произход, макар че има значителни общности с арабски, еврейски, арменски, китайски и корейски произход.\r\n1891 г.\r\nДжеймс Наисмит изобретява играта баскетбол. Той прави това, докато е инструктор по физическо възпитание в националното Училище за трениране YMCA в Спрингфийлд, щата Масачузетс (дн. Спрингфийлд колидж). В началото играта се играе с футболна топка и два 36-литрови коша, откъдето идва и името на играта (от англ. basket – кош). Дванадесет от тринадесетте правила, които Наисмит създава, все още са част от основите на играта.\r\n1887 г.\r\nАнглийският писател Артър Конан Дойл издава своя първи разказ, в който се появява образът на Шерлок Холмс. \r\nАртър Конан Дойл е популярен английски писател, автор е на книги за детектива-любител Шерлок Холмс, на научно фантастична и приключенска литература, на исторически изследвания. Автор е на: повестите \"Знакът на четиримата\" (1890 г.), \"Баскервилското куче\" (1901-1902 г.), \"Долината на ужаса\" (1914-1915); сборник с разкази \"Приключенията на Шерлок Холмс\" (1891-1892 г.), \"Спомени за Шерлок Холмс\" (1892-1893 г.); романът \"Изгубеният свят\" (1912 г.); книги по история на Англо-бурската война и Първата световна война и др.\r\n1879 г.\r\nЧленове на радикалната организация “Народна воля” поставят взрив на железопътната линия под Москва с цел да бъде убит Александър II. \r\n“Народна воля” е най-голямата и значителна революционна народническа организация в Русия. Възниква в Петербург през август 1879 г. Програмата й предвижда унищожаване на самодържавието, свикване на Учредително събрание, борба за демократични свободи, предаване земята на селяните. Начело стои изпълнителен комитет (А. И. Желябов, А. Д. Михайлов, С. Л. Перовска и др.). Организацията издава нелегалния в-к \"Народна воля\" в Петербург от 1879 г. до 1885 г. През 1879-1883 г. има клонове в 50 града с около 500 членове.\r\n1864 г.\r\nВ Русия гимназиите са разделени на класически (хуманитарни) и реални (технически)\r\n1855 г.\r\nКанадските пощенски служби въвеждат паричния превод.\r\n1841 г.\r\nУчебник по канадски език става първата книга в Канада, на чийто автор е гарантирана защита на авторското право.\r\n1835 г.\r\nДатският писател Ханс-Кристиан Андерсен издава своя първи сборник с приказки.\r\nСред най-популярните творби на Андерсен са \"Храбрият оловен войник\", \"Грозното патенце\", \"Снежната кралица\", \"Новите дрехи на краля\" и други. Автор е и на стихотворения, пътеписи, пиеси. Създава автобиографичната  книга “Приказка за моя живот” през 1846 г.\r\n1804 г.\r\nСъстои се сватбата на Наполеон Бонапарт и Жозефина. \r\nНаполеон Бонапарт е роден в град Аячо на остров Корскика през 1769 г. През 1785 г. завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административната и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) – политически съюз, насочен срещу Франция.\r\n1742 г.\r\nРуската императрица Елисавета нарежда евреите да бъдат изгонени от Русия.\r\nЕлисавета Петровна е руска императрица от 1741 г. Дъщеря е на Петър I Велики и на Екатерина I. Издигната е на престола от гвардията. Управлява със съдействието на граф П. И. Шувалов, който фактически ръководи правителството, граф А. П. Бестужев-Рюмин, братя М. И. и Р. И. Воронцови. По време на нейното управление страната постига стопански и културен подем.\r\n1648 г.\r\nПо време на Английската революция е пленен крал Чарлз I. \r\nЧарлз I (1600-1649 г.) e английски крал от 1625 г., от династията Стюарти. Провежда абсолютистка политика. Свален е по време на Английската революция и е обезглавен.\r\n1408 г.\r\nТатарският хан Едигей обсажда Москва.\r\n1167 г.\r\nДвадесет и два града от Северна Италия се обединяват и образуват Ломбардската лига. Лигата е създадена с цел да се бори срещу домогванията на Фридрих I Барбароса.\r\nФридрих I Барбароса е германски крал (от 1152 г.), император (от 1155 г.), от династията на Щауфените. Стреми се да укрепи кралската власт, изисквайки от феодалите да носят имперската военна служба (закон от 1158 г.). Опитва се да създаде единен кралски домен в Югозападна Германия. Стреми се да подчини ломбардските градове и да ги обложи с данъци. Провежда 5 военни похода в Италия. При Фридрих I Свещената Римска империя постига най-големия си разцвет, но политиката му на лавиране между съперничещите си феодални групировки води до отслабване на кралската власт. Загива по време на Третия кръстоносен поход (удавил се в малоазиатската р. Салет на 10 юни 1190 г.).\r\n1145 г.\r\nСвикан е Вторият кръстоносен поход. \r\nТова става в отговор на падането на графство Едеса на 25 декември предната година в ръцете на владетеля на Мосул - Зенги. Едеса е първото владение, основано от кръстоносците по Светите земи по време на Първия кръстоносен поход (1095 – 1099 г.), но е и първото, което мюсюлманите си възвръщат. Походът е свикан от папа Евгений ІІІ, който бил подтикнат към това от настояванията на Бернар от Клерво, и е първия, воден от крале - френския Луи VІІ и германския Конрад ІІІ, заедно с голям брой други европейски благородници. Армиите на двамата крале тръгват поотделно през Европа и срещат пречки от страна на византийския император Мануил І Комнин. След прекосяването на византийските територии, двете армии са разбити поотделно от селджукските турци. Двамата крале, заедно с остатъците от армиите си, достигат до Йерусалим, и през 1148 г. участват в неблагоразумна атака на Дамаск. Походът на изток е загуба за кръстоносците и голяма победа за мюсюлманите. Той е в основата на падането на Йерусалим и последвалия Трети кръстоносен поход в края на 12 век.\r\nЕдинственият успех идва извън Средиземноморието - през 1147 г., на път за Светите земи, кораби с фламандски, фризки, нормански, английски, шотландски и няколко немски кръстоносци спират и помагат за превземането на Лисабон.На тази дата са родени:\r\n1945 г.\r\nРодена е Бети Мидлър – американска киноактриса, танцьорка, певица. През 1973 г. получава наградата “Грами” за “новоизгряваща звезда”. Участва в постановките на театрите и мюзикхолите на “Бродуей” и “Оф Бродуей”. Кулминация на нейната кариера е изпълнението на главната роля във филма “Розата” (номинирана за “Оскар”, награда “Грами” за вокално изпълнение).\r\nФилми: “Розата” (1979 г.), “Лотарията” (1987 г.), “Стела” (1990 г.), “Клуб първа съпруга” (1996 г.), “Не е ли прекрасна” (2000 г.), “Да удавиш Мона” (2000 г.). Албуми: “The Divine Miss M.” (1972 г.), “Bette Middler” (1973 г.), “Songs for the New Depression” (1976 г.), “Broken Blossom”, “Live at Last” (1977 г.), “Things and Whispers”, “The Rose” (1979 г.), “Divine Madness” (1980 г.), “No Frills” (1983 г.), “Beaches” (1989 г.), “Some People’s Lives” (1991 г.), “For the Boys” (1991 г.), “Experience the Divine” (1993 г.), “Greatest Hits” (1993 г.), “Bette of Roses” (1995 г.), “Bathhouse Betty” (1998 г.).\r\n1937 г.\r\nРодена е Вайра Вике-Фрайберг - настоящ президент на Латвия (от 1999 г.).\r\n1935 г.\r\nРоден е Уди Алън - истинско име: Алън Стюарт Конигсберг. Той е американски кинорежисьор, киноактьор, сценарист, писател от юдейско-нюйоркската школа. Филми - \"Ани Хол\", \"Манхатън\", \"Пурпурната роза от Кайро\", \"Съпрузи и съпруги\", \"Хари във всички състояния\" и др. Автор е на сборник разкази \"Ако импресионистите бяха зъболекари\".\r\n1925 г.\r\nРоден е Мартин Родбел - американски биохимик. Лауреат на Нобелова награда.\r\n1896 г.\r\nРоден е Георгий Константинович Жуков - маршал на Съветския съюз. Член е на ЦК на КПСС (1952-1957 г.). През Отечествената война на Съветския съюз 1941-1944 г. е командващ войски на фронтове, член на Ставката и заместник на Върховния главнокомандващ. На 8 май 1945 г. от името на Върховното главно командване на съветската армия приема капитулацията на Германия. Автор е на мемоари.\r\n1873 г.\r\nРоден е Виктор Чернов - руски политик, един от основателите на партията на есерите. През 1917 г. е министър на земеделието във Временното правителство. На 5 януари 1918 г. е избран за председател на Учредителното събрание, което е разпуснато на 6 януари 1918 г. от болшевиките. От 1920 г. е в емиграция. Участник е в Съпротивата във Франция през Втората световна война.\r\n1867\r\nРоден е Игнаци Мошицки - полски учен и президент на Полша.\r\n1864 г.\r\nРоден е Карстен Боркгревинк - норвежки изследовател на Антарктика. Един от първите хора, стъпили на континента.\r\n1792 г.\r\nРоден е Николай Лобачевски - руски математик. Основните му трудове са по алгебра, математичен анализ, теория на вероятностите, физика, механика и астрономия. Лобачевски е професор и ректор на Казанския университет. Той е избран за член – кореспондент на Гьотингенското научно дружество.\r\n1761 г.\r\nРодена е Мария Тюсо (Мария Гросхолц) – създателка на музея на восъчните фигури в Лондон. Родена е в Страсбург, Франция. Живее в Берн, после в Париж, където изучава изкуството за създаване на восъчни фигури. През 1778 г. Мария Гросхолц прави сполучлив восъчен портрет на философа Волтер малко преди неговата смърт. Портретът предизвиква огромен интерес. Художничката е поканена във френския дворец да преподава скулптура на сестрата на Луи XVI - мадам Елизабет.\r\nСлед избухването на френската революция Мария Гросхолц е арестувана като роялистка. През 1795 г. Мария Гросхолц се омъжва за инженера Франсоа Тюсо. През 1802 г. заминава за Англия заедно със синовете си и колекцията от восъчни фигури.\r\n1743 г.\r\nРоден е Мартин Клапрот – немски химик, откривател на химичните елементи – уран и цирконий.\r\nОт 1805 г. е почетен член на Петербургската академия на науките. Той пише трудове по органична и неорганична химия. През 1798 г. открива явлението полиморфизъм.\r\n1716 г.\r\nРоден е Етиен Морис Фалконе – френски скулптор. Ръководи скулптурната работилница на Севърската манифактура, създава изящни статуетки. Преминава от стила рококо към изчистената форма, присъща на класицизма. През 1766-1778 г. работи в Русия. Създава  паметник на Петър I в Санкт Петербург (\"Медният конник\"), скулптурна композиция \"Милон Кротонски, разкъсван от лъв\". Автор е на теоретични трудове, свързани с естетиката на Френското просвещение.На тази дата умират\r\n2004 г.\r\nУмира Бернхард Нидерландски - принц на Нидерландия, принц на Липе-Бистерфелд, благороден сеньор и граф на Шваленберг и Штернберг. Той е бивш принц-консорт на Нидерландия, съпруг на Юлиана Нидерландска, бивша кралица, и баща на сегашната кралица Беатрикс. Почива на 93-годишна възраст в Утрехт. Принц Бернхард е основател и първи председател на Световния фонд за дивата природа. До 1976 г. е посланик на добра воля на нидерландския бизнес в чужбина. Изпълнява също така няколко висши военни функции. Той е адютант на кралица Вилхелмина Нидерландска, която към края на Втората световна война го назначава за главнокомандващ на Вътрешните въоръжени сили на Нидерландия. От 1946 до 1976 г. принц Бернард е генерален инспектор на Кралските сухопътни, военновъздушни и военноморски сили.\r\n1997 г.\r\nУмира Стефан Грапели - американски цигулар, джаз-музикант. В периода 1924 г.-1928 г. учи в Парижката консерватория. Първите му участия са във филмови театри и в оркестри за танцови забави. През 1933 г. среща китариста Дж. Райнхарт, с когото създава \"The Quintet of The Hot Club of France\" (цигулка, 3 акустични китари и бас). В периода 1933 г.-1939 г. двамата правят записи. През целия си живот Грапели пътува и изнася концерти \r\nДискография: \"Violins No End\" (1957 г.); \"I Remember Django\" (1969 г.); \"Venupeli Blues\" (1969 г.); \"Satin Doll\" (1972 г.); \"Just One Of Those Things\" (1973 г.); \"Stephane Grappelli/Bill Colleman\" (1973 г.); \"Violinspiration\" (1975 г.); \"Paris Encounter\" (1976 г.); \"Together At Last\" (1985 г.); \"One On Oneq with McCoy Tyner (1990 г.); \"Anything Goes, with Yo Yo Ma\" (1992 г.); \"Stephane Grappelli & Michel Legrand\" (1992 г.); \"Conversations\" (1992 г.); \"Flamingo\" (1995 г.); \"Cosmopolite Concert [live]\" (1996 г.); \"Celebrating Grappelli\" (1997 г.); \"Live 1992 - Dreyfus\" (2002 г.).\r\n1973 г.\r\nУмира Давид Бен – Гурион – първият премиер на Израел от 1948 г. до 1953 г. и от 1955 г. до 1963 г. Един от организаторите и лидерите на социалдемократическата партия Мапаи (днес Маи). Завършва юридическия факултет на  Истанбулския университет. Той е един от лидерите на циониското движение.\r\n1866 г.\r\nУмира Джордж Еверест - британски генерал-губернатор на Индия, военен и геодезист. Джордж Еверест е роден през 1790 г. в Уелс. Прави първата геодезическа карта на страната. Джордж Еверест ръководи Индийската картографска служба от 1823 г. до 1843 г. Разработва метод за измерване височината на най-високия връх в света Джомолунгма . Наречен на негово име през 1865 г.\r\n1825 г.\r\nУмира Александър I - руски император от 12 март 1801 г. Наричан от поданиците си Благочестивия. Най-големият син на Павел I. Заема престола след дворцов преврат, при който е убит баща му. В началото на царуването си има намерение да извърши умерено либерални реформи и да даде политически свободи в Русия, които да осигурят простор за икономическо развитие и усъвършенстване на страната. По негово поръчение такъв проект за държавни реформи е разработен от неговия съветник и най-близък помощник М. М. Сперански (1808 г.), но никога не е реализиран. В областта на външната политика лавира между Англия и Франция, като сключва договори и с двете държави (1801 г.). По-късно участва в третата и четвъртата коалиции против Франция. Главнокомандващ на руската армия. Пораженията при Аустерлиц (1805 г.) и Фридланд (1807 г.) го принуждават да сключи Телзитския мир (1807 г.) с Франция. Това му позволява да завърши успешно войната с Турция (1806-1812 г.) и Швеция (1808-1809 г.) и да укрепи международното положение на Русия. Присъединява Грузия (1801 г.), Финландия (1809 г.), Бесарабия (1812 г.), Азербайджан (1813 г.). Възглавява антифренската коалиция на европейски държави (1813-1814 г.) и влиза в Париж начело на съюзните армии (31 март 1814 г.). Александър I е един от ръководителите на Виенския конгрес (1815 г.) и определя политическия ред в Европа след Наполеоновите войни. Последните години от живота си изпада в краен мистицизъм. Умира внезапно в Таганрог, след което се появява легенда, че е избягал и се скрива в Сибир, където живее дълги години под името Фьодор Кузмич.\r\n1530 г.\r\nУмира Маргарита Австрийска - дукеса на Савоя, наместница на Хабсбургите в Нидерландия (1507-1530 г.). Родена е на 10 януари 1480 г. Дъщеря е на император Максимилиан I и на Мария Бургундска. След смъртта на съпруга й Филиберт Савойски баща й я назначава за управителка на Холандия. Води преговорите за образуването на Камбрезийската лига (1508 г.) и заедно с Луиза Савойска сключва Камбрезийския мир, наречен Дамски мир (1529 г.). Покровителства литературата и изкуствата.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.01", "title": "Денят 1 декември в световната история"}
{"url": "http://www.focus-news.net/news/2017/12/01/2462704/bloomberg-nesigurnost-okolo-brekzit-do-posledniya-moment.html", "text": "Едва четири дни преди изтичането на крайния срок резултатите от преговорите за ирландската граница след излизането на Великобритания от ЕС се отлагат за последния момент, коментира Bloomberg. \r\nПремиерът на Великобритания Тереза Мей трябва да намери начин да обещае на ЕС, че твърда граница, разделяща Северна Ирландия и Република Ирландия, няма да има, когато 300-километровата линия стане новата външна граница на ЕС след Брекзит. Тя трябва да удовлетвори Дъблин и едновременно с това да избегне отчуждаването на северноирландската Демократическа юнионистка партия, която подкрепя правителството в Лондон. Тя трябва да го стори до понеделник. \r\nЕвропейските чиновници смятат, че Мей може да се позове на ангажиментите от Белфасткото споразумение, което донесе мир в Ирландия след десетилетия на насилие. Дъблин обаче настоява на писмено споразумение, което да гарантира, че регулациите от двете страни на границата няма да претърпят съществени изменения след Брекзит. Запазването на същите правила ще намали нуждата от граница между Ирландия и Северна Ирландия, но би могло да принуди изграждането на такава между Северна Ирландия и останалата част на Великобритания.", "date": "2017.12.01", "title": "Bloomberg: Несигурност около Брекзит до последния момент"}
{"url": "http://www.focus-news.net/news/2017/12/01/2462705/sofiya-vavezhda-se-vremenna-organizatsiya-na-dvizhenieto-vav-vrazka-sas-sabitie-ot-initsiativata-sofiya-evropeyska-stolitsa-na-sporta.html", "text": "Въвежда се временна организация на движението във връзка със събитие от инициативата София - Европейска столица на спорта. Това съобщиха от пресцентъра на Столична община. От 8.00 часа днес до приключване на мероприятията на 2 декември ЦГМ ще осигури 28 паркоместа при вход А3 на НДК. От 14.00 часа до приключване на мероприятията на 2 декември се забраняват престоят и паркирането на пътни превозни средства, с изключение на автобусите превозващи участниците в мероприятието на бул. „Витоша“ между бул. „Ген. Скобелев“ и бул. „Патриарх Евтимий“ от страната на НДК.", "date": "2017.12.01", "title": "София: Въвежда се временна организация на движението във връзка със събитие от инициативата София - Европейска столица на спорта"}
{"url": "http://www.focus-news.net/news/2017/12/01/2462706/komisar-mariya-gabriel-shte-uchastva-v-diskusiya-za-audio-vizualnite-mediyni-uslugi-i-falshivite-novini.html", "text": "Българският комисар по цифровата икономика и цифровото общество Мария Габриел ще открие кръгла маса на тема: \"Предизвикателства пред медийния сектор в Европа\". Това съобщиха от пресцентъра на Представителство на ЕК в България. Събитието се организира от представителството на Европейската комисия в България и Съвета за електронни медии. Основни теми на обсъждане са актуалните въпроси по Директивата за аудиовизуалните медийни услуги и обществената консултация относно фалшивите новини и онлайн дезинформацията. Поканени за участие са редица представители и ръководители от медийния и неправителствения сектор. Кръглата маса ще се проведе от 9.30 часа до 11.30 часа в Дома на Европа на ул. \"Г. С. Раковски\" 124 в София. \r\nПрез май 2016 г. Европейската комисия предложи актуализиране правилата в областта на аудио-визията с цел по-справедливи условия в сектора, да се популяризират европейските филми, да се защитят децата и да има по-ефективни мерки срещу словото на омразата. Предложението за преразглеждане на Директивата за аудио-визуалните медийни услуги, което още не е одобрено, обхваща и интернет-услугите за видео по заявка и платформите за споделяне на видеоматериали. През ноември 2017 г. Комисията започна обществена консултация относно фалшивите новини и онлайн дезинформацията. През пролетта на 2018 г. ще бъдат обобщени резултатите от допитването и от доклада на специално създадената експертна група на високо равнище.", "date": "2017.12.01", "title": "Комисар Мария Габриел ще участва в дискусия за аудио-визуалните медийни услуги и фалшивите новини"}
{"url": "http://www.focus-news.net/news/2017/12/01/2462707/denyat-1-dekemvri-v-balgarskata-istoriya.html", "text": "1 декември се свързва с появата на един от ценните документи от средновековната българска държава - Мрачката грамота на цар Иван Александър - издадена през 1347 година. Дарствената грамота за манастира “Свети Никола” в местността Мраката, Радомирско, е важен исторически извор за административното устройство на България през ХІV век.\r\nВ България Военномедицинска академия отбелязва своя празник. Тя е първоприемник на създадената през 1891 година Софийската обща гарнизонна болница с началник д-р Георги Золотович.\r\nПрез 1915 г. българското правителство протестира срещу използването на патрони “дум-дум“ от англо-френските войски в Македония. “Дум-дум” е британски боен патрон, разработен в Индия за употреба на Северозападния фронт в края на 90-те години на ХІХ век. Патронът се състои от покрит 303-куршум, чийто връх излага на показ оловното ядро. Целта е да се подобри ефективността като се увеличи разширяването при удар.\r\nГодина по-късно, 1916 г., в хода на Първата световна война части от Дунавската армия достигат река Арджеш в Румъния. През октомври 1916 г. Централните сили вземат решение за настъпление към столицата на Румъния Букурещ като по този начин целят излизането на държавата от войната. \r\nНа 1 декември е роден композиторът Петко Стайнов. На 1 декември умира първият български екзарх Антим І. \r\n2009 г.\r\nБорис Георгиев е удостоен от президента на Р България с Орден „Стара планина” – първа степен „за изключително големите му заслуги към Република България в областта на физическото възпитание и спорта и по повод 80 години от рождението му.“\r\n2000 г.\r\nЗаседанието в Брюксел на Съвета на министрите на вътрешните работи и правосъдието на ЕС взема решение да се извади България от Шенгенския визов списък. Шенгенското споразумение е подписано на 14 юни 1985 г. Страните, които го подписват са: Франция, Германия, Белгия, Холандия и Люксембург. Споразумението предвижда премахване на граничния контрол между страните – членки на ЕС, свободно движение на хора и стоки, засилен контрол по “външните” граници на съюза. Споразумението влиза в сила на 26 март 1995 г. за седем от подписалите го 10 страни. Тези седем страни са Германия, Белгия, Холандия, Испания, Франция, Люксембург и Португалия. През септември 1995 г. Европейският съвет приема списък на страните, за които се изисква входна виза. Официалното изваждане на страната ни от списъка става на 15 март 2001 г.\r\n1996 г.\r\nВ Кърджали е проведена Трета национална конференция на ДПС, на която Ахмед Доган е преизбран за лидер на организацията.\r\nАхмед Доган е политически деец. Завършва философия в Софийския университет \"Св. Климент Охридски\". Редовен аспирант е в Института по философия при БАН. През 1986 г. е кандидат на философските науки и научен сътрудник  в Института по философия към Българската академия на науките /БАН/. Заради участието му в съпротивата срещу възродителния процес е арестуван и осъден на 10 години лишаване от свобода. След 10 ноември 1989 г. се включва в политическия живот на страната. Ахмед Доган е един от основателите и лидер на Движението за права и свободи от 1990 г. Депутат е в VII-мо Велико народно събрание и в ХХXVI-то, ХХXVII-мо, ХХXVIII-то и ХХXIX-то. От 11 юли 2005 г. Ахмед Доган е депутат в 40-то Народно събрание. Той е председател на парламентарна група на “ДПС”.\r\n1981 г.\r\nСъздаден е фонд \"1300 години България\". \r\nПрез 2001 г. е приет закон за Националния дарителски фонд \"13 века България\", като към него са приети изменения и допълнения. Според закона фондът има за цел да организира и подпомага дарителска дейност, извършвана от български и чуждестранни физически и юридически лица в подкрепа на образованието, науката, културата, възстановяването и опазването на исторически и културни ценности, здравеопазването и други социални сфери.\r\n1972 г.\r\nСъстои се първото извеждане в Космоса на българската апаратура “П1” на борда на спътника Интеркосмос 8, чрез която се изследват параметрите на космическата плазма. Апаратурата е създадена от Научната група по физика на Космоса към Президиума на БАН. През 1972 г. България е включена в ранглистата на ООН като 18-та космическа страна. За 25 години България е извела в Космоса 50 апарата.\r\n1970 г.\r\nВ Гюргево е подписана спогодба за строеж на газопровод за транспортиране на природен газ от СССР за България.\r\n1944 г.\r\nОбнародвано е постановление, което предвижда да бъдат освобождавани от наказателно преследване военни, подсъдими по т.нар. Народен съд, ако имат активно участие във войната срещу Германия. Целта му е да запази от преследване част от кадровите военни. Постановлението е по доклад на военния министър Дамян Велчев. Министерският съвет го приема на 23 ноември. БРП (к) се противопоставя на постановлението. От 4 до 7 декември тя организира митинги и демонстрации в цялата страна и на 8 декември постановлението е отменено.\r\n1916 г.\r\nВ хода на Първата световна война части от Дунавската армия достигат река Арджеш в Румъния.\r\nПрез октомври 1916 г. Централните сили вземат решение за настъпление към столицата на Румъния Букурещ като по този начин целят излизането на държавата от войната. \r\nНа 23 ноември 1916 г. Първа софийска дивизия и 12-а пехотна дивизия в състава на Дунавската армия преминават Дунава и настъпват към Букурещ.\r\nУспешните действия на съюзниците в Карпатите и на 3-а българска армия в Добруджа създават условия за форсиране на р. Дунав и настъпление по Мунтенското оперативно направление. Такава задача получава Дунавската армия която трябва да форсира реката при Свищов и като развие удара към Букурещ, да съдейства за овладяването на града. При форсирането армията, командвана от германския генерал Кош, разполага с 217-а германска, Сборната и 1-ва пехотна софийска дивизия, Сборната конна дивизия и други части - общо 32 пехотни дружини и 66 артилерийски батареи. В полосата за форсиране противникът разполага с 10 пехотни дружини и 11 артилерийски батареи. Така превъзходството на Дунавската армия е значително. Форсирането започва рано сутринта на 23 ноември от 217-а и Сборната пехотна дивизия. Още същия ден те овладяват Зимнич. На другия ден е построен понтонен мост и до вечерта на 25 ноември на румънска територия са прехвърлени освен първоешелонните съединения още нашата 12-а пехотна и турската 26-а пехотна дивизия. С тези войски армията осъществява по-нататък своето настъпление към Букурещ, форсирането при Свищов се осигурява с демонстративни действия в районите на Сомовит, Гиген и Оряхово.\r\n1915 г.\r\nБългарското правителство протестира срещу използването на патрони “дум-дум“ от англо-френските войски в Македония.\r\n“Дум-дум” е британски боен патрон, разработен в Индия за употреба на Северозападния фронт в края на 90-те години на ХІХ век.\r\nПатронът “дум-дум” се състои от покрит 303-куршум, чийто връх излага на показ оловното ядро. Целта е да се подобри ефективността като се увеличи разширяването при удар.\r\nФразата “дум-дум” по-късно започва да се отнася за всеки куршум с мек или кух връх. Хагската конвенция от 1899 г. забранява употребата на “дум-дум” куршуми по време на война.\r\n1896 г\r\nОткрива се IX-то Обикновено народно събрание. За Председател на събранието е избран Георги Янкулов.\r\nГеорги Димитров Янкулов е лекар и обществен деец. Той е роден в Калофер през 1844 г. Първоначално учи в родния си град, а след това в Робърт колеж в Цариград. Завършва медицина във Франция. След Освобождението се установява да живее в Пловдив и взема дейно участие в обществено-политическия живот на Източна Румелия. Той е един от водачите на Народната партия. Заема и отговорни административни и държавни постове: префект на Бургаския департамент (1880 г.), член на Постоянния комитет (1879 г.–1885 г.), депутат в Областното събрание (1879 г.–1885 г.). След провъзгласяването на Съединението на Източна Румелия с Княжество България (1885 г.) е включен в състава на Временното правителство (1885 г.). Подпредседател е на VIII-мо ОНС (1894 г.–1896 г.) и председател на IХ-то ОНС (1896 г.–1898 г.). Георги Янкулов умира през 1900 г.\r\n1891 г.\r\nСъгласно заповед № 439 от 19.11.1891 г., издадена от военния министър на 1 декември, е учредена Софийска обща гарнизонна болница. За началник е назначен д-р Георги Золотович, който участва в изготвянето на законопроекти за здравеопазването и е един от основателите на Българския лекарски съюз. \r\nПрез първата година от създаването си болницата разполага с около 100 легла, през 1900 г. - с 200 легла. През 1938 г. в София се обособява Общовойскова болница с Школа за подготовка на санитарни подофицери.\r\nПо време на Втората световна война болничното заведение притежава свои полеви хирургични звена в Унгария.\r\nПрез 1954 г. се създава Централен научноизследователски военномедицински институт.\r\nНа 12 август 1960 г. институтът прераства във Висш военномедицински институт, в чийто състав влизат научноизследователският институт, общоармейската болница в София и отделът за военномедицинска подготовка към Медицинско управление на МНО. \r\nПрез 1980 г. се създава Военномедицинска академия като единен лечебен и учебно-научен комплекс.\r\n1876 г.\r\nБългарското централно благотворително общество (БЦБО) изпраща до участниците в Цариградската конференция своята програма и мемоар на френски език.\r\nБългарското благотворително общество е политическа организация на българските емигранти в Румъния. Основана е на 10 юли 1876 г. в Букурещ като продължение на Българското человеколюбиво настоятелство. За неговото създаване голяма роля изиграва Вл. Йонин. Той е пратеник на славянските благотворителни комитети в Санкт Петербург и Москва, които финансират БЦБО. Йонин е и негов почетен председател. В ръководството на БЦБО са включени К. Цанков, О. Панов, Ив. Вазов, Ст. Стамболов и други. Българското благотворително общество оказва помощ на пострадалото българско население след Априлското въстание (1876 г.), включва се активно в набирането на доброволци за Сръбско-турската война (1876 г.). Чрез материалната подкрепа на славянските комитети в Русия то поема издръжката на завърналите се в Румъния българи след участието им във войната. За пропагандиране на своите цели и привличане на европейското обществено мнение в защита на българския народ БЦБО ползва вестник \"Нова България\", издаван от Христо Ботев. След обявяване на Руско-турската освободителна война (1877 г.-1878 г.) то се обръща с възвание към българския народ да подкрепи действията на руската армия.\r\n1347 г.\r\nЦар Иван Александър сключва втори брак с еврейката Сара, която приема светото кръщение и с него името Теодора. Първата съпруга на Иван Александър е изпратена в манастир. \r\nИван Александър е български цар от 1331 г., воюва с Византия. Възвръща земите между река Тунджа и Черно море (след битката при Русокастро на 18 юли 1332 г.), използва византийските междуособни борби, за да получи през 1344 г. Пловдив и 8 крепости в Родопите. Води военни действия срещу унгарската експанзия срещу Видинското царство (1365-69 г.) и срещу граф Амадей VII Савойски при похода му към Българското черноморие (1366-67 г.). Разделя държавата между синовете си Иван Шишман и Иван Срацимир. Иван Александър е покровител на книжнината и изкуствата.\r\n1347 г.\r\nИздадена е дарствена грамота на цар Иван Александър в манастира “Св. Никола” в местността Мраката (Радомирско). Тя е известна още под името Мрачка грамота и се съхранява в Хилендарския манастир. Тази грамота е важен извор за административната уредба на българската държава през XIV в. Съдържа многобройни данни за различните категории зависимо население, за данъчните задължения и за развития управленски, военен и финансов апарат в българската средновековна държава.\r\nМанастирът “Св. Никола” се намира на 2 км. от с. Пещера. Известен е още като Оряховски манастир или Мрачки манастир. Той е основан през 12 век. По време на турското робство запустява. Възобновен е в средата на ХІХ в. (1842 г.) от местното население. По време на Руско-турската освободителна война е опожарен. Възстановен е след Освобождението, като в манастира е построен нов храм и параклис. Днес е запазена само манастирската църква. Тя е малка, триконхална, с почти квадратен наос с полуцилиндричен свод, а куполът се издига върху шестоъгълен барабан. От старите стенописи са запазени само фрагменти. Ценност представлява каменната икона \"Св. Никола\" от 1853 г. Манастирът е обявен за паметник на културата.На тази дата са родени:\r\n1925 г.\r\nРоден е Любомир Петков Кабакчиев – български театрален и филмов актьор. Завършва право в СУ (1950 г.) и ВИТИЗ (днешен НАТФИЗ, 1953 г.) при Кр. Мирски. Работи активно в телевизията и по-рядко в киното. \r\nУчаства в : “Утро над родината” (1951 г.), “Наша земя” (1953 г.), “Димитровградци” (1956 г.), “Ребро Адамово” (1957 г.), “В навечерието” (1959 г.), “Стръмната пътека” (1961 г.), “13 дни” (1964 г.), “С пагоните на дявола” (тв, 1967 г.), “Двойникът” (1969 г.), “На всеки километър” (тв, 1969 г.-1972 г.), “Войниците на свободата” (1977 г.), “Константин Философ” (1983 г.). Участва в телевизионни постановки: “Човекът от досието” (1966 г.), “Рожден ден” (1971 г.), “Рози за д-р Шомов” (1972 г.), “Първият удар” (1972 г.), “Елегия” (1976 г.), “Годежна вечеря” (1977 г.), “Силни времена” (1978 г.), “Хора и богове” (1979 г.), “Клопка” (1983 г.), “Рози за д-р Шомов” (1984 г.), “Забравете този случай” (1985 г.), “Ретро” (1986 г.) и др. Любомир Петков Кабакчиев умира през 1986 г.\r\n1897 г.\r\nРоден е Иван Атанасов Хаджимарчев - български писател. Член на Съюза на трудово борческите писатели от 1927 г. и на Дружеството на детските писатели от 1945 г. Печата за пръв път във в-к “К’во да е” през 1914 г. Най-известен е романът му “Овчарчето Калитко”. Съчинения: “Водовъртеж” (1927 г., псевд. Клетника Мадлен), “Глад и мистерия” (1928 г., псевд. Клетника Мадлен), “Братовчедките. Изповед на един скъперник” (1929 г., псевд. Клетника Мадлен), “Маркиз Етан” (1931 г.), “Топла храна (Намерени страници)” (1934 г.), “Овчарчето Калитко” (1946 г.), “Ти пръв уби!” (драма, 1946 г.), “Комисарят и Ко” (комедия, 1947 г.), “Номер тринадесет” (комедия, 1948 г.) и др.\r\n1896 г.\r\nРоден е Петко Груев Стайнов - български пианист и композитор. Родом е Казанлък. Изгубва зрението си на 5-годишна възраст. Започва да учи музика в Държавния институт за слепи в София (цигулка, флейта, пиано) и завършва курса през 1915 г. В България концертира в София и провинцията с голям успех. Творби: “Тракийски танци” - сюита (1926 г.), “Легенда” (1927 г.), “Приказка” (1930 г.) - за оркестър, 25 хорови песни и др. Умира на 25 юни 1977 г.\r\n1893 г.\r\nРоден е Атанас Атанасов Илиев – български философ, психолог и естет. Родом е от Стара Загора. Син на българския фолклорист от Възраждането Атанас Тр. Илиев. Следва философия в Санкт Петербург, Швейцария и Париж. През 1918 г. завършва образованието си в СУ “Св. Климент Охридски”. Специализира психология във Виена. Работи като учител в София. Сътрудник е на \"Натурфилософска библиотека\" на Ас. Златаров, където критикува психоаналитичната естетика; сътрудник на литературна периодика. От 1934 г. до 1936 г. е началник на Културното отделение при Министерството на просветата. Доцент в Скопския университет (от 1943 г.) и негов ректор; професор по етика и естетика в СУ (1944-1962 г.). Научните му изследвания са насочени към историята и теорията на етиката и естетиката. През 20-те години прави първите в България теоретични изследвания върху бергсонизма, създава първите университетски помагала по етика и естетика.\r\n1888 г.\r\nРоден е Иван Георгиев Данчов – български лексикограф, енциклопедист. Завършва френска филология в Нанси, Франция. Работи в Дирекция на печата към Министерството на външните работи, след 9 септември 1944 г.- секретар в Министерството на външните работи. С брат си Никола Г. Данчов съставя еднотомната \"Българска енциклопедия. А-Я\" (1936 г.). Издава \"Правописен речник на българския книжовен език\" (1938 г.; псевд. Ив. Д. Славянов), \"Френско-български речник\" (1939 г.), \"Чужди думи в българския език\" (1944 г.), \"Правописен речник на българския книжовен език\" (1945 г., заедно с Н. Г. Данчов под псевд. Братя Славянови). Един от съставителите на \"Кратка българска енциклопедия в 5 тома\" (1963-1969 г.).Умира на 20 октомври 1960 г.На тази дата умират:\r\n2010 г.\r\nУмира българският актьор Петър Иванов Гюров. Той е роден на 10 юли 1934 г. в Перник. Учи актьорско майсторство във ВИТИЗ „Кръстьо Сарафов“ в класа на проф. Николай Масалитинов. Играе в трупата на театър „Българска армия“. Умира на 1 декември 2010 г. във София. Участва в редица филми като: „Чудо” (1996), „Бащи и синове” (1990), „Предупреждението” (1982) и др.\r\n2009 г. \r\nУмира българският офицер и историк Петко Йотов. Той е роден на 2 септември 1947 г. в гр. Плевен. Йотов е дългогодишен директор на Националния военноисторически музей в София (1989–2009 г.).\r\n1979 г.\r\nУмира Вергил Димов – член на БЗНС. Роден е в село Аязлар (дн. Светлен), Поповско. Член е на БЗНС от 1920 г. През 1923-1924 г. е секретар на Постоянното присъствие на Българския земеделски младежки съюз. През 1924 г. е принуден да емигрира от България. Завръща се в страната през 1926 г. и става един от основателите на БЗНС \"Врабча 1\". От 1926 г. до 1931 г. изпълнява длъжността организатор на съюза, през 1931-1932 г. е негов секретар. От 1932 г. до 19 май 1934 г. е министър на благоустройството в блоковия кабинет, възглавяван от Н. Мушанов. За втори път става министър в кабинета на К. Муравиев (2-8 септември 1944 г. ) и поема Министерството на вътрешните работи и е временно управляващ Министерството на железниците, пощите и телеграфите. След 9 септември 1944 г. е задържан. Освободен е през 1954 г. Занимава се с адвокатска практика.\r\n1934 г.\r\nУмира Бончо Ненков Боев - български професор по финансови науки и статистика. Роден е на 3 март 1859 г. в Котел. Завършва право в Москва; специализира политическа икономия, финансови науки и статистика в Хале. Управител на Българската Народна Банка, един от основателите на Българското икономическо дружество и редактор на списанието му. През 1892 г. извършва реформа на данъчната администрация. Въвежда института на държавни бирници (данъчни инспектори).\r\n1888 г.\r\nУмира Антим I - духовник, първият български екзарх, обществен и политически деец. \r\nЕкзарх Антим I със светско име Атанас Михайлов Чалъков е роден в Лозенград (днес в Турция). Учи последователно в Коручешменското училище в Цариград, в Богословското училище на остров Халки и в Духовната академия в Москва. След като се завръща от Русия, става преподавател, по-късно и ректор на Духовната семинария на остров Халки. През 1861 г. е ръкоположен за варненско-преславски, а през 1868 г. – за видински митрополит. Антим I провежда борба за независима българска църква, отхвърля каноническото подчинение на Цариградската патриаршия, обявява се и срещу унията. През 1871 г. е избран за член на Временния съвет на Българската екзархия, на 16 февруари 1872 г. за български екзарх. По време на Априлското въстание 1876 г. защитава българския народ, поради което турското правителство го заточава в Мала Азия. Освободен през 1878 г. , той отново заема екзархийския си пост и се включва в политическото изграждане на българската държава. Избран е за председател на Учредителното събрание и на Първото Велико народно събрание (1879 г.) в Търново.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.01", "title": "Денят 1 декември в българската история"}
{"url": "http://www.focus-news.net/news/2017/12/01/2462708/pernik-dobrovoltsi-shte-razdavat-v-grada-zdravno-obrazovatelni-materiali-po-povod-svetovniya-den-za-borba-sreshtu-spin-1-dekemvri.html", "text": "Доброволци от Фондация „П.У.Л.С.” и Български младежки червен кръст ще отбележат днес Световния ден за борба срещу СПИН. Това съобщиха от пресцентъра на Община Перник. Във времето между 13.00 и 15.00 часа екипи на двете организации ще бъдат позиционирани в различни точки на града и ще раздават здравно-образователни материали, презервативи, тематични за деня значки и символични награди за отговорилите правилно на въпроси, зададени от доброволците, както и ще информират младите хора за рисковете от безразборните сексуални контакти. Екип на РЗИ, който ще бъде позициониран в сградата на Общински младежки дом, ще даде възможност на всеки желаещ да си направи безплатно и анонимно изследване за ХИВ/СПИН. В 15.00 часа пред сградата на ОбМД всички доброволци в инициативата ще образуват голяма червена панделка от балони.\r\nИнициативата е част от Общинския годишен план за младежта 2017 г.", "date": "2017.12.01", "title": "Перник: Доброволци ще раздават в града здравно-образователни материали по повод Световния ден за борба срещу СПИН - 1 декември"}
{"url": "http://www.focus-news.net/news/2017/12/01/2462709/haskovo-obshtinata-organizira-detski-sporten-praznik-pod-nadslov-da-mechtaem-zaedno.html", "text": "Детски спортен празник под надслов „Да мечтаем заедно“ организира Община Хасково днес по повод Международния ден на хората с увреждания. Това съобщиха от пресцентъра на Община Хасково. Празникът ще започне в 10.00 часа в зала „Спартак“. В игрите участие ще вземат деца от ЦНСТ, Общностен център и няколко детски градини от Хасково. \r\nНа 4 декември от 14.00 часа в залата на ДКТ „Иван Димов“ е насрочен поздравителен концерт с участието на клубовете на хората с увреждания в Хасково, Духовия оркестър, Народен Оркестър и децата от Детска градина 22 „Звънче“.", "date": "2017.12.01", "title": "Хасково: Общината организира детски спортен празник под надслов „Да мечтаем заедно“"}
{"url": "http://www.focus-news.net/news/2017/12/01/2462710/inzh-doncho-atanasov-shte-uchastva-v-obshtestvenoto-obsazhdane-na-doklada-za-ovos-za-traseto-na-avtomagistrala-ruse-veliko-tarnovo.html", "text": "Инж. Атанасов ще участва в общественото обсъждане на доклада за ОВОС за трасето на АМ „Русе - Велико Търново“ днес от 9.30 часа в сградата на Общинска администрация – Русе. Това съобщиха от пресцентъра на Агенция \"Пътна инфраструктура\". АМ „Русе - Велико Търново“ е с приблизителна дължина 133 км. Началото на проекта е на 3 км източно от съществуващия Дунав мост при гр. Русе, а краят е след гр. Дебелец, по посока на път II-55. В разработените варианти на трасе са проучени възможните технически решения за изграждане на автомагистралата по нов терен извън съществуващия път I-5. Проектът е разделен на три участъка: Русе – Бяла (от 0+400 до км 40+357), обход на гр. Бяла (от км 40+357 до км 76+000) и Бяла – Велико Търново (от км 76+000 до км 133+240_.\r\nВариантите на трасе, които са разработени са следните:\r\n- Комбиниран - Трасето пресича път II-21 Русе - Силистра и продължава в посока юг-югозапад, като преминава югоизточно в непосредствена близост до интермодалния железопътен терминал. Автомагистралата продължава в югозападна посока, след което пресича първо път II-23 Русе - Червена вода, а след това и път I-2 Русе - Варна. Развитието на трасето следва в посока юг-югозапад, като минава над река Русенски Лом с голямо мостово съоръжение между селата Басарбово и Иваново. След това се насочва в южна посока и пресича път I-5 Русе - Бяла. Магистралата продължава в югозападна посока и минава между селата Екзарх Йосиф и Обретеник. Трасето пресича р. Янтра с голямо мостово съоръжение югоизточно от с. Белцов. След това се преминава между с. Ценово и с. Пиперково и следва пресичане с път II-54 Свищов - Бяла. Предвиден е западен обход на с. Ценово, а след това трасето се развива в южна посока и следва пресичане с път I-3 Плевен – Бяла. Магистралата преминава южно от с. Пейчиново, а след това се насочва източно от с. Страхилово и пресича път III-407 Моравица - Царевец, а след това и път III-502 Полски Тръмбеш - Горна Липница и път III-504 Самоводене - Алексово. Пътят продължава в южна посока. Предвидено е пресичане на АМ „Русе – Велико Търново“ с проектното трасе на АМ „Хемус“ при км 102+779.91 - в близост до с. Паскалевец, с. Стефан Стамболово, с. Никюп и с. Водолей. След това магистралата продължава право на юг и преминава между с. Ресен и Водолей. Предвидено е пресичане на път III-3031 Павликени - Самоводене, като трасето преминава западно от с. Хотница. Следва пресичане на път I-4 Коритна - Велико Търново, а след това и на река Янтра, като се преминава между селата Момин сбор и Леденик.\r\nРелефът на терена след река Янтра до края на магистралата при път I-5 Русе - Маказа е планински с дълбоки дерета и високи върхове. Това налага изграждането на големи съоръжение - 4 тунела по лявото платно и 2 по дясното, както и 22 моста и виадукти, с обща дължина 14 853 м. Връзката на републиканските и част от общинските пътища ще се осъществява чрез 18 пътни възела. Достъпът до земеделските земи ще бъде осигурен с построяването на 12 селскостопански надлеза и 9 селскостопански подлеза. \r\nПроектирани са 8 площадки за краткотраен отдих. Те са в близост до с. Басарбово, с. Красен, с. Тръстеник, гр. Бяла, с. Стефан Стамболово, до промишлената зона на гр. Дебелец, до промишлената зона на гр. Русе, преди с. Белцов, с. Ресен и с. Водолей.\r\nНай-целесъобразен от екологична, техническа и икономическа гледна точка, според експертите, е комбинираният вариант на трасе. Той обобщава останалите варианти и в определени участъци е подобрена геометрията на пътя.\r\n- Червен вариант - Трасето обхожда гр. Русе югоизточно и развивайки се успоредно на р. Дунав, пресича път I-2 Русе – Варна малко след разклона с път II-23 Русе - Червена вода. След това преминава западно на селата Красен, Божичен и Иваново до пресичане с път I-5 Русе - Бяла, което е след разклона с общинския път за с. Иваново. След това трасето се насочва северозападно на селата Тръстеник и Екзарх Йосиф, като продължава между селата Белцов и Ценово, след което се насочва на югоизток и преминава в непосредствена близост западно на кв. „Гара Бяла“ и пресича път I-3 Гара Бяла – Плевен на около 2 км от кръстовището с път I-5. След гр. Бяла, трасето продължава своето развитие югозападно от с. Пейчиново, след което се насочва в южна посока. Преминава в непосредствена близост западно на с. Иванча и с. Стефан Стамболово, източно на с. Водолей, западно на с. Хотница до пресичането с път I-4 Коритна – Велико Търново и източно на с. Момин сбор. След това трасето се насочва в югоизточна посока, като преминава под с. Леденик и гр. Велико Търново до включването в съществуващото трасе на път I-5, южно от гр. Дебелец.\r\n- Син вариант- Този вариант на трасе следва развитието на червения до пресичането с общински път за с. Иваново западно от селото, след което се развива в южна посока. С това направление преминава в непосредствена близост западно на гр. Две могили и с. Батишница, източно на гр. Борово, западно на с. Пет кладенци и обхожда източно гр. Бяла. След това продължава отново в южна посока, като преминава източно на селата Каранци, Раданово, Сашево, Куцина, западно на селата Крушето и Янтра, между градовете Поликраище и Първомайци, западно на с. Самоводене и се насочва към път I-4, който се пресича западно от с. Леденик. На около 5 км след пресичането с път I-4 се влива в червения вариант. При този вариант, южно от гр. Бяла е проектирана връзка с дължина близо 8 км, която да осигури възможност за връзка между синия вариант в участъка между градовете Русе и Бяла и червения и зеления варианти в участъка между градовете Бяла и Велико Търново.\r\nИзграждането на автомагистралата „Русе - Велико Търново“ е сред приоритетните обекти, тъй като направлението осигурява транзитния трафик по коридор №IX и международен път Е-85. С построяването й ще се подобри транспортното обслужване на международния и вътрешен трафик, ще се повиши безопасността на движението и транзитният трафик ще бъде изведен извън населените места. АМ „Русе - Велико Търново“ ще бъде основна връзка, свързваща втория мост над река Дунав при Русе с гр. Велико Търново, с път I-4 София - Велико Търново - Варна, път I-3 София - Плевен - Русе и бъдещия участък от АМ „Хемус“.\r\nДокладът за ОВОС на инвестиционното предложение, заедно с всички негови приложения, а също и Докладът за оценка на степента на въздействие, са публикувани на интернет страницата на Агенция „Пътна инфраструктура” .", "date": "2017.12.01", "title": "Инж. Дончо Атанасов ще участва в общественото обсъждане на доклада за ОВОС за трасето на автомагистрала „Русе - Велико Търново“"}
{"url": "http://www.focus-news.net/news/2017/12/01/2462711/sofiya-katastrofa-e-stanala-v-rayona-na-televizionnata-kula-v-posoka-bul-tsarigradsko-shose.html", "text": "Катастрофа е станала на бул. „П. Яворов“  в района на телевизионната кула в посока бул. „Цариградско шосе“. Това съобщиха за Агенция „Фокус“ от пресцентъра на МВР. Сигналът за самокатастрофирал автомобил е подаден в 06:30 часа. Колата се е ударила в мантинелата на булеварда. Пострадал е водачът на автомобила, откаран е в болница.", "date": "2017.12.01", "title": "София: Катастрофа е станала в района на телевизионната кула в посока бул. „Цариградско шосе“"}
{"url": "http://www.focus-news.net/news/2017/12/01/2462712/a1-on-makedoniya-loshoto-vreme-v-albaniya-vze-parva-zhertva.html", "text": "Лошото време, което обхвана Албания в последните денонощия със силен вятър и интензивни превалявания от дъжд, взе първа жертва, предава скопският телевизионен канал A1 On. \r\nМъж от град Фиер е загинал от токов удар при изпълнение на служебните си задължения за отстраняване на дефект по електроразпределителната мрежа край близко разположено населено място. След инцидента той е бил откаран в болница, но лекарите не са успели да го спасят.\r\nПоройните дъждове предизвикаха наводнения на земеделски площи и пътища в Албания. Магистралата Тирана-Драч бе блокирана от високите нива на водата, затруднено е движението и по пътя към международното летище в албанската столица.  \r\nНивото на реките също е повишено до опасни нива, съобщава се за наводнени домове и търговски обекти. Заради лошото време училищата и детските градини ще останат затворени в петък. Тереза Герова", "date": "2017.12.01", "title": "A1 On (Македония): Лошото време в Албания взе първа жертва"}
{"url": "http://www.focus-news.net/news/2017/12/01/2462713/veliko-tarnovo-biznes-kreditiraneto-e-vav-fokusa-na-24-to-izdanie-na-natsionalnite-uchenicheski-sastezaniya-v-stopanska-akademiya-dimitar-a-tsenov-svishtov.html", "text": "В Стопанска академия „Димитър А. Ценов” ще се проведе 24-то Национално ученическо състезание, което ще бъде в направление „Банкиране, финансиране и бюджетиране”. Това съобщиха от пресцентъра на Стопанска академия „Димитър А. Ценов”. Това е пето издание в направлението, което организира катедра „Финанси и кредит”, и традиционно се провежда по случай професионалния празник на банкера – 6 декември. Партнират шест банки, които подпомагат ученическите отбори в обосновката на регионален бизнес проект, съфинансиран с бизнес кредит.\r\nВ продължение на два дни – днес и утре, средношколци от 17 средни училища, разпределени в екипи, ще се състезават за носител на почетния медал „SOLIDUS: SALUS ET GLORIA” с парична отборна награда от 1000 лв., осигурена от „Банка Пиреос България” АД в партньорство с академична фондация „Проф. д-р Минко Русенов”. Ще бъдат връчени и специални награди на отличените отбори. Водещите отборите учители ще вземат участие и в публични защити на две докторски дисертации на финансовата катедра в областта на инвестициите в благородни метали и бизнес оценяването.\r\nПрез втория ден от състезанието ще се проведе сертификационен семинар на тема „Валути и защита от фалшификации”, с лектори от банки-партньори и катедра „Финанси и кредит” при Стопанска академия.", "date": "2017.12.01", "title": "Велико Търново: Бизнес кредитирането е във фокуса на 24-то издание на националните ученически състезания в Стопанска академия „Димитър А. Ценов” – Свищов"}
{"url": "http://www.focus-news.net/news/2017/12/01/2462714/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с пресвързване на нов уличен водопровод на ул. „21 век“, кв. „Витоша“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „21 век“ от ул. „Димитър Страшимиров“ до ул. „21 век“ №29, №36; ул. „Проф. Христо Вакарелски“ от №16 до №20 и №19. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „21 век“ №36.\r\nВъв връзка с подмяна на сградно водопроводно отклонение на ул. „Велбъжд“ , кв. „Васил Левски“, се налага спиране на водоподаването от 9:30 до 17:30 часа на клиентите на „Софийска вода”, живеещи в района на: по ул. „Велбъжд“ от ул. „Поп Груйо“ до ул. „Станислав Доспевски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Велбъжд“№41.\r\nВъв връзка с подмяна на сградно водопроводно отклонение на ул. 301 , кв. „Факултета“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. 300, ул. 302, ул. 303, ул. 306 от ул. 302 до №2. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 303 ъгъла с ул.301.\r\nВъв връзка с диагностика на уличен водопровод на ул. „Христо Ботев“, с. Казичене, се налага спиране на водоподаването от 9:30 до 17:30 часа на клиентите на „Софийска вода”, живеещи в района на: ул. „Никола Петков“, ул. „Христо Ботев“, ул. „Аличо“, ул. „Околовръстна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ №42.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.12.01", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/12/01/2462715/stara-zagora-svetlinite-na-kolednata-elha-v-park-peti-oktomvri-shte-badat-vklyucheni.html", "text": "Светлините на коледната елха в парк „Пети октомври“ в Стара Загора ще бъдат запалени днес. Това съобщиха от пресцентъра на Община Стара Загора. Украсеното 12-метрово дърво ще грейне в 18.00 часа. Община Стара Загора организира за децата спектакъл „Коледна магия“, който започва в 17.30 часа. „Артистите от Държавен куклен театър отново ще се погрижат за празничното настроение на децата. На сцената ще бъдат поканени желаещи за участие в различни игри. Пред дошлите на празника артистите ще представят и част от театрален спектакъл“, каза директорът на Кукления театър Дарин Петков. В 17.57 часа всички ще извикат на сцената Дядо Коледа и Кметът Живко Тодоров, за да запалят елхата.\r\nОт Община Стара Загора канят всички жители на града да се включат в Коледната магия, за да се създаде още по-празнична атмосфера.\r\nПо призива на кмета Живко Тодоров в 18.00 часа, със запалване светлините на елхата, трябва да светне и всяка друга коледна украса в Стара Загора.", "date": "2017.12.01", "title": "Стара Загора: Светлините на коледната елха в парк „Пети октомври“ ще бъдат включени"}
{"url": "http://www.focus-news.net/news/2017/12/01/2462716/xinhua-samolet-na-turskite-aviolinii-izvarshi-prinuditelno-katsane-zaradi-bombena-zaplaha.html", "text": "Самолет на турските авиолинии, изпълняващ полет от Найроби до Истанбул, е извършил принудително кацане в суданската столица след сигнал за бомба на борда, предава информационната агенция Xinhua.\r\n„Контролната кула на летището в Хартум получи доклад за бомбена заплаха на борда на самолета на турските авиолинии „Боинг 737“ със стотина пътници и седемчленен екипаж, които пътуват от Найроби до Истанбул\", се казва в изявление от международното летище в Хартум. \r\nМашината е приземена в изолиран район, а пасажерите и членовете на екипажа са евакуирани, след като са били претърсени от компетентните органи. След това екипи от разузнавателни служби, съдебномедицински експерти и представители на силите за летищна сигурност са извършили проверка на самолета. \r\n„Не са открити бомби или взривни вещества\", се казва още в разпространеното изявление, като се уточнява, че след проверката самолетът е продължил полета си до Истанбул. Тереза Герова", "date": "2017.12.01", "title": "Xinhua: Самолет на турските авиолинии извърши принудително кацане заради бомбена заплаха"}
{"url": "http://www.focus-news.net/news/2017/12/01/2462717/mladezhite-ot-stolichnata-organizatsiya-na-bchk-organizirat-mashtabna-informatsionna-aktsiya-po-povod-svetovniya-den-za-borba-s-hivspin.html", "text": "По повод 1 декември – Световния ден за борба с ХИВ/СПИН, младежите от Столичната организация на Българския Червен кръст организират мащабна информационна акция, която ще обхване ключови места в София. Това съобщиха от пресцентъра на БЧК. От 14.00 часа до 16.30 часа днес доброволците на БМЧК - София ще организират стационарни информационни пунктове за раздаване на презервативи и информационни материали на метростанция „Сливница” , метростанция „Бели Дунав”, пазарът на \"Ломско шосе\", както и подлезът пред хотел „Плиска”. Подвижни екипи от доброволци, разпространяващи превенционни материали, ще има в Студентски град от 14.30 часа до 17.00 часа в района между Студентска поликлиника и УНСС. Около 17.30 часа доброволците на БМЧК от всички пунктове, приятели и служители на Столичната организация на БЧК ще се отправят към бул. „Витоша”, в началото на пешеходната зона при изхода на метростанция „НДК”, от където в 18.00 часа ще тръгне шествие в посока към Народния театър \"Иван Вазов\". Малко преди 19.00 часа всички участници в шествието ще оформят пред театъра червен кръст, в центъра на който ще поставят голяма червена панделка, ще запалят свещи и ще пуснат червени балони в знак на съпричастност с хората, живеещи с ХИВ/СПИН. Презентации по превенция на ХИВ/СПИН от доброволци на БМЧК - София ще има днес в 12 столични училища.", "date": "2017.12.01", "title": "Младежите от Столичната организация на БЧК организират мащабна информационна акция по повод Световния ден за борба с ХИВ/СПИН"}
{"url": "http://www.focus-news.net/news/2017/12/01/2462718/kmetat-na-blagoevgrad-d-r-atanas-kambitov-sas-zasluzheno-otlichie-v-konkursa-mistar-i-i-misis-ikonomika.html", "text": "Кметът на Благоевград д-р Атанас Камбитов бе отличен с грамота за развитието на туризма и българо-френските културни взаимоотношения по време на конкурса „Мистър и Мисис Икономика 2017“. Това съобщиха от пресцентъра на Община Благоевград. Наградата му бе връчена от министъра на туризма Николина Ангелкова.\r\nПрез последните години община Благоевград бележи значителен напредък по отношение на културата и туризма, а сред основните причини за това е възроденият фестивал „Франкофоли“. Благодарение на грандиозното музикално събитие, което през 2017 г. се проведе за трети пореден път, Благоевград бе включен в списък с градовете, в които се организират 100-те най-големи събития на франкофонията в цял свят.\r\nПрез 2016 година, кметът на Благоевград д-р Атанас Камбитов се присъедини към Асоциацията на кметовете-франкофони, което е недвусмислена индикация за добрата съвместна работа между двете страни, както и за успеха, който бележи възроденият в Благоевград след повече от 20 години фестивал „Франкофоли“.\r\nКонкурсът „Мистър и Мисис Икономика“ се организира от Конфедерацията на работодателите и индустриалците в България (КРИБ) и списание „Икономика\" конкурса „Мистър и Мисис Икономика\". Целта е да бъдат отличени изявени представители на бизнеса с най-голям принос за развитието на българската икономика през изтичащата година.", "date": "2017.12.01", "title": "Кметът на Благоевград д-р Атанас Камбитов със заслужено отличие в конкурса „Мистър и и Мисис Икономика“"}
{"url": "http://www.focus-news.net/news/2017/12/01/2462719/sofiya-vremenno-e-zakrit-parkingat-pred-sofiya-hotel-balkan-vav-vrazka-s-provezhdane-na-meropriyatie.html", "text": "Временно е закрит паркингът пред  „София Хотел Балкан“ във връзка с провеждане на мероприятие. Това съобщиха от пресцентъра на Столична община. От 30 ноември до приключване на мероприятието днес е закрит паркингът пред хотел „София Хотел Балкан“. Промяната в организацията на движение се налага във връзка с провеждане на държавно мероприятие.", "date": "2017.12.01", "title": "София: Временно е закрит паркингът пред  „София Хотел Балкан“ във връзка с провеждане на мероприятие"}
{"url": "http://www.focus-news.net/news/2017/12/01/2462720/mvr-4-dushi-sa-zaginali-23-sa-raneni-pri-katastrofi-prez-izminaloto-denonoshtie-v-stranata.html", "text": "23 души са ранени при катастрофи през изминалото денонощие, съобщиха от пресцентъра на МВР. В страната са станали 19 пътнотранспортни произшествия, при които има четирима загинали и един с опасност за живота. На територията на столицата са станали  59 леки и два тежки пътни инцидента, при които има двама ранени.", "date": "2017.12.01", "title": "МВР: 4 души са загинали, 23 са ранени при катастрофи през изминалото денонощие в страната"}
{"url": "http://www.focus-news.net/news/2017/12/01/2462721/stara-zagora-zapalvaneto-na-kolednite-svetlini-shte-bade-izvarsheno-ednovremenno-za-tseliya-grad.html", "text": "Запалването на коледните светлини в Стара Загора да бъде извършено едновременно за целия град днес в 18.00 часа, призова по време на годишния си отчет миналата седмица кметът Живко Тодоров, съобщиха от пресцентъра на Община Стара Загора. То ще съвпадне с пищни илюминации и идването на дядо Коледа, който ще раздаде подаръци на най-малките до шадравана в парк „Пети октомври“. Тържеството ще започне в 17.30 часа с програма за малчуганите, подготвена от актьорите от Държавен куклен театър Стара Загора.\r\n„Надявам се, че така очакването на празниците ще бъде още по-вълнуващо и красивите мигове ще ни направят още по-сплотени и единни в желанието нашият град да се развива и процъфтява“, се казва в разпространеното до всички жители на града, бизнеса, културните и образователните институти обръщение. Отправена е покана всеки според възможностите си да украси и придаде празничен вид на своето жилище, офиса, алеята, междублоковото пространство, бизнес сградата, училището или детската градина за създаване на една още по-празнична атмосфера, която да направи Стара Загора още по-приветлив и уютен град. Вярваме, че ще подкрепите инициативата на Община Стара Загора и ще се присъедините към нашите усилия градът да заблести с атрактивна и стилна Коледна визия.  \r\n„Вярваме, че ще подкрепите инициативата на Община Стара Загора и ще се присъедините към нашите усилия градът да заблести с атрактивна и стилна Коледна визия. Нека обединим усилията си, за да бъде Стара Загора още по-празнична и доброто настроение да завладее всеки жител и гост на града!“, пише още в разпространеното писмо на кмета Живко Тодоров.", "date": "2017.12.01", "title": "Стара Загора: Запалването на коледните светлини ще бъде извършено едновременно за целия град"}
{"url": "http://www.focus-news.net/news/2017/12/01/2462722/kriminalisti-ot-odmvr-shumen-pri-savmestni-deystviya-s-kolegite-si-ot-gdnp-i-odmvr-varna-zadarzhaha-izvarshiteli-na-vaorazhen-grabezh-ot-chasten-dom-v-selo-kaspichan.html", "text": "Криминалисти от ОДМВР-Шумен при съвместни действия с колегите си от ГДНП и ОДМВР- Варна задържаха извършители на въоръжен грабеж от частен дом в село Каспичан, съобщиха от пресцентъра на ОДМВР-Шумен. Работата по разкриване на престъплението започнала на 15 ноември. За времето от 23:00 до 24:00 часа на 14 ноември трима маскирани проникнали в дома на самотно живеещ 78-годишен мъж. Единият се приближил до леглото на възрастния човек, отправил му заплаха с нож в ръка и го попитал къде са му парите. Другите двама били в стаята, но стояли до вратата. Възрастният мъж казал, че има 150 лева и че ги държи под възглавницата си. Освен тях „апашът“ отнел дебитна карта с пин код и мобилен телефон. Веднага след това тримата напуснали дома на 78-годишния мъж. Под надзор на прокурор от Районна прокуратура – Нови пазар са извършени множество процесуално-следствени действия. В хода на образуваното досъдебно производство за извършено престъпление по чл. 198 ал. 1 от НК криминалисти от районното управление в Нови пазар влезли в дирите на трима местни жители. Извършителите на престъпното деяние са установени. В сутрешните часове на 30 ноември за срок до 24 часа в полицейското управление в Шумен са задържани Г.Г./34г./, Т.А./ 30г./ и 17-годишен, всички от село Каспичан. Извършени са огледи на автомобили, както и на дрехи, с които грабителите са били облечени в нощта на престъплението. Опитали да заличат следи и запалили дрехите, и отнетия от възрастния човек мобилен телефон край мост на река до нива в гр. Каспичан. Изяснено било, че освен отнетата сума тримата успели да изтеглят от дебитната карта на възрастния мъж сумата от 160 лева. Извършителите направили пълни самопризнания. 17-годишният не е криминално проявен, Г.Г. е известен на полицията с управление на моторно превозно средство в срок на наложено административно наказание за управление без свидетелство, използвал е и неистински документи, Т.А. е извършител на грабеж на телефон докато е бил непълнолетен. Работата по документиране на престъплението продължава.", "date": "2017.12.01", "title": "Криминалисти от ОДМВР-Шумен при съвместни действия с колегите си от ГДНП и ОДМВР- Варна задържаха извършители на въоръжен грабеж от частен дом в село Каспичан"}
{"url": "http://www.focus-news.net/news/2017/12/01/2462723/evrodeputatat-andrey-novakov-i-filip-sitroen-shte-otkriyat-forum-za-investitsii-v-transporta.html", "text": "Евродепутатът Андрей Новаков и генералният директор на Европейската железопътна асоциация Филип Ситроен ще открият форум за бъдещето на инвестициите в транспортна инфраструктура след 2020 година. Това съобщиха от пресцентъра на ПП ГЕРБ. Събитието, организирано от евродепутата, ще се проведе в конферентната зала на Централна гара - София от 10.00 часа. То е първото в страната, на което ще се обсъждат бъдещите програми и фондове на ЕС, насочени към транспорт в следващия програмен период. \r\nСред участниците в събитието ще бъдат Оливие Сила, директор на отдел \"Инвестиции в транспорта\" в Европейската комисия, Кристобал Милан де ла Ластра, началник отдел на Изпълнителната агенция за иновации и мрежи (INEA), Матю Бертранд, мениджър транспортни инвестиции в Европейска инвестиционна банка, както и инвеститори от водещи европейски компании.", "date": "2017.12.01", "title": "Евродепутатът Андрей Новаков и Филип Ситроен ще открият форум за инвестиции в транспорта"}
{"url": "http://www.focus-news.net/news/2017/12/01/2462724/faz-sayuzat-hdshss-prizova-sotsialdemokratite-da-pokazhat-kakvo-iskat-pri-tova-vazmozhno-nay-barzo.html", "text": "След очакваната с напрежение среща между председателите на Християндемократическия съюз (ХДС), Християнсоциалния съюз (ХСС) и Германската социалдемократическа партия (ГСДП), делегациите на трите политически сили стартират в петък обсъжданията за възможното формиране на нова голяма коалиция в Берлин, съобщава националният ежедневник Die Frankfurter Allgemeine Zeitung.\r\nИ докато Съюзът (ХДС/ХСС) призова ГСДП да покаже „какво иска“, бившият лидер на социалдемократите и настоящ министър на външните работи на ФРГ Зигмар Габриел подчерта, че не вижда необходимост от бързане. „Никой не бива да очаква, че това (съставяне на правителство) ще се случи бързо“, коментира първият дипломат на Берлин след срещата на партийните лидери в двореца Белвю. \r\nНа свой ред заместник-председателят на ГСПД Олаф Шолц заяви, че партията му се нуждае от време. „Въпросът за това какво трябва да правим трябва да бъде внимателно разгледан“, коментира кметът на свободния ханзейски град Хамбург. \r\nОт друга страна, фракционният лидер на Съюза (ХДС/ХСС) в Бундестага, Михае Грос-Бромер, изглежда бърза. Партиите трябва „да започнат коалиционни преговори възможно най-бързо“, призова Грос-Бромер в статия за вестник Nordwest-Zeitung. „Политиците и партиите са избрани да работят, а не да се занимават със себе си\", коментира консервативният политик. \r\nДържавният глава Франк-Валтер Щайнмайер разговаря с канцлера и лидера на ХДС Ангела Меркел, председателя на ГСДП Мартин Шулц и лидера на ХСС Хорст Зеехофер повече от два часа. Що се отнася до резултатите от срещата, политиците мълчат по въпроса дали има постигната договореност.Тереза Герова", "date": "2017.12.01", "title": "FAZ: Съюзът (ХДС/ХСС) призова социалдемократите да покажат „какво искат“ – при това „възможно най-бързо“"}
{"url": "http://www.focus-news.net/news/2017/12/01/2462725/ivo-dimov-v-dimitrovgrad-se-izgrazhdat-proizvodstva-za-nad-120-mln-lv-razkritite-novi-rabotni-mesta-shte-badat-blizo-4-500.html", "text": "Радио „Фокус“ кметът на Димитровград Иво Димов. По думите му градът е изграден като икономически и индустриален център, като целта е той отново да бъде върнат и да застъпи мястото си на икономическата карта на България. Изключително важен проект за общината е и сключеното споразумение с „Тракия тех“ зона, добави градоначалникът. „Подписахме и договор с платформата „Тракия тех“, с която сключихме споразумение за провеждане на изследвания и изготвяне на аналитичен доклад за бизнес средата и икономическото развитие на Димитровград. Това е нещо много важно за нас, защото това, което сме свършили към момента е значимо и ние трябва да запазим скоростта и да имаме ясна представа какво ще се случи в следващите няколко години. В този аналитичен доклад ще бъдат засегнати и важни цели като обръщане на демографската тенденция, увеличаване броят млади хора в града, развитие пазара на труда, обвързване на бизнеса с образование – все цели, които се стремим да постигнем със специалистите от „Тракия ТЕХ“. Идеята е да гледаме във времеви хоризонт 5-10 г. и да имаме ясни цели, които да спазваме“ коментира Иво Димов. Той изрази надежда положителната тенденция за инвестиционно развитие на Димитровград да се запази и през следващата година. Активна работа предстои по начертаните проекти за развитие на града, инфраструктурните такива и набелязаните цели, добави още Димов.", "date": "2017.12.01", "title": "Иво Димов: В Димитровград се изграждат производства за над 120 млн. лв, разкритите нови работни места ще бъдат близо 4 500"}
{"url": "http://www.focus-news.net/news/2017/12/01/2462726/haskovo-obshtinata-otkriva-koledno-novogodishen-bazar.html", "text": "Коледно-новогодишен базар организира Община Хасково от днес до 8 януари 2018 година. Това съобщиха от пресцентъра на Община Хасково. Изискване е в търговските обекти да се предлагат само коледни и новогодишни подаръци. Възможно е предлагане на хранителни стоки но те трябва да бъдат пакетирани. С предимство се ползват производители и занаятчии. Консумираната ел. енергия ще се заплаща допълнително.", "date": "2017.12.01", "title": "Хасково: Общината открива коледно-новогодишен базар"}
{"url": "http://www.focus-news.net/news/2017/12/01/2462727/stara-zagora-kolednite-bazari-i-prodazhbata-na-elhi-v-grada-zapochvat-ot-dnes.html", "text": "Със заповед на кмета Живко Тодоров са определени местата за организиране на коледните и новогодишни базари и за продажба на коледни елхи на територията на Стара Загора, в периода от 1 декември 2017 г. до 7 януари 2018 г. включително. Това съобщиха от пресцентъра на Община Стара Загора. На територията им е разрешена продажбата само на детски играчки, дребни подаръчни комплекти, коледни аксесоари, скара, вурстове, вино и пакетирани захарни изделия. Забранено е да се продават цигари и алкохолни напитки с действително алкохолно съдържание по обем над 18% vol., както и пиротехнически изделия и взривни вещества, които създават опасност за живота и здравето на гражданите, конфекция, трикотаж, бельо, промишлени стоки.\r\nВ централната част на областния град в общо 13 дървени къщички с площ по 6 кв. м ще се продават различни празнични артикули и аксесоари за Коледно-новогодишните празници. От южната страна на Музея на религиите ще бъдат разположени 4 къщички по бул. „Цар Симеон Велики”. Още 5 ще има на булеварда пред бившия магазин „Електродом”, а 4 ще бъдат поставени край парк „Пети октомври“.\r\nНаемната цена за всеки отделен обект е 500.00 лв. Цената включва само такса за заемана общинска площ за целия период на провеждане на базара и не включва разхода на електрическа енергия. Базари ще има още на тротоарната площ пред магазин „Боруй”, пред читалище „Св. Климент Охридски”, пред бившия магазин „Битова химия”, на ул. „Августа Траяна” и бул. „Патриарх Евтимий” пред Студентския дом, на централния площад в кв. „Зора“, на бул. „Цар Симеон Велики” №28 – северната страна на блока, в кв. „Три чучура” от северозападната страна на подлеза, на ул. „Загорка” до автобусна спирка №1, на ул. „Младост” до кафене „Съни” и на ул. „Ген. Иван Пашинов” до блок 37 в кв. „Железник“.\r\nРазрешенията за продажба на коледни елхи се издават от кмета на Община Стара Загора или упълномощено от него лице, след представяне на следните документи:\r\n- Заявление за участие;\r\n- Удостоверение за липса на данъчни задължения, по чл. 87 ал. 6, издадено от НАП не по-рано от 30 дни от датата на подаване на Заявление за участие; \r\n- Декларация за липса на задължения към Община Стара Загора. \r\nУчастниците в коледните и новогодишни базари се задължават да получат всички необходими разрешителни за упражняване на дейността им. Заявления за участие в коледните и новогодишни базари да се приемат от 8.30 ч. на 13 ноември 2017 г. до 17.30 часа на 24 ноември 2017 г. (вкл.) в административните бюра. Таксите за ползваната площ да се заплащат в касите на административните бюра и в касата на Община Стара Загора.   \r\nМеста за продажба на коледни елхи\r\nАБ „ЦЕНТЪР”\r\nул. „Ген. Гурко” и ул. „Димчо Стаев” - ю/и ъгъл; \r\nбул. „Славянски” и ул. „Отец Паисий” - с/з ъгъл; \r\nул. „Августа Траяна” и ул. „Отец Паисий” - ю/и ъгъл; \r\nул. „Хан Аспарух” и бул. „П. Евтимий” - до пощенския клон; \r\nбул. „Цар С. Велики” и ул. „Отец Паисий” - ю/з ъгъл; \r\nул. „Ген. Гурко” и ул. „Отец Паисий” - с/з ъгъл. \r\nАБ „ИЗТОК”\r\nбул. „Цар С. Велики” и ул. „Ангел Кънчев” - с/з ъгъл;\r\nбул. „Цар С. Велики” и ул. „Л. Каравелов” до читалище „Св. К. Охридски”;\r\nзад Билкова аптека - паркинга в междублоковото пространство;\r\nбул. „П. Евтимий” и ул. „Августа Траяна” - Студентски дом;\r\nул. „Ангел Кънчев” и ул. „ Ген. Гурко”;\r\nкв. „Самара - 2” - до пощенския клон;\r\nкв. „Самара - 3”- до автобусната спирка.\r\nАБ „ЗАПАД”\r\nкв. „Три Чучура”- северозападната страна на подлеза;\r\nкв. „Три чучура - юг”- до автосервиз „Диана”;\r\nкв. „Казански” - ул. „ Кап. Петко Войвода” - пред бл. 16;\r\nкв. „Казански” – ул. „Кап. Петко Войвода” - до Експрес Банк;\r\nбул. „Цар С. Велики” №28;\r\nул. „Княз Ал. Батенберг” пред бившето кино „Жельо Диманов”.\r\nАБ „ЖЕЛЕЗНИК”\r\nна ул. „Старозагорско въстание” срещу бл.28;\r\nна ул. „Младост” 25 до кафе „Съни”;\r\nна ул. „Ген. Ив. Пашинов” до бл. №37.\r\nАБ „КОЛЬО ГАНЧЕВ”\r\nна бул. „Св. Патриарх Евтимий” на разклона за гр. Раднево до магазина за хранителни стоки.\r\nАБ „ЛОЗЕНЕЦ”\r\nна ул. „Витоша” - до Газстанцията.\r\nна ул. „Мусала” - на Пазара.\r\nАБ „ЗОРА”\r\nна централния площад", "date": "2017.12.01", "title": "Стара Загора: Коледните базари и продажбата на елхи в града започват от днес"}
{"url": "http://www.focus-news.net/news/2017/12/01/2462728/ekathimerini-varhovniyat-sad-na-gartsiya-anulira-brak-na-homoseksualna-dvoyka.html", "text": "Върховният съд на Гърция анулира брак на еднополова двойка, сключен през 2008 г. на остров Тилос с разрешението на местния кмет, отбелязва електронното издание Ekathimerini.\r\nСъдиите потвърдиха предсрочната заповед на прокуратурата в Родос, която обяви за незаконни подобен тип сватби. \r\nСъдът заяви, че решението се основава на закона, „който отразява моралните и социални ценности и традиции на гръцкия народ, които не подкрепят легализирането на брака между хомосексуални двойки\".\r\nОрганът припомня, че партньорите от същия пол имат право на граждански съюз, което предоставя на еднополовите двойки равни права с хетеросексуалните. Очаква се двойката да отнесе делото до Европейския съд по правата на човека.Тереза Герова", "date": "2017.12.01", "title": "Ekathimerini: Върховният съд на Гърция анулира брак на хомосексуална двойка"}
{"url": "http://www.focus-news.net/news/2017/12/01/2462729/sofiya-otkrivat-ledenata-parzalka-v-zhk-zona-b-5.html", "text": "Откриват ледената пързалка на „Спортна София“ в жк. \"Зона Б-5\". Това съобщиха от пресцентъра на Столична община. Пързалката се намира в спортния комплекс в район „Възраждане“. Комплексът бе изграден преди 3 години със средства по програма ДЖЕСИКА. През утрешния ден пързалката ще работи безплатно. За желаещите да се докоснат до магията на кънките, както и за доброто настроение на пързалката отново ще се грижи персонал от инструктори, както и служители – поддръжка на спортното съоръжение. Пързалката предлага и чудесни възможности за начално обучение на деца и начинаещи в спортове като хокей на лед, фигурно пързаляне и други.\r\nВ 12:15 часа Кметът на София Йорданка Фандъкова ще посети общинския спортен комплекс.", "date": "2017.12.01", "title": "София: Откриват ледената пързалка в жк. \"Зона Б-5\""}
{"url": "http://www.focus-news.net/news/2017/12/01/2462730/sofiya-33-godishen-mazh-e-v-tezhko-sastoyanie-sled-katastrofa-v-rayona-na-televizionnata-kula.html", "text": "33-годишен мъж е в тежко състояние след катастрофа в района на Телевизионната кула. Това съобщиха от пресцентъра на УМБАЛ „Св. Анна” – София, където е приет пострадалият. \r\nПациентът е със счупена гръдна кост, тежка травма на бял дроб и тежка коремна травма. Настанен е в реанимация на УМБАЛ „Св. Анна”.", "date": "2017.12.01", "title": "София: 33-годишен мъж е в тежко състояние след катастрофа в района на Телевизионната кула"}
{"url": "http://www.focus-news.net/news/2017/12/01/2462731/blagoevgrad-v-obshtinata-shte-se-provede-preskonferentsiya-vav-vrazka-s-programata-za-koledno-novogodishnite-praznitsi.html", "text": "В Общината ще се проведе пресконференция във връзка с програмата за коледно-новогодишните празници. Това съобщиха от пресцентъра на Община Благоевград. Пресконференцията ще се проведе от 12.00 часа в зала 5 на Община Благоевград.", "date": "2017.12.01", "title": "Благоевград: В Общината ще се проведе пресконференция във връзка с програмата за коледно-новогодишните празници"}
{"url": "http://www.focus-news.net/news/2017/12/01/2462732/kyustendil-mokri-i-hlazgavi-sa-patnite-nastilki-v-oblastta-vali-slab-dazhd.html", "text": "Мокри и хлъзгави са пътните настилки в областта, вали слаб дъжд. Това съобщиха за Радио „Фокус” – Кюстендил от Областното пътно управление – Кюстендил. Пътищата са проходими при зимни условия. \r\nЗабранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. \r\nС нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”.\r\nВенцеслав ИЛЧЕВ", "date": "2017.12.01", "title": "Кюстендил: Мокри и хлъзгави са пътните настилки в областта, вали слаб дъжд"}
{"url": "http://www.focus-news.net/news/2017/12/01/2462733/gabrovo-dvizhenieto-po-pat-gabrovo-vrah-shipka-se-osashtestvyava-s-povisheno-vnimanie-poradi-propadnal-uchastak.html", "text": "Мокри са пътните настилки на територията на област Габрово. Това съобщиха за Радио „Фокус“ – Велико Търново от Областно пътно управление – Габрово. Времето е облачно. Температурата на въздуха е 10 градуса На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНадежда КРЪСТЕВА", "date": "2017.12.01", "title": "Габрово: Движението по път Габрово – връх Шипка се осъществява с повишено внимание поради пропаднал участък"}
{"url": "http://www.focus-news.net/news/2017/12/01/2462734/sofiya-negovo-visokopreosveshtenstvo-zapadno-i-srednoevropeyskiyat-mitropolit-antoniy-oglavi-bogosluzhenieto-za-hramoviya-praznik-na-tsarkvata-sv-apostol-andrey-parvozvani.html", "text": "Негово високопреосвещенство Западно и Средноевропейският митрополит Антоний оглави богослужението за храмовия празник на софийската църква \"Св. апостол Андрей Първозвани\", предаде репортер на Агенция \"Фокус\". Светата Православна църква отбеляза паметта на свети апостол Андрей Първозвани. \r\n По този повод, с благословението на Негово Светейшество Софийския митрополит и Български патриарх Неофит, празничната св. Литургия оглави Негово Високопреосвещенство Западно и Средноевропейският митрополит Антоний. В съслужение с него бяха Негово високопреподобие архимандрит Василий – протосингел на Софийска св. митрополия, иеромонах Пимен Зографски, протойерей Стилиян Табаков – предстоятел на храма-домакин,  храмовото свещенство и др. свещенослужители от Софийска епархия. \r\nНикола Петков", "date": "2017.12.01", "title": "София: Негово високопреосвещенство Западно и Средноевропейският митрополит Антоний оглави богослужението за храмовия празник на църквата \"Св. апостол Андрей Първозвани\""}
{"url": "http://www.focus-news.net/news/2017/12/01/2462735/plovdiv-kmetat-ivan-totev-shte-zapali-svetlinite-na-13-metrovata-elha.html", "text": "С коледни песни ще бъдат запалени светлините на елхата в центъра на Пловдив. Това съобщиха за Радио „Фокус“ – Пловдив от Дирекция „Култура и културно наследство“ към Общината. Традиционно светлините ще запали кметът на Пловдив инж. Иван Тотев от 18.00 часа. За първи път елхата с височина около 13 метра е поставена в центъра на покрития фонтан. Масивният подиум ще бъде използван за концертни изяви по време на предстоящите Коледни и Новогодишни празници.\r\nЗа тази вечер е подготвена музикална програма с участието на хор „Детска китка“, които ще изпълнят „Рождество“, песента „Тиха нощ, свята нощ“ и „Jingle Bells“. С два тематични танца ще се включат и Фолклорен ансамбъл „Дилянка“. След „Джиновски камерен танц“ и „Коледно веселие“, децата ще поканят всички желаещи да се включат в общото хоро. Вечерта ще завърши с празнични илюминации.\r\nТони МИХАЙЛОВ", "date": "2017.12.01", "title": "Пловдив: Кметът Иван Тотев ще запали светлините на 13-метровата елха"}
{"url": "http://www.focus-news.net/news/2017/12/01/2462736/ns-shte-bade-domakin-na-kragla-masa-na-tema-politiki-za-detsa-i-vazrastni-s-uvrezhdaniya-v-prilozhenie-na-konventsiyata-na-oon-za-pravata-na-horata-s-uvrezhdaniya.html", "text": "Председателят на Народното събрание Цвета Караянчева ще участва в кръгла маса на тема „Политики за деца и възрастни с увреждания в приложение на конвенцията на ООН за правата на хората с увреждания”. Форумът, който е под патронажа на председателя на парламента, ще започне в 14.00 часа в зала 134 на Народното събрание, пл. „Княз Александър І” №1. Това съобщиха от пресцентъра на Народното събрание. \r\nПредвижда се заместник-председателят на Националния съвет за интеграция на хората с увреждания към Министерския съвет Адриана Стоименова да говори за проектите на нова Концепция за медицинската експертиза и на нова Концепция за експертиза на работоспособността. Участниците в кръглата маса ще дискутират въпроси, свързани с трудовата заетост, квалификацията и преквалификацията на хората с увреждания, със здравеопазването, лекарствената политика, достъпа до рехабилитация и подкрепата за семейства на деца с увреждания, с осигуряването технически помощни средства, с достъпа до социални услуги, подкрепата за лица с интелектуални и ментални увреждания и т.н. \r\nВ кръглата маса ще участват депутати, представители на държавните институции, на неправителствения сектор и експерти.", "date": "2017.12.01", "title": "НС ще бъде домакин на кръгла маса на тема „Политики за деца и възрастни с увреждания в приложение на конвенцията на ООН за правата на хората с увреждания”"}
{"url": "http://www.focus-news.net/news/2017/12/01/2462737/pregled-na-osnovnite-temi-v-starozagorskiya-pechat.html", "text": "„Задържаха иманяр при опит да продаде антични монети” е водещо заглавие в днешния брой на в. „Старозагорски новини”. 39-годишен жител на Стара Загора е задържан по сигнал за държане и опит да изтъргува антични монети. Той бил хванат по обяд в сряда в хода на търговска операция, в която е било включено подставено лице пред бензиностанция на изхода на Стара Загора по пътя за Казанлък. При претърсването на „търговеца” в дрехите му са открити и иззети 98 монети от епохата на древния Рим, а в квартирата му са намерени още 18 монети от същия исторически период и старинно кръстче. Образувано е досъдебно производство за престъпление по чл. 278, ал. 6 от НК. Лицето е задържано за срок до 24 часа. Работата по случая продължава. \r\n„Болшинството от старозагорските старейшини отхвърлиха предложение за закупуване на имот в „Бедечка” е друга водеща тема в изданието. По време на сесията на ОбС – Стара Загора, вчера болшинството от съветниците отхвърлиха внесено предложение за продажба на имот в „Бедечка” на Пламен Спасов, собственик на сгради, построени преди години за обществено ползване с отстъпено право на строеж. Имотът се намира северно от езерото „Загорка” и не попада в границите на парк „Бедечка” според приетите наскоро от местния парламент промени на ОУП за района. Пламен Спасов е заявил желание да закупи терена от 1 050 кв.м още през месец май и според извършената проверка от Дирекция „Строителство и инвестиции” там не е констатирано незаконно строителство. Във връзка с постъпилото заявление е била възложена експертна оценка за определяне на пазарната стойност на имота, като двама независими оценители са определили цена от 66 000 лв. и 58 000 лв. По време на сесията вчера позиция срещу продажбата на имота изрази зам.-кметът Йордан Николов и председателят на групата на ГЕРБ в местния парламент Николай Диков. Отхвърленото предложение означава, че Пламен Спасов ще си остане собственик на сградите, но на имота няма да може да реализира никакво инвестиционно намерение от рода на строеж на жилищни кооперации. Повече по темата можете да научите от изданието.\r\n„Къщата на Николай Лилиев ще бъде реконструирана. А тоалетните на Музей „Неолитни жилища” вече са на привършване”, четем още в днешното издание. По време на вчерашната сесия на ОбС – Стара Загора зам.-кметът Иванка Сотирова отговори на две актуални питания на общинския съветник и общински лидер на БСП Валентина Бонева. Едно от тях беше свързано с настоящото окаяно състояние на къщата на известния поет-старозагорец Николай Лилиев. Зам.-кметът уточни, че собствеността на къщата е била прехвърлена на Община Стара Загора едва в началото на тази календарна година. „Но ние вече сме предприели действия – в момента се изготвя проект за реконструкция, с който ще кандидатстваме по проект „Красива България”. Проектът трябва да бъде внесен до 16 януари 2018 г. Ако бъде одобрен, съответно къщата на Лилиев ще се реконструира със средства по проекта. Ако не, кметът на Стара Загора Живко Тодоров има виждане и изрично настояване това да се случи с общински средства през следващата година”, заяви в отговор Сотирова. Тя обаче изрично подчерта, че бъдещото предназначение на знаковата за Стара Загора къща ще бъде обсъдено във всички комисии на Общинския съвет и няма да бъде допуснато да се превърне в питейно заведение, каквото беше в зората на демокрацията. Повече по темата можете да намерите на страниците на днешния брой на в. „Старозагорски новини”.", "date": "2017.12.01", "title": "Преглед на основните теми в старозагорския печат"}
{"url": "http://www.focus-news.net/news/2017/12/01/2462738/plovdiv-rayonnata-prokuratura-obrazuva-dosadebno-proizvodstvo-za-izvarsheniya-palezh-na-kolata-na-direktora-na-zatvora.html", "text": "Районна прокуратура в Пловдив образува досъдебно производство за извършен палеж на автомобила на директора на затвора Божил Иванов. Това каза за Радио „Фокус” – Пловдив прокурор Атанас Илиев от Районната прокуратура. „Извършен е оглед на място, работата по случая продължава”, допълни той. По думите му от събраните до момента материали по случая няма данни за отправени заплахи към директора на затвора в Пловдив. Всеки момент се очаква полицията да докладва какво е направено по разследването. В ранния следобед прокуратурата ще направи изявления по случая.   \r\nПрез август тази година бе запален и автомобилът на шефа на охраната на затвора Стефан Георгиев.\r\nЦветана ТОНЧЕВА", "date": "2017.12.01", "title": "Пловдив: Районната прокуратура образува досъдебно производство за извършения палеж на колата на директора на затвора"}
{"url": "http://www.focus-news.net/news/2017/12/01/2462739/the-copenhagen-post-advokatat-na-ruskiya-opozitsionen-lider-aleksey-navalni-e-zadarzhan-v-daniya.html", "text": "Александър Панеш, който твърди, че е адвокат на руския опозиционен лидер Алексей Навални, е задържан от датската полиция по искане на руските власти, съобщава столичният ежедневник The Copenhagen Post. \r\nЗадържането, за което медиите съобщават в петък, 1 декември, е извършено още миналата седмица. Панеш е пътувал от Франция до Литва с прекачване в датската столица. Именно при кацането на машината в Копенхаген адвокатът е задържан от полицията на основание искане от руските власти, които го разследват във връзка със скандал за подкупване на държавни служители, фалшиви показания в съда и представяне на неверни доказателства – обвинения, които Панеш отхвърля категорично. \r\nПанеш, който е руски гражданин, живее във Франция след бягството си от Русия през 2015 г., като дори е кандидатствал за предоставянето на закрила там. Адвокатът се опасява от преследване от режима на Кремъл поради връзките му с Навални, един от най-яростните противници на президента Владимир Путин. \r\nОт редакцията поясняват, че Панеш ще остане в ареста до 19 декември. \r\nМестни адвокати определеят като „неразбирамо“ задържането, извършено от датската полиция, тъй като Панеш живее във Франция и все още няма решение по молбата му за убежище. От Прокуратурата на скандинавската държава уточняват обаче, че е „задължение“ Копенхаген да се съобрази с руската заповед. \r\n„Ако едно лице е обявено за международно издирване, задължението на Дания е да проучи възможността за екстрадицията му. В тази връзка съдът реши да го задържи под стража\", уточнява представител на Прокуратурата. \r\nСега руските власти са помолени да подадат официално искане за екстрадиция.\r\nСтаршият изследовател в Датския институт за международни изследвания Флеминг Сплидсбоел Хансен предупреди, че случаят може да доведе до дипломатическа криза и изостряне на отношенията.Тереза Герова", "date": "2017.12.01", "title": "The Copenhagen Post: Адвокатът на руския опозиционен лидер Алексей Навални е задържан в Дания"}
{"url": "http://www.focus-news.net/news/2017/12/01/2462740/prof-boyan-durankev-ikonomist-kato-optimizam-po-vreme-na-beznadezhdnost-mozhe-da-se-opredeli-byudzhetat-za-2018-godina.html", "text": "Като оптимизъм по време на безнадеждност може да се определи Бюджетът за 2018 година. Това каза в сутрешния блок „Добро утро, България“ на Радио „Фокус“ икономистът проф. Боян Дуранкев. По думите му традиционно най-важният финансов закон цели структурни промени и подобряване живота на гражданите, България обаче няма шанс скоро да достигне нивата на други страни от ЕС. Въпреки заложеното увеличение на заплатите са налице недофинансирани основни сектори, както и сериозни рискове, добави той. \r\n„Има скрити рискове, които може би ще излязат в следващи моменти – едното е, че ние продължаваме да се заробваме с допълнителни външни дългове. Второто е, че може би ще има проблеми в здравеопазването и НОИ. Има и скрит проблем, който може да се появи – до колко в частните пенсионни фондове ще плащат втората пенсия и дали там няма да се появят дефицити, защото и това е реално. Най-големият проблем, нерешен и в този бюджет – как младите да бъдат привличани да останат в България. ЕС не вижда по какъв начин този нещастен български народ да доближи по някакъв начин до 2030 - 2040 година до средното ниво на развитие на ЕС. В това отношение и Общността търпи огромна критика, тъй като няма стратегия за развитието на такива страни“, обясни проф. Дуранкев. \r\nТой допълни, че 10 години след влизането си в ЕС българският народ няма перспективи, че докато е жив ще достигне средното ниво на ЕС. Така че колкото и да хвалим нашите политици и да свалим Брюксел, Берлин или Париж проблемът е в липсата на стратегия за излизане от тази тежка криза, каза още проф. Боян Дуранкев.", "date": "2017.12.01", "title": "Проф. Боян Дуранкев, икономист: Като оптимизъм по време на безнадеждност може да се определи Бюджетът за 2018 година"}
{"url": "http://www.focus-news.net/news/2017/12/01/2462741/der-spiegel-liderat-na-svobodnite-demokrati-podkrepi-sazdavaneto-na-golyama-koalitsiya-v-germaniya.html", "text": "Председателят на Свободната демократическа партия (СвДП) Кристиан Линднер се оттегли от преговорите за съставяне на новото германско правителство, но сега влиза в ролята на съветник на Съюза (ХДС/ХСС), коментира изданието Der Spiegel.\r\nДо този момент Линднер определено не се показваше като голям привърженик на нова голяма коалиция в Берлин. Но изглежда, в позицията му по въпроса е настъпила промяна. Съвместно управление между Съюза (ХДС/ХСС) и Германската социалдемократическа партия (ГСДП) „във всеки случай ще бъде по-стабилно и изгодно от „ямайска“ коалиция“, подчерта младият лидер на свободните демократи. А аргументите в подкрепа на твърдението му: в преговорите за съставяне на правителство в политическа комбинация „Ямайка“ Съюзът (ХДС/ХСС) е направил редица отстъпки на „Зелени“, които са „скъпи и опасни“. Агенция „Фокус“ припомня:\r\nВ нощта на 20 ноември свободните демократи на Кристиан Линднер напуснаха масата за преговори за създаване на „ямайска“ коалиция (Съюза (ХДС/ХСС), Свободната демократическа партия (СвДП) и „Зелени“), тласкайки Германия към безпрецедентна политическа криза в следвоенната й история. \r\nПреговорите за новата правителствена коалиция в Германия бяха прекратени заради „липсата на доверие“ между потенциалните партньори за „ямайски“ съюз, подчерта Линднер. „Не можем да носим отговорност за духа, който изпълва документите на правителствените консултации“, обясни ръководството на партията в профила си в социалната мрежа „Туитър“. „Бихме били принудени да се откажем от нашите основни принципи и от всичко, към което се стремим през последните години. Няма да подвеждаме нашите избиратели, поддържайки политически курс, в който не вярваме“, бе казано още в разпространеното съобщение. Тереза Герова", "date": "2017.12.01", "title": "Der Spiegel: Лидерът на свободните демократи подкрепи създаването на голяма коалиция в Германия"}
{"url": "http://www.focus-news.net/news/2017/12/01/2462742/vidin-mokri-i-hlazgavi-sa-patnite-nastilki-v-oblast.html", "text": "Мокри и хлъзгави са пътните настилки във Видинска област, вали дъжд. Това съобщиха за Радио „Фокус“ – Видин  от Областноьл пътно управление. Трафикът по републиканската пътна мрежа в областта е натоварен в посока за граничен пункт „Дунав мост 2“. Пътуват предимно тежкотоварни автомобили, като най-натоварен е трафикът в участъка между Видин и Дунавци.  \r\nВъв Видин автомобилният поток е най-интензивен в централната градска част, на кръговото край ж.п. гарата и по бул. „Панония“. \r\nВременно са въведени ограничения за движение на тежкотоварни автомобили по някои участъци от републиканската пътна мрежа във Видинска област. По път III-114 с.Динково – с Ружинци е ограничено  движението за на автомобили над 12 т. За движещите се по път II-81 в посока Монтана – Видин при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин. За движещите се по път III-114 от км 0+000 до км 43+066 (п.к. Ружинци) с път Е-79 се забранява движението на МПС над 12 т. Движението по път III-1411 с. Слана Бара – Видин при км 24+990 е ограничено за автомобили над 5 т поради аварийно състояние на мост.\r\nАнна ЛОЗАНОВА", "date": "2017.12.01", "title": "Видин: Мокри и хлъзгави са пътните настилки в област"}
{"url": "http://www.focus-news.net/news/2017/12/01/2462743/burgasuchenitsite-ot-profesionalnata-gimnaziya-po-turizam-v-grada-shte-provedat-simvolichen-protest-v-pamet-na-zaginaliya-na-peshehodna-pateka-kostadin-dzhardov.html", "text": "Символичен протест на учениците от Професионалната гимназия по туризъм „Проф. Асен Златаров“ ще се проведе днес, каза за Радио „Фокус“-Бургас директорът на учебното заведение инж. Павлина Маринова Михайлова – Градишка. Те ще блокират движението на кръстовището между улиците „Дунав“ и „Стефан Стамболов“ между 13:10 и 13:20 часа в памет на загиналия на пешеходна пътека в село Атия Костадин Джардов. В края на протеста учениците ще пуснат балони в небето. “Те ще изразят позицията си, която е и на училището. От гледна точка на опасността, която представлява и самото кръстовището до нас, преценихме, че там е най-удачно“, каза още директорът. По думите й събитието се подкрепя от полицията, Община Бургас, РУО-Бургас, ОП „Бургасбус“.\r\n\"Фокус\" припомня: На 20 ноември 16-годишният младеж бе блъснат на пешеходна пътека на кръстовището за село Атия и Военоморска база - Бургас по пътя Созопол – Бургас. Сигналът за тежкия инцидент бе подаден около 06.48 часа\r\nУстановено е, че по време на пресичане на четирилентовия път по пешеходната пътека от село Атия в посока автобусната спирка за Бургас момчето от село Атия е блъснато от джип „Шевролет Каптива“, с бургаска регистрация, управляван от 59-годишен мъж, пътуващ от Черноморец в посока Бургас. Вследствие на инцидента младежът загина на място. При извършения първоначален оглед следи от спирачен път не бяха открити. \r\nМария РУСЕВА", "date": "2017.12.01", "title": "Бургас:Учениците от Професионалната гимназия по туризъм в града ще проведат символичен протест в памет на загиналия на пешеходна пътека Костадин Джардов"}
{"url": "http://www.focus-news.net/news/2017/12/01/2462744/veliko-tarnovo-izlozhba-v-podkrepa-na-talantlivi-hora-s-uvrezhdaniya-shte-bade-podredena-v-obshtinata.html", "text": "Във Велико Търново ще бъде подредена изложба в подкрепа на талантливи хора с увреждания, съобщиха от пресцентъра на Общината. Благотворителната експозиция ще бъде открита от 10.00 часа във фоайето на Общината.\r\nВърху щандовете ще бъдат изложени ръкоделия, сувенири, художествени творби, играчки, коледна украса и други изделия. Те изработени от самодейците в арт-ателието към великотърновската организация на Съюза на инвалидите в България.\r\nНастоящето издание на инициативата е десето и юбилейно. Организатори са общинската структура на Съюза на инвалидите в България и Община Велико Търново. Поводът за изложбата е Международният ден на хората с увреждания – 3 декември, който светът отбелязва от 1992 г., по решение на Генералната асамблея на Организацията на обединените нации (ООН).\r\nЕкспозицията ще работи под формата на базар, а събраните средства ще бъдат в подкрепа на арт-ателието към Съюза на инвалидите.", "date": "2017.12.01", "title": "Велико Търново: Изложба в подкрепа на талантливи хора с увреждания ще бъде подредена в Общината"}
{"url": "http://www.focus-news.net/news/2017/12/01/2462745/kyustendil-po-povod-svetovniya-den-za-borba-sas-spin-v-regionalna-zdravna-inspektsiya-se-provezhda-den-na-otvorenite-vrati.html", "text": "По повод Световния ден за борба със СПИН в Регионална здравна инспекция се провежда Ден на отворените врати. Това съобщи за Радио „Фокус” – Кюстендил Елена Андонова, началник на отдел „Профилактика на болестите и промоция на здравето” към инспекцията. От 10.00 до 14.00 часа на желаещите ще се провежда анонимно изследване за носителство на ХИВ, консултиране и предоставяне на здравно-образователни материали и презервативи. \r\nОт 10.00 часа в Професионална гимназия по лека промишленост „Владимир Димитров – Майстора” ще започне обучение на гимназистите, касаещо начините на предпазване от заразяване с вируса и безрисковото сексуално поведение. Регионалната здравна инспекция е партньор на Община Дупница в организираните мероприятия за 1 декември – Световния ден за борба със СПИН.\r\nВенцеслав ИЛЧЕВ", "date": "2017.12.01", "title": "Кюстендил: По повод Световния ден за борба със СПИН в Регионална здравна инспекция се провежда Ден на отворените врати"}
{"url": "http://www.focus-news.net/news/2017/12/01/2462746/the-dawn-nay-malko-devetima-studenti-sa-zaginali-pri-teroristichno-napadenie-v-pakistan.html", "text": "Най-малко деветима студенти са загинали, а 37 други са ранени при терористично нападение, извършено от четирима екстремисти в общежитие на Института за обучение по селско стопанство в Пешавар, Пакистан, в сутрешните часове на петък, съобщава местното издание The Dawn.\r\nОчаква се броят на жертвите да се увеличи, тъй като властите все още не разполагат с цялостна информация за атаката. Отговорност за нея пое групировка  „Техрик-е талибан Пакистан\".\r\nСъгласно разпространената към момента информация, при инцидента са пострадали журналисти, полицейски служител и двама военнослужещ. Пострадалите са настанени в болница за оказване на необходимата медицинска помощ. Тереза Герова", "date": "2017.12.01", "title": "The Dawn: Най-малко деветима студенти са загинали при терористично нападение в Пакистан"}
{"url": "http://www.focus-news.net/news/2017/12/01/2462747/ombudsmanat-maya-manolova-shte-predstavi-v-parlamenta-izlozhbata-na-hora-s-uvrezhdaniya-otvad-vidimoto.html", "text": "По повод Международния ден на хората с увреждания - 3 декември институцията на омбудсмана, съвместно с Дома за възрастни хора с физически увреждания „Ильо Войвода“ от град Кюстендил, организира изложбата „Отвъд видимото“. Това съобщиха от пресцентъра на омбудсмана. На нея ще бъдат представени художествени фотографии и портретни рисунки на живущите в дома.\r\nИдеята на експозицията е да провокира вниманието на обществеността към проблемите на хората с увреждания.\r\nСъбитието ще бъде открито от председателя на Народното събрание Цвета Караянчева днес от 10.30 часа в Северното фоайе на парламента (пл. „Народно събрание“ №2).\r\nАвтори на експозицията са Мартин Петров, Теодора Сърбинска, Мая Таскова, Мария Лепопелска, Детелина Тихолова, Виолета Атанасова, портретните рисунки са дело на Здравко Анев, при представянето ще участва и Владимир Тасев – цигулка.", "date": "2017.12.01", "title": "Омбудсманът Мая Манолова ще представи в парламента изложбата на хора с увреждания „Отвъд видимото“"}
{"url": "http://www.focus-news.net/news/2017/12/01/2462748/burgas-trup-e-otkrit-v-rayona-na-peto-korabno-myasto-na-pristanishteto-v-grada.html", "text": "Труп е открит в района на трето корабно място на Пристанище-Бургас, съобщи за Радио „Фокус“-Бургас говорителят на ОДМВР-Бургас Цветелина Рандева. Сигналът е подаден на тел.112 преди около 09.00 часа. Тялото все още не е извадено от водата. По първоначални данни човекът е облечен с фирмено яке, като най-вероятно е работник в пристанището. В момента се провежда операция за изваждане на тялото от водата, след което той ще бъде транспортиран за аутопсия в УМБАЛ-Бургас, за да се установят причините за смъртта.\r\nМария РУСЕВА", "date": "2017.12.01", "title": "Бургас: Труп е открит в района на пето корабно място на пристанището в града"}
{"url": "http://www.focus-news.net/news/2017/12/01/2462749/smolyan-otpada-vavedenoto-vremennoto-ogranichenieto-na-prohod-prevala-za-tovarni-avtomobili-s-remarketa-i-poluremarketa.html", "text": "Отпада въведеното временното ограничението на проход Превала за товарни автомобили с ремаркета и полуремаркета. Това съобщиха от пресцентъра на Агенция „Пътна инфраструктура”.", "date": "2017.12.01", "title": "Смолян: Отпада въведеното временното ограничението на проход Превала за товарни автомобили с ремаркета и полуремаркета."}
{"url": "http://www.focus-news.net/news/2017/12/01/2462750/veliko-tarnovo-regionalen-forum-za-digitalnata-targoviya-i-inovatsiite-shte-se-sastoi-v-grada.html", "text": "Бизнес форум за онлайн търговията и възможностите пред малките и средните предприятия за увеличаване на продажбите ще се състои във Велико Търново, съобщиха от пресцентъра на Общината. Семинарът ще се състои в голямата зала на Общината, а началото му е в 10.00 часа. Основният фокус ще бъде поставен върху силата на електронната търговия както на вътрешния, така и на външния пазар.\r\nОрганизатори на събитието е Изпълнителната агенция за насърчаване на малките и средните предприятия (ИАНМСП), съвместно с „АПИС Европа“ АД, „Ди Ейч Ел Експрес България“ ЕООД и Българска агенция за експортно застраховане (БАЕЗ).\r\nУчастниците в срещата ще могат да зададат своите въпроси както по отношение на продажбите през интернет и етапите от износа на стоки, така и за нормативните изисквания. Сред гостуващите лектори са Моника Митева от „Ди Ейч Ел Експрес България“ ЕООД, Пепа Марникас – консултант на „АПИС Европа“ АД, Кирил Петрунов и Павел Бороджийски от Българската агенция за експортно застраховане.\r\nДруги от темите са свързани със застраховането на плащания при износ и при сделки на територията на Република България, с възможностите за финансиране на бизнес и други.", "date": "2017.12.01", "title": "Велико Търново: Регионален форум за дигиталната търговия и иновациите ще се състои в града"}
{"url": "http://www.focus-news.net/news/2017/12/01/2462751/sliven-kmetat-stefan-radev-i-direktori-na-detski-gradini-obsadiha-delegiranite-byudzheti.html", "text": "Кметът Стефан Радев и директори на детски градини обсъдиха делегираните бюджети . Това съобщиха от пресцентъра на Общината. Делегираните бюджети влизат в сила за детските градини от началото на 2018 година. Разходните стандартите, на базата на които се определят бюджетите на детските градини догодина, ще са различни от сегашните. От първи януари 2018 г. те ще са три:  стандарт за институция, стандарт за група  и стандарт за дете. Експерти от община Сливен призоваха присъстващите да са много внимателни, тъй като делегираният бюджет дава много права, но и носи сериозни отговорности.\r\nКметът Стефан Радев насочи вниманието към това да се прави разлика между държавно – делегирана и местна дейност. От държавно делегираната дейност се  изплащат заплати, а от местна дейност се финансира издръжката и храната.\r\nЗаради изразени притеснения около предстоящата работа по Закона за обществените поръчки, кметът пое ангажимент до дни да се организира обучение за представители на детските градини. На срещата днес присъстваха и заместник-кметовете Пепа Чиликова и Румен Иванов.\r\nКметът Стефан Радев се срещна и с представители на социалните институции. По време на срещата те представиха  спецификата в своята дейност. Обсъдиха се и проблеми в работата по изготвяне на доклади, доставката на хранителни продукти и други въпроси. Беше направена цялостна оценка на анализа, изготвен от служителите на социалните заведения. Присъстващите получиха уверение, че общината ще продължава да работи по всички належащи въпроси и ще се търсят алтернативни решения.", "date": "2017.12.01", "title": "Сливен: Кметът Стефан Радев и директори на детски градини обсъдиха делегираните бюджети"}
{"url": "http://www.focus-news.net/news/2017/12/01/2462752/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "След очакваната с напрежение среща между председателите на Християндемократическия съюз (ХДС), Християнсоциалния съюз (ХСС) и Германската социалдемократическа партия (ГСДП), делегациите на трите политически сили стартират в петък обсъжданията за възможното формиране на нова голяма коалиция в Берлин, съобщава националният ежедневник Die Frankfurter Allgemeine Zeitung.\r\nИ докато Съюзът (ХДС/ХСС) призова ГСДП да покаже „какво иска“, бившият лидер на социалдемократите и настоящ министър на външните работи на ФРГ Зигмар Габриел подчерта, че не вижда необходимост от бързане. „Никой не бива да очаква, че това (съставяне на правителство) ще се случи бързо“, коментира първият дипломат на Берлин след срещата на партийните лидери в двореца Белвю. \r\nНа свой ред заместник-председателят на ГСПД Олаф Шолц заяви, че партията му се нуждае от време. „Въпросът за това какво трябва да правим трябва да бъде внимателно разгледан“, коментира кметът на свободния ханзейски град Хамбург. \r\nОт друга страна, фракционният лидер на Съюза (ХДС/ХСС) в Бундестага, Михае Грос-Бромер, изглежда бърза. Партиите трябва „да започнат коалиционни преговори възможно най-бързо“, призова Грос-Бромер в статия за вестник Nordwest-Zeitung. „Политиците и партиите са избрани да работят, а не да се занимават със себе си\", коментира консвервативният политик. \r\nДържавният глава Франк-Валтер Щайнмайер разговаря с канцлера и лидера на ХДС Ангела Меркел, председателя на ГСДП Мартин Шулц и лидера на ХСС Хорст Зеехофер повече от два часа. Що се отнася до резултатите от срещата, политиците мълчат по въпроса дали има постигната договореност.\r\n*** Министър-председателят на Великобритания Тереза Мей заяви, че не я е страх да критикува американския президент Доналд Тръмп и САЩ, докато защитаваше правотата на критиките си към „ретуитовете“ на американския държавен глава, чийто първоизточник е крайно-дясната група „Великобритания на първо място“, пише британското левичарско издание The Guardian.\r\nТръмп предизвика вълна от критики в сряда, след като сподели три филмчета, които първо бяха публикувани в мрежата от вицепредседателя на групата „Великобритания на първо място“, показващи насилствени действия, извършени от мюсюлмани.\r\nВ отговор на това, от Даунинг стрийт излязоха със съобщение, в което определиха действието на Тръмп като „погрешно“. След това, американският държавен глава написа среднощно съобщение в „Туитър“, в което нападна персонално британския премиер: „Тереза Мей, не се съсредоточавай върху мен, а върху деструктивния радикален ислямски тероризъм, който върлува в Обединеното кралство. Ние сме добре!“.\r\nМей не закъсня да даде личен отговор на нападката, по време на пресконференция в столицата на Йордания – Аман. Тя заяви, че САЩ и Великобритания са работили срещу тероризма в близко сътрудничество. Освен това, британският премиер добави: „Фактът, че работихме заедно не означава, че се страхуваме да говорим, когато САЩ грешат и да бъдем напълно откровени с тях. Сигурна съм, че споделянето на филмчета от „Британия на първо място“ е грешка“.\r\n„Това е организация на омразата. Тя иска да всява разделение и недоверие в обществото. Тя е фундаментална опозиция на ценностите, които споделяме като нация – ценности, като уважение, толерантност и, ще посмея да го кажа, общо благоприличие“.\r\n*** Александър Панеш, който твърди, че е адвокат на руския опозиционен лидер Алексей Навални, е задържан от датската полиция по искане на руските власти, съобщава столичният ежедневник The Copenhagen Post. \r\nЗадържането, за което медиите съобщават в петък, 1 декември, е извършено още миналата седмица. Панеш е пътувал от Франция до Литва с прекачване в датската столица. Именно при кацането на машината в Копенхаген адвокатът е задържан от полицията на основание искане от руските власти, които го разследват във връзка със скандал за подкупване на държавни служители, фалшиви показания в съда и представяне на неверни доказателства – обвинения, които Панеш отхвърля категорично. \r\nПанеш, който е руски гражданин, живее във Франция след бягството си от Русия през 2015 г., като дори е кандидатствал за предоставянето на закрила там. Адвокатът се опасява от преследване от режима на Кремъл поради връзките му с Навални, един от най-яростните противници на президента Владимир Путин. \r\nОт редакцията поясняват, че Панеш ще остане в ареста до 19 декември. \r\nМестни адвокати определят като „неразбираемо“ задържането, извършено от датската полиция, тъй като Панеш живее във Франция и все още няма решение по молбата му за убежище. От Прокуратурата на скандинавската държава уточняват обаче, че е „задължение“ Копенхаген да се съобрази с руската заповед. \r\n„Ако едно лице е обявено за международно издирване, задължението на Дания е да проучи възможността за екстрадицията му. В тази връзка съдът реши да го задържи под стража\", уточнява представител на Прокуратурата. \r\nСега руските власти са помолени да подадат официално искане за екстрадиция.\r\nСтаршият изследовател в Датския институт за международни изследвания Флеминг Сплидсбоел Хансен предупреди, че случаят може да доведе до дипломатическа криза и изостряне на отношенията.\r\n*** Върховният съд на Гърция анулира брак на еднополова двойка, сключен през 2008 г. на остров Тилос с разрешението на местния кмет, отбелязва електронното издание Ekathimerini.\r\nСъдиите потвърдиха предсрочната заповед на прокуратурата в Родос, която обяви за незаконни подобен тип сватби. \r\nСъдът заяви, че решението се основава на закона, „който отразява моралните и социални ценности и традиции на гръцкия народ, които не подкрепят легализирането на брака между хомосексуални двойки\".\r\nОрганът припомня, че партньорите от същия пол имат право на граждански съюз, което предоставя на еднополовите двойки равни права с хетеросексуалните. Очаква се двойката да отнесе делото до Европейския съд по правата на човека.\r\n***", "date": "2017.12.01", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/12/01/2462753/pernik-kmetat-vyara-tserovska-izdade-zapoved-za-postoyanno-nablyudenie-na-riskovite-obekti-na-teritoriyata-na-obshtinata-vav-vrazka-s-loshite-meteorologichni-usloviya.html", "text": "Кметът на Перник Вяра Церовска издаде заповед за постоянно наблюдение на рисковите обекти на територията на общината във връзка с лошите метеорологични условия. Това съобщиха от пресцентъра на Общината. В документа е посочено да са под наблюдение трите язовира общинска собственост, както и рискови точки в коритата на реките. Уведомени са всички кметове на население места да бъдат бдителни във всяка една ситуация, за да не стига до неприятни инциденти. Кметът е уведомил и фирмите да имат готовност при бедствена обстановка.\r\nКъм момента няма данни за затворени пътни участъци, откъснати населени места, наводнения и аварии.", "date": "2017.12.01", "title": "Перник: Кметът Вяра Церовска издаде заповед за постоянно наблюдение на рисковите обекти на територията на общината във връзка с лошите метеорологични условия"}
{"url": "http://www.focus-news.net/news/2017/12/01/2462754/vitsepremierat-ekaterina-zaharieva-prisastvieto-na-simeon-sakskoburggotski-v-delegatsiyata-ni-v-sauditska-arabiya-nyama-obshto-s-tsarskite-imoti-nyama-sdelka-i-uslugi.html", "text": "Присъствието на Симеон Сакскобургготски в делегацията ни в Саудитска Арабия  няма общо с „царските имоти“-  няма сделка и услуги. Това каза вицепремиерът и министър на външните работи Екатерина Захариева в предаването „Тази сутрин“ по БТВ във връзка с посещението на премиера Бойко Борисов в  Саудитска Арабия и присъствието на Симеон Сакскобургготски в българската делегацията. Захариева посочи, че присъствието на Симеон Сакскобургготски в делегацията е било от значение. Самият той познавал вече петима крале на Саудитска Арабия, а в Рияд били възхитени от приемствеността в българската политика. Вицепремиерът изключи присъствието на Сакскобургготски да има общо с връщането на „царските имоти – този казус няма нищо общо, няма сделка и услуги. „Това са абсолютни спекулации“, увери тя.\r\nВъв връзка с отказа на Техеран да пусне българския правителствен самолет през своя територия преди два дни, Захариева обясни: „Върнахме се през Иран, пожелаха ни приятен полет. Ситуацията беше неприятна, но това няма да навреди на добрите ни отношения с Техеран.  „Във връзка с това двете министерства отчитаме, че този неприятен инцидент няма да навреди на добрите отношения, които имаме“, каза външният министър и добави, че не мисли, че от „Авиоотряд 28“ са допуснали грешка.\r\nНа въпрос дали проблемът наистина е бил технически или става въпрос за обтягане на отношенията между Иран и Саудитска Арабия тя отговори: „И двете са възможни“. Според Захариева няма как Иран да не е знаел, че на борда на самолета се намира министър-председателят.\r\nПо думите ѝ нито прелитането над Иран е било опасно, нито това над Ирак.", "date": "2017.12.01", "title": "Вицепремиерът Екатерина Захариева: Присъствието на Симеон Сакскобургготски в делегацията ни в Саудитска Арабия  няма общо с „царските имоти“-  няма сделка и услуги"}
{"url": "http://www.focus-news.net/news/2017/12/01/2462755/hurriyet-angela-merkel-uveri-turskiya-prezident-che-shte-nastoyava-ankara-da-poluchi-obeshtanata-pomosht-ot-es-za-bezhantsite.html", "text": "В рамките на телефонен разговор, проведен в късните часове на 30 ноември, канцлерът на ФРГ Ангела Меркел е дала обещание на турския държавен глава Реджеп Тайип Ердоган да работи в посока за по-бързото предоставяне на обещаната от Европейския съюз помощ за Анкара за справяне с бежанската криза, съобщава вестник Hurriyet, като се позовава на източници, близки до президентството. \r\nВ телефонния разговор Ердоган и Меркел са обсъдили регионалните проблеми, ситуацията в Сирия и двустранните отношения между Берлин и Анкара, уточняват източниците на редакцията, като допълват, че турският президент е информирал канцлера за резултатите от тристранната среща за Сирия, проведена в руския черноморски курорт Сочи на 22 ноември. \r\nДвамата лидери са постигнали съгласие да засилят двустранните контакти на високо равнище, след като Германия завърши формирането на новото правителство. Тереза Герова", "date": "2017.12.01", "title": "Hurriyet: Ангела Меркел увери турския президент, че ще настоява Анкара да получи обещаната помощ от ЕС за бежанците"}
{"url": "http://www.focus-news.net/news/2017/12/01/2462756/pazardzhik-mladezhki-bchk-savmestno-s-rzi-organizirat-informatsionna-kampaniya-po-povod-svetovniya-den-za-borba-s-hivspin.html", "text": "Младежки БЧК съвместно с РЗИ организират информационна кампания по повод Световния ден за борба с ХИВ/СПИН, съобщи за Радио „Фокус“ – Пазарджик Таня Чомакова от Здравната инспекция. В центъра на града ще бъдат раздадени здравно-промотивни материали. Днес в СУ „Г. Брегов“ – Пазарджик ще се проведе обучение на тема „ХИВ/СПИН и как да се предпазим“. Кампанията включва обучения и презентации, беседи и филми, адресирани предимно към младите хора в област Пазарджик. Инициативите са част от кампанията на РЗИ по повод Европейската седмица за изследване за ХИВ под мотото „Моето здраве е мое право“.\r\nСветлана ЕЛЕНКИНА", "date": "2017.12.01", "title": "Пазарджик: Младежки БЧК съвместно с РЗИ организират информационна кампания по повод Световния ден за борба с ХИВ/СПИН"}
{"url": "http://www.focus-news.net/news/2017/12/01/2462757/kyustendil-v-dupnitsa-shte-bade-otkrita-izlozhba-ot-kolazhi-na-tema-spin-znanieto-predpazva.html", "text": "В Дупница ще бъде открита изложба от колажи на тема „СПИН – Знанието предпазва“. Това съобщи за Радио „Фокус” – Кюстендил Ценка Стоянова, секретар на Местната комисия за борба с противообществените прояви на малолетни и непълнолетни. Изложбата е част от обявения конкурс, посветен на Световния ден за борба със СПИН. Тя ще бъде открита от 14.00 часа в партера на сградата на Община Дупница. Тогава ще бъдат изложени всички колажи, а жури ще избере трите най-добри от тях и ще връчи награди. \r\nМестната комисия и Регионална здравна инспекция – Кюстендил организират инициативата „Моето здраве е мое право“. В залата на партера на сградата на Община Дупница за времето от 12.00 до 14.00 часа ще се извърши безплатно анонимно изследване и информиране за ХИВ/СПИН. Ще бъдат раздадени и здравно-образователни\r\nВенцеслав ИЛЧЕВ", "date": "2017.12.01", "title": "Кюстендил: В Дупница ще бъде открита изложба от колажи на тема „СПИН – Знанието предпазва“"}
{"url": "http://www.focus-news.net/news/2017/12/01/2462758/pristanishte-burgas-e-zatvoreno-za-manevrirane-poradi-silen-vyatar.html", "text": "Пристанище – Бургас е затворено за маневриране поради силен вятър, сочи справка на сайта на ДП „Пристанищна инфраструктура“. Духа вятър със скорост 5.9 м/с с пориви до 10 м./с. Температурата на въздуха е 17 градуса. Забраната важи за всички плавателни средства. Тя ще бъде отменена след подобряване на климатичните условия.", "date": "2017.12.01", "title": "Пристанище – Бургас е затворено за маневриране поради силен вятър"}
{"url": "http://www.focus-news.net/news/2017/12/01/2462759/plovdiv-za-sedmi-poreden-pat-v-grada-se-organizira-praznikat-svetlina-i-nadezhda.html", "text": "За седми пореден път в Пловдив се организира празникът „Светлина и Надежда“. Това съобщиха за Радио „Фокус” - Пловдив организаторите от Арменския културно-информационен център и Общински институт „Старинен Пловдив“. Инициативата е на почетния консул на Армения в Пловдив Ехиязар Узунян. Началото на празника ще бъде дадено в 11.00 часа на Лапидариума в Стария град с украсяване на Коледно дърво. Светлините му ще бъдат запалени в 17.00 часа от консула и децата от Сдружение „Паралелен свят“. През деня  децата ще участват в работилница за коледни творения в Балабановата къща. От 18.00 часа на Римския стадион започва празничен концерт с участието на Пловдивското певческо дружество „Ангел Букорещлиев“, вокална формация на ОУ „В. и К. Тютюнджиян”, деца от руската общност и читалище „Шалом Алейхем”.\r\nВ тазгодишното издание на празника „Светлина и надежда“ са включени прояви до 16 декември.\r\nЦветана ТОНЧЕВА", "date": "2017.12.01", "title": "Пловдив: За седми пореден път в града се организира празникът „Светлина и Надежда“"}
{"url": "http://www.focus-news.net/news/2017/12/01/2462760/sofiya-sazdadena-organizatsiya-za-neprekasnato-nablyudenie-na-reki-kritichni-rechni-uchastatsi-i-obshtinski-yazoviri.html", "text": "Прогнозата на Националния институт по метеорология и хидрология за София е за оранжев код с валежи между 35 и 65 л/кв.м. В местата със снежна покривка, с очакваните валежи от дъжд и умерения до силен вятър, снеготопенето също ще е интензивно. Във връзка с очакваните обилни валежи Столична община създаде организация за непрекъснато наблюдение на реки, критични речни участъци и общински язовири. Това съобщиха от пресцентъра на Общината. \r\nСъс заповед на кмета на Столична община е въведен общинския щаб за наводнения. Мобилизиран е и изнесен щаб за наблюдение, както и допълнителна техника за реакция при обилни валежи. Дирекция „Аварийна помощ и превенция“ на Столична община работи в координация със СДВР и Столичната пожарна. Всички 10 екипа на дирекция „Аварийна помощ и превенция“ са на терен и извършват обходи и отреагират на сигнали. \r\nРайонните кметове с техните екипи са длъжни да следят в реално време нивата на язовирите - общинска собственост, на реките и на критичните речни участъци и дерета. \r\nОт вчера във връзка със снеготопенето е засилено почистването на дъждоприемните шахти и оттоци, като работата продължава и в утрешния ден. Столичен инспекторат контролира дейността на почистващите фирми. \r\nВъв връзка и с възможния силен вятър Столична община препоръчва на гражданите да обезопасят незакрепени предмети от своите тераси на домовете или офисите си. Строителните фирми да проверят конструктивните скелета и огради на обектите, които изпълняват. \r\nПри наличие на паднали клони или дървета, които са предпоставка за затруднение на проводимостта на речните корита, гражданите могат да подават сигнали. Не трябва да се изхвърлят отпадъци в речните корита, канали и дерета. \r\nГражданите могат да подават сигнали на тел.112. \r\nТази година Столична община извърши почистването на около 115 км речни корита, както и 5 км от река Искър, в участъка от моста на „Чепинско шосе“ до корекцията на летище София.", "date": "2017.12.01", "title": "София: Създадена организация за непрекъснато наблюдение на реки, критични речни участъци и общински язовири"}
{"url": "http://www.focus-news.net/news/2017/12/01/2462761/pregled-na-osnovnite-temi-vav-velikotarnovskiya-pechat.html", "text": "„Свищoвлии нe иcкaт „cиния” вapиaнт нa aвтoмaгиcтpaлa „Рyce – Вeликo Tъpнoвo” е заглавие от областния всекидневник „Янтра Днес”. Общинcкият cъвeт нa Свищoв eдинoдyшнo пpиe дeклapaция, в кoятo нacтoявa пpи изгpaждaнeтo нa aвтoмaгиcтpaлa „Рyce – Вeликo Tъpнoвo” дa бъдe избpaн „чepвeният” или „кoмбиниpaният” вapиaнт. Toвa cпopeд мecтнитe пapлaмeнтapиcти e гapaнция, чe интepecитe нa Общинaтa щe бъдaт зaщитeни. Спopeд тeзи двe тpaceтa ce пpeдвиждa Свищoв дa имa двe пoтeнциaлни вpъзки c aвтoмaгиcтpaлaтa нa paзcтoяниe oт oкoлo 30 км пpи тoчкa нa пpecичaнe нa дoвeждaщитe към гpaдa пътищa c нeя мeждy ceлaтa Пипepкoвo и Цeнoвo и oкoлo 40 км пpи втopaтa тoчкa нa пpecичaнe мeждy ceлo Стpaхилoвo и гpaд Пoлcки Tpъмбeш.\r\n„Около 2 млн. лева ще струва новият паркинг на пазара“ е друго заглавие от ежедневника. Около 2 млн. лв. ще струва изграждането на подземния паркинг, който е част от четвъртия етап от реконструкцията на централния пазар във Велико Търново. Това съобщи авторът на проекта арх. Пламен Иванов по време на вчерашната сесия на местния парламент. Той поясни, че на този етап не може да се определи точна количествено-стойностна сметка за паркинга и новата сграда на кооперативния пазар.\r\n„Слeд пyбликaция нa „Янтpa днес“ paзчиcтихa cмeтищeтo дo ЖП гapaтa“ е заглавие от трета страница на ежедневника. „96 автори представят свои творби в Есенния салон на художниците“ четем в изданието. На страница пет е поместен материал със заглавие: „Над 20 картини пазят паметни моменти от строителството на язовир „Йовковци“. На страниците шест четем материал със заглавие: „Проф. Веселка Дулева, национален консултант по хранене и диететика: „Национално лого ще обозначава здравословните храни“.На спортната страница на вестник „Янтра Днес“ четем  “Сериозни проблеми в защита трябва да решава „Етър“ срещу „Славия“.\r\n„Пълна промяна на движението във В. Търново, изместват тежкия трафик извън града с два нови пътни възела и три моста“ е заглавие от първа страница на другия областен ежедневник „Борба“. Изцяло нова организация на движението на територията на Велико Търново подготвя Общината. В града ще се правят два нови пътни възела и три моста, като за част от съоръженията процедурите за проектиране вече са стартирали. Новината съобщи по време на заседанието на Общинския съвет в четвъртък кметът Даниел Панов в отговор на питане на съветника адв. Николай Илчев за организацията на движението в града. По думите на кмета генералният план за организация на движението се финансира от бюджет 2018 на Община Велико Търново и инвестиционната програма.\r\n„Пътят В. Търново – Арбанаси е завършен, не го отварят заради липсата на пътни знаци“ е друга тема от ежедневника. Отсечката между Велико Търново и Арбанаси е готова, положена й е маркировка, но пътят не се пуска заради липсващи пътни знаци, информира кметът на Арбанаси Тодор Кръстев. Изпълнител на обекта е компанията „Пътни строежи ВТ“, която си е свършила работата, но вертикалната маркировка трябва да се достави по силата на договор с друга фирма, която бави доставката и монтажа. Това е единствената причина отсечката все още да остава затворена, но по нея се минава неофициално.\r\n„Бивш финансов ревизор иска да става цар на България“, „Подземен паркинг, нови маси за търговия и алеи правят на централния търновски пазар, без да спират работата му“, „МОБАЛ празнува 150-ата си годишнина с парти в Арбанаси“, „Свищовски съветници поискаха магистралата Русе – Велико Търново на 30 километра от града“ и „Гурбетчии от Стражица инвестират спечеленото в селски къщи“ са други заглавия от страниците на всекидневника.\r\n„Левски“ и „Лудогорец“ спряха „виолетовите“ за купата на БФС“, „Горнооряховските хандбалисти ще спорят за купа „България“ и  „Включиха шест етърки в националния отбор за девойки“ са заглавията от спортната страница на изданието.", "date": "2017.12.01", "title": "Преглед на основните теми във великотърновския печат"}
{"url": "http://www.focus-news.net/news/2017/12/01/2462762/kyustendil-zaradi-ochakvanite-obilni-valezhi-ot-dazhd-e-predprieto-postoyanno-nablyudenie-na-vodoemite-na-teritoriyata-na-obshtinata.html", "text": "Заради очакваните обилни валежи от дъжд е предприето постоянно наблюдение на водоемите в Община Кюстендил. Това каза пред Радио „Фокус” – Кюстендил Ивайло Чалъков, експерт „Отбранителна мобилизационна подготовка” към Община Кюстендил. По думите му кметовете на населените места са ангажирани с наблюдение на нивата на реките, преминаващи през урбанизираните територии. „Те са хората, които първи трябва да забележат промяна в нивото и да ни сигнализират, ако има опасност”, каза Чалъков. По думите му под наблюдение са и двата микроязовира, разположени на територията на община Кюстендил. На този етап валежите от дъжд са слаби, няма подадена информация за проблеми.\r\nЗа област Кюстендил е обявен оранжев код за обилни валежи. Очакваните количества валеж са между 35 и 65 л/кв. м.\r\nВенцеслав ИЛЧЕВ", "date": "2017.12.01", "title": "Кюстендил: Заради очакваните обилни валежи от дъжд е предприето постоянно наблюдение на водоемите на територията на общината"}
{"url": "http://www.focus-news.net/news/2017/12/01/2462763/ivan-ivanov-bsp-za-balgariya-finaliziraneto-na-reformata-na-obshtata-evropeyska-sistema-za-ubezhishte-e-vazhen-element-za-spravyaneto-s-bezhanskata-kriza.html", "text": "Постигането на съгласие за финализиране на реформата на общата европейска система за убежище е изключително важен елемент за справянето с бежанската криза, която възникна преди няколко години. Това заяви от парламентарната трибуна народният представител от „БСП за България” Иван Иванов, по време на дебатите по Решението за приемане на Позиция на НС по проекта на Програма на Република България за Председателството на Съвета на ЕС, предаде репортер на Агенция „Фокус”. Иванов обяви, че очаква днешното решение да бъде взето с пълен консенсус от парламента. „Парламентарното измерение на бъдещото Председателство е неизменна част от всички мероприятия и всички действия, които ще бъдат предприети както от правителството, така и от парламента, за да може България да излезе на челни позиции и да извлече максимума дивиденти от председателството”, аргументира се Иванов. Той приветства приоритетите, изведени в програмата на Председателството и подчерта, че специално внимание трябва да бъде отделено на въпросите, свързани с отбрана, сигурност и миграция. \r\nИван ЛАЗАРОВ", "date": "2017.12.01", "title": "Иван Иванов, „БСП за България”: Финализирането на реформата на общата европейска система за убежище е важен елемент за справянето с бежанската криза"}
{"url": "http://www.focus-news.net/news/2017/12/01/2462764/emsc-novo-zemetresenie-ot-42-po-rihter-razlyulya-iran.html", "text": "Земетресение с магнитуд от 4,2 по скалата на Рихтер е регистрирано на територията на Иран в сутрешните часове на петък, показва справка на официалната интернет страница на Европейския средиземноморски сеизмологичен център (EMSC).\r\nТрусът е бил с епицентър на 55 км северно от Керман, с дълбочина от 10 км под земната кора. \r\nВ по-ранните часове на деня Иран бе разлюлян от земетресение с магнитуд от 6,0 по Рихтер. По данни на Геологическа топографска служба на САЩ, епицентърът на труса е бил на дълбочина от 10 км и на разстояние 58 км североизточно от Керман. Минути по-късно е последвал вторичен трус с магнитуд от 5,0 по Рихтер. \r\nКъм настоящия момент няма данни за жертви или разрушения.Агенция „Фокус“ припомня:\r\nОпустошително земетресение с магнитуд от 7,3 по скалата на Рихтер удари Иран и част от Ирак в нощта на 12 срещу 13 ноември, в резултат на което загинаха близо 500 души, а над 12 хил. други бяха ранени. Трус с подобна сила е сравнително рядко явление за региона, уточниха сеизмолозите.Тереза Герова", "date": "2017.12.01", "title": "EMSC: Ново земетресение от 4,2 по Рихтер разлюля Иран"}
{"url": "http://www.focus-news.net/news/2017/12/01/2462765/razgrad-22-godishen-mazh-e-zaginal-pri-tezhka-katastrofa-na-pat-e-70-mezhdu-grad-tsar-kaloyan-i-ezerche.html", "text": "22-годишен младеж от село Езерче загина в тежка катастрофа на път Е-70 между град Цар Калоян и Езерче. Това съобщиха от Областната дирекция на МВР – Разград. Пътно-транспортното произшествие е станало около 19.30 часа вчера между камион „Скания“, управляван от 44-годишния с иницали Г.И. от созополското село Атия и „Фолксваген Пасат“ с английски регистрационен номер, шофиран от 18-годишния с инициали А.Х. от Езерче. При сблъсъка на място загива возещият се в лекия автомобил млад мъж. Водачът на колата е настанен в МБАЛ - Разград с фрактури на двата крака, без опасност за живота. \r\nПричините за катастрофата са в процес на изясняване. Води се досъдебно производство по чл.343, ал.1, „В“ във връзка с чл.342, ал.1 от НК.", "date": "2017.12.01", "title": "Разград: 22-годишен мъж е загинал при тежка катастрофа на път Е-70 между град Цар Калоян и Езерче"}
{"url": "http://www.focus-news.net/news/2017/12/01/2462766/blagoevgrad-61-godishna-zhena-e-zaginala-v-petrich-sled-kato-e-bila-blasnata-ot-karutsa-bez-vodach.html", "text": "61-годишна е загинала в Петрич, след като е била блъсната от каруца, теглена от кон, но без водач. Това съобщиха от Областната дирекция на МВР – Благоевград. Около 17.05 часа вчера в Районно управление „Полиция” – Петрич е получено съобщение за това, че на ул. „Дунав“ в Петрич е преминала каруца, теглена от кон и без водач, която е блъснала две жени на 61 и 57 години и двете от Петрич. В резултат на инцидента 61-годишната жена е починала, а другата е пострадала с луксация на дясно рамо и контузия на дясно коляно. След незабавно проведени издирвателни мероприятия са установени собствениците на каруцата и коня, а именно: 44-годишен с инициали А.Д. от и 43-годишна с инициали З.Д. и двамата от Петрич. Лицата са задържани със заповед за задържане до 24 часа. По случая е образувано досъдебно производство. Работата продължава.", "date": "2017.12.01", "title": "Благоевград: 61-годишна жена е загинала в Петрич, след като е била блъсната от каруца без водач"}
{"url": "http://www.focus-news.net/news/2017/12/01/2462767/burgas-mezhdunarodniyat-den-na-horata-s-uvrezhdaniya-shte-bade-otbelyazan-v-mladezhkiya-kulturen-tsentar.html", "text": "За поредна 11-та година под патронажа на Кмета на Община Бургас на 1 декември в Младежки културен център от 13.30 часа ще бъде отбелязан Международният ден на хората с увреждания, обявен през 1992 г. от Генералната асамблея на ООН. Това съобщиха от пресцентъра на Общината. Посланията на този ден са различни, защото и политиките по отношение на хората с увреждания имат много лица. Предизвикателството на този ден е, че той задължава всички, които говорят и обсъждат проблемите на хората с увреждания, да слагат ударението върху самия човек и неговата индивидуалност и лично достойнство, а не да се акцентира върху неговото увреждане. Това е европейският модел на политики към и за хората с увреждания, който и България следва.", "date": "2017.12.01", "title": "Бургас: Международният ден на хората с увреждания ще бъде отбелязан в Младежкия културен център"}
{"url": "http://www.focus-news.net/news/2017/12/01/2462768/vecernji-list-slobodan-pralyak-e-ostavil-proshtalno-pismo-koeto-mozhe-da-pomogne-na-razsledvaneto.html", "text": "След като военновременният командир на босненските хървати извърши зрелищно самоубийство в съдебната зала на Трибунала в Хага, е трудно да се избегне съмнението, че Слободан Праляк е разполагал с информация, че съдът ще потвърди по-рано издадената срещу него присъда. Вместо стигмата на военнопрестъпник, бившият генерал избра смъртта – и за нея изглежда е имал детайлно изготвен план, пише електронното издание Vecernji List.\r\nСпоред информацията, с която разполага редакцията, Праляк е планирал самоубийството си още преди две години. Нито приятелите, нито дори най-близките членове на семейството му не са знаели за плана му. Но в дома му в Кралевац е открито писмо с препоръка да бъде отворено, само в случай на внезапната смърт на бившия генерал. В него е запечатано последното желание на Праляк, а именно – да бъде кремиран. Инструкцията е дадена от самия него преди около две години, което – според коментара на редакцията  - би могло да означава, че тъкмо тогава хърватинът е започнал да планира сериозно самоубийството си. Тереза Герова", "date": "2017.12.01", "title": "Vecernji List: Слободан Праляк е оставил прощално писмо, което може да помогне на разследването"}
{"url": "http://www.focus-news.net/news/2017/12/01/2462769/smolyan-preskonferentsiya-po-proekt-za-predostavyane-na-uslugi-za-ranno-detsko-razvitie-shte-se-provede-v-grada.html", "text": "Пресконференция по проект „Предоставяне на услуги за ранно детско развитие в община Смолян” ще се проведе в Смолян, съобщиха от пресцентъра на община Смолян. Тя ще се проведе от 15.00 часа в Общностния център за предоставяне на интегрирани услуги за деца до 7-годишна възраст. Проектът е финансиран от Оперативна програма „Развитие на човешките ресурси“ 2014-2020. На пресконференцията ще се представят предвидените за реализиране дейности, целевите групи и услугите, които предоставя центъра.", "date": "2017.12.01", "title": "Смолян: Пресконференция по проект за предоставяне на услуги за ранно детско развитие ще се проведе в града"}
{"url": "http://www.focus-news.net/news/2017/12/01/2462770/sliven-semeynite-registri-v-grada-i-naselenite-mesta-v-obshtinata-veche-sa-tsifrovizirani.html", "text": "Семейните регистри в Сливен и населените места в общината вече са цифровизирани, съобщиха от пресцентъра на Общината. 12 от населените места в общината са свързани с централния сървър и използват софтуерния продукт за работа. Останалите населени места имат акаунти и връзката може да се осъществи много бързо.\r\nС приложния софтуер работят длъжностните лица по гражданско състояние в общинската администрация.\r\nНамирането на информация вече става бързо и не се налага разлистване на томове и страници.", "date": "2017.12.01", "title": "Сливен: Семейните регистри в града и населените места в общината вече са цифровизирани"}
{"url": "http://www.focus-news.net/news/2017/12/01/2462771/mariya-hristova-bchk-informiranostta-v-oblastta-na-virusa-na-spin-e-osnoven-kriteriy-da-se-predpazim-i-da-si-osigurim-neobhodimata-sigurnost-i-zdrave.html", "text": "Информираността в областта на вируса на СПИН е основен критерий да се предпазим и да си осигурим необходимата сигурност и здраве. Това каза в сутрешния блок „Добро утро, България“ на Радио „Фокус“ заместник координаторът на младежката структура на БЧК Мария Христова по повод Световния ден за борба със заболяването- 1 декември. Тя допълни, че от началото на тази година има регистрирани нови 220 ХИВ- позитивни лица, като от 1986 година до сега над 2 600 са общо носители на вируса. По думите й най-често заразяващата се група, която се определя от около 90% от новорегистрираните ХИВ позитивни, са мъже. „Носителите на ХИВ са най-вече млади хора като възрастовите групи са 30-39 г. и след това 20-29 г. Със сигурност ще има хора, които или се притесняват да проверят своя ХИВ статус, или не са достатъчно информирани, за да знаят как да го направят, така че тези цифри са по-големи. Ако излезем от тези чисто практичните статистически неща, за мен генерално отново всичко опира до информация – за това колко знаем и дали знаем как да се пазим“, коментира Мария Христова. Тя допълни, че всеки, който желае да се изследва може да го направи безплатно и анонимно на територията на цялата страна, като уточни, че това е необходимо да се прави няколко пъти в годината и особено след рисков сексуален контакт.", "date": "2017.12.01", "title": "Мария Христова, БЧК: Информираността в областта на вируса на СПИН е основен критерий да се предпазим и да си осигурим необходимата сигурност и здраве"}
{"url": "http://www.focus-news.net/news/2017/12/01/2462772/evrokomisaryat-mariya-gabriel-iskame-sotsialnite-medii-da-zapochnat-da-nosyat-po-golyama-otgovornost.html", "text": "Искаме социалните медии да започнат да носят по-голяма отговорност. Това каза българският комисар по цифровата икономика и цифровото общество Мария Габриел по време на кръгла маса на тема \"Предизвикателства пред медийния сектор в Европа\" във връзка с преразглеждането на Директивата за аудиовизуалните медийни услуги, предаде репортер на Агенция „Фокус“. Габриел обясни, че в момента има три въпроса, които се разглеждат по директивата. „Първият е за разширяване на обхвата на директивата и до социалните медии, тъй като искаме те да започнат да носят по-голяма отговорност. Смятам, че в този цифров свят има място за отговорност на всички медии“, обясни Мария Габриел.\r\nПо думите й по вторият въпрос на директивата е за промотирането на европейските произведения и по него вече има споразумение между съзаконодателите. „Комисията предложи всяка държава да гарантира 20% дял за европейски произведения, но в крайна сметка се споразумяхме това да стане на 30%. Това, което беше водещо при нас, е да видим какво е отношението в различните държави членки на ЕС. Има още въпроси, които ще търпят дискусия“, каза още тя.\r\nМария Габриел обясни, че третият въпрос, който ще се разглежда, е свързан с рекламата, но по него все още има много дебати. „Досега имаше право на 12 минути реклама за един час. А сега директивата предлага ограничения, които предвиждат от 7.00 до 23.00 часа рекламите да не надхвърлят 20%, за да има по-голяма гъвкавост за продуктово позициониране. Предложението въвежда онези правила, които трябва да защитават най-чувствителните – децата, алкохола, вредните храни. Европейският съюз предвижда и държавите членки сами да определят своето най-гледано време, но лично аз смятам, че по този начин ще стане огромно фрагментиране. Тези точки в момента са на масата, нямаме все още индикация за намиране на обща позиция“, каза още еврокомисарят.\r\nЦветилена СИМЕОНОВА", "date": "2017.12.01", "title": "Еврокомисарят Мария Габриел: Искаме социалните медии да започнат да носят по-голяма отговорност"}
{"url": "http://www.focus-news.net/news/2017/12/01/2462773/blagoevgrad-paten-intsident-ogranichava-dvizhenieto-v-rayona-na-sandanski-po-pat-i-1.html", "text": "Временно движението по път I-1 Струмяни - Сандански, 2 км преди Сандански, в посока София се осъществява в една лента, поради пътнотранспортно произшествие. Това съобщиха от пресцентъра на Агенция „Пътна инфраструктура”. Движението се осъществява двупосочно в свободната лента и се регулира от пътна полиция.", "date": "2017.12.01", "title": "Благоевград: Пътен инцидент ограничава движението в района на Сандански по път I-1"}
{"url": "http://www.focus-news.net/news/2017/12/01/2462774/pazardzhik-sazdadena-e-neobhodimata-organizatsiya-za-izvarshvane-prevantivni-merki-po-povod-na-ochakvanoto-vloshavane-na-vremeto.html", "text": "Работно съвещание под ръководството на заместник-министър Стефан Балабанов се проведе в ОД МВР – Пазарджик, съобщи за Радио „Фокус“ – Пазарджик Мирослав Стоянов, говорител на ОД МВР-Пазарджик. Във връзка с проведеното заседание на Националния щаб за защита при бедствия за ръководител и координатор на дейностите за териториите на областите Пловдив, Пазарджик и Смолян е определен заместник-министърът на вътрешните работи Стефан Балабанов. „По негово разпореждане снощи в сградата на ОД МВР - Пазарджик се проведе заседание, в което взеха участие директорите на областните дирекции в Пазарджик, Пловдив, Смолян, директорът на РД ПБЗН – Пазарджик, представители на областната администрация в Пазарджик. Създадена е необходимата организация за извършване на комплекс от превантивни мерки по повод на очакваното влошаване на времето – наличие на силен вятър и обилни валежи. В реално време се извършва непрекъснат мониторинг на язовирите и речните корита на териториите на трите области, състоянието на пътната мрежа, електропреносната мрежа и рисковите места за образуване на свлачищни процеси. В тези дейности са ангажирани автопатрули на полицейските управления, дежурни екипи от районните служби „Пожарна безопасност и защита на населението“, областните и общинските администрации, кметовете на населените места, фирмите ангажирани с пътната поддръжка  и електроразпределителното дружество“, уточни Стоянов. \r\nТой допълни, гражданите могат да подават своевременно информация на телефон 112. До отминаване на лошото време е ситуиран и допълнителен център в ОД МВ Р- Пазарджик, в който могат да се получават и обобщават сигнали от трите области на телефон 0888 481 353.\r\nАлбена ЖИЛЕКОВА", "date": "2017.12.01", "title": "Пазарджик: Създадена е необходимата организация за извършване превантивни мерки по повод на очакваното влошаване на времето"}
{"url": "http://www.focus-news.net/news/2017/12/01/2462775/kardzhali-58-godishen-mazh-e-pochinal-sled-kato-mu-priloshalo-dokato-upravlyaval-avtomobila-si.html", "text": "58-годишен мъж е починал, след като му прилошало, докато управлявал автомобила си. Това съобщиха от Областната дирекция на МВР – Кърджали. Произшествието станало в района на село Постник вчера около 17.00 часа. Мъжът пътувал със съпругата си и по време на движение се почувствал зле. Успял да спре, загубил съзнание и пристигнал медицински екип констатирал смъртта му. Дежурна оперативна група от Районно управление „Полиция” – Момчилград е извършила оглед. Няма данни за насилствена смърт. Тялото е транспортирано за аутопсия в кърджалийската болница. Образувано е досъдебно производство.", "date": "2017.12.01", "title": "Кърджали: 58-годишен мъж е починал, след като му прилошало, докато управлявал автомобила си"}
{"url": "http://www.focus-news.net/news/2017/12/01/2462776/blagoevgrad-zapochna-montiraneto-na-25-metrovoto-koledno-darvo-pri-sgradata-na-obshtinata.html", "text": "Започна монтирането на коледното дърво при сградата на Община Благоевград. Това съобщиха от пресцентъра на Община Благоевград. 25-метровата елха се поставя от специализирана техника.\r\nПредстои дървото да бъде украсенo, като по цялата му дължина ще бъдат поставени хиляди лампички и празнични елементи. Вече е монтирана празничната украса и в по-голямата част на града.\r\nОфициално Коледните светлини на площад „Георги Измирлиев“ в Благоевград ще бъдат пуснати на 5 декември, когато ще бъде изнесена и богата празнична програма.\r\nПрез целия месец декември, в Благоевград ще се усеща празнична атмосфера, благодарение на разнообразните прояви, подготвени от общинското ръководство за жителите и гостите на града. Предвидени са множество концерти, изложби и изненади.\r\nБлагодарение на усилията на кмета д-р Атанас Камбитов и неговия екип, програмата за Коледно-новогодишните празници в Благоевград става все по-богата, с всяка изминала година.", "date": "2017.12.01", "title": "Благоевград: Започна монтирането на 25-метровото коледно дърво при сградата на Общината"}
{"url": "http://www.focus-news.net/news/2017/12/01/2462777/burgas-neftohimik-2010-shte-pusne-bezplatno-uchastnitsite-ot-srednoshkolskoto-obshtinsko-parvenstvo-po-voleybol-za-kupata-na-kmeta.html", "text": "„Нефтохимик 2010“ ще пусне безплатно участниците от средношколското общинско първенство по волейбол за купата на кмета на днешното дерби от Суперлигата при мъжете срещу „Монтана“. Това каза мениджърът на бургаския клуб Огнян Томов, съобщиха от пресцентъра на Община Бургас. Мачът ще се проведе от 18.30 часа в зала „Младост“.\r\nБезплатен вход е осигурен и за младежи и девойки от социални центрове на територията на община Бургас. Цената на билетите си остава 3 лева, а ученици и пенсионери ще плащат по 2 лева. Преди двубоя между „Нефтохимик 2010“ и „Монтана“, в зала „Младост“ ще се проведе финалът от средношколското общинско първенство по волейбол за купата на кмета за юноши, 11 и 12 клас.\r\nНачалото е в 15.00 часа. Един срещу друг на полето ще застанат отборите на Гимназия с преподаване на немски език „Гьоте“ и Професионална гимназия по електротехника и електроника „Константин Фотинов“.\r\nСъвместната инициатива е на Община Бургас и ВК „Нефтохимик 2010“. Целта е да се остави един незабравим спомен у всички, които обичат и тренират волейбол, както и да се привлекат повече юноши и девойки, които да практикуват най-успешния в последните години колективен спорт у нас.\r\nНа награждаването, което е веднага след финала, ще присъстват легендарният волейболист от близкото минало и настоящ член на Българската федерация Борислав Кьосев, старши треньорът на шампиона „Нефтохимик 2010“ Найден Найденов, както и някои от асовете на отбора.", "date": "2017.12.01", "title": "Бургас: „Нефтохимик 2010“ ще пусне безплатно участниците от средношколското общинско първенство по волейбол за купата на кмета"}
{"url": "http://www.focus-news.net/news/2017/12/01/2462778/sliven-svetlinite-na-kolednata-elha-grada-shte-badat-zapaleni-na-6-dekemvri.html", "text": "Програмата за Коледните и Новогодишните празници в Сливен започва на 6 декември в 17.00 часа със запалване светлините на коледната елха. Това съобщи пред Радио „Фокус“ – Сливен зам.-кметът на Общината Пепа Чиликова. В празника ще вземат участие деца от детските градини в Сливен и формации от Военен клуб - Сливен. Специален гост на тържеството ще бъде Дивна.\r\nНа четири места в града ще бъдат засадени елхи, които ще бъдат украсени за празника. Коледният базар тази година ще бъде разположен на бул. „Цар Освободител“, в района пред НТС и ще бъде отворен от 11 до 31 декември.", "date": "2017.12.01", "title": "Сливен: Светлините на коледната елха града ще бъдат запалени на 6 декември"}
{"url": "http://www.focus-news.net/news/2017/12/01/2462779/tirana-times-albaniya-se-podgotvya-za-tezhki-navodneniya-loshoto-vreme-vze-parva-zhertva-i-predizvika-transporten-haos.html", "text": "Албания се подготвя за тежки наводнения, след като проливните дъждове, обхванали страната през последното денонощие, се очаква да продължат и през следващите дни, пише електронното издание Tirana Times.\r\nВ четвъртък вечер отделни части на страната вече бяха потопени под  вода, а основната магистрала, свързваща Тирана с Драч, бе затворена за трафик. Властите съобщиха за редица наводнени пътища и земеделски площи. На места има срив в електроразпределителната мрежа, а отстраняването на проблемите по нея доведоха до смъртта на 50-годишен електротехник от Фиер, разположен в южната част на страната. \r\nЕкипите на службите за гражданска защита започнаха да се подготвят за очакваното бедствие още в началото на седмицата, когато синоптиците предупредиха за обилните количества дъжд, които се очакват в страната. Министерството на образованието заяви, че закрива всички училища и детски градини, за да защити живота и здравето на учениците и децата в предучилищна възраст.\r\nПо данни на Министерството на вътрешните работи северозападният район около град Шкодра е най-силно засегнат от наводненията, докато в южната част на страната има сериозни затруднения в движението заради свлачища.\r\nДесетки семейства в Централна и Южна Албания може да се наложи да бъдат евакуирани, алармираха властите. Болници и полицейски участъци също са засегнати от лошото време, което създава допълнителни затруднения на властите да окажат помощ на бедстващото население. \r\nСъщевременно бе съобщено, че всички фериботни услуги до съседна Италия и Гърция са прекратени, затруднено е движението и по пътя към международното летище в албанската столица.  Тереза Герова", "date": "2017.12.01", "title": "Tirana Times: Албания се подготвя за тежки наводнения - лошото време взе първа жертва и предизвика транспортен хаос"}
{"url": "http://www.focus-news.net/news/2017/12/01/2462780/nedyalko-slavov-oblasten-upravitel-na-smolyan-osigureno-e-denonoshtno-nablyudenie-na-rekite-i-yazovirite-v-oblastta-zaradi-ochakvanite-obilni-valezhi.html", "text": "Очакваните обилни валежи за област Смолян днес са в сферата на оранжевия код, като за целта сме осигурили денонощно наблюдение на речните корита и язовирите в региона. Това каза за Радио „Фокус“ – Смолян областният управител Недялко Славов. Той подчерта, че за момента ситуацията е изключително спокойна и засега има достатъчно свободни обеми в реките и язовирите, които да поемат прогнозираните количества валежи, стига те да не са по-сериозни и да превишават прогнозите. „Имаме разпореждания, получени от Националния кризисен щаб. В Пазарджик имаше среднощно заседание със заместник-министър Стефан Балабанов, който е разпределен да отговаря за Пазарджик, Пловдив и Смолян. В него участва заместник-областният управител. Спуснати са указания към общините и към членовете на областния кризисен щаб. В координация се с общинските кризисни щабове, активиран е планът за защита при наводнения, нащрек сме и в готовност“, каза още Недялко Славов.\r\nНели ГЕРГЬОВСКА", "date": "2017.12.01", "title": "Недялко Славов, областен управител на Смолян: Осигурено е денонощно наблюдение на реките и язовирите в областта заради очакваните обилни валежи"}
{"url": "http://www.focus-news.net/news/2017/12/01/2462781/pg-na-bsp-dava-protsedurata-po-priemaneto-na-byudzhet-2018-na-konstitutsionniya-sad.html", "text": "ПГ на БСП дава процедурата по приемането на Бюджет 2018 на Конституционния съд. Това каза на брифинг в Народното събрание зам.-председателят на ПГ на БСП Жельо Бойчев, предаде репортер на Агенция „Фокус“. „ГЕРБ и ОП скриха дебата по обсъждането на Бюджет 2018 от българските граждани“, заяви той. „Противопоставяме се на поредния опит за неглижиране на НС. Това се превръща в политика на ГЕРБ. Беше ни обяснено, че няма смисъл да се правят предложения в бюджета, защото щели да бъдат необвързани“, коментира Жельо Бойчев. „Властта в България произтича от народа, а оттам от парламента. Не може министър Горанов да налага волята си на Народното събрание. БСП категорично ще се противопостави на тенденцията от страна на ГЕРБ непрекъснато да обезличава парламента“, посочи той. „Предложението на Васил Антонов беше прието, но в крайна сметка с окончателното гласуване, то не се съдържа в бюджета“, обясни депутатът. \r\nДепутатът Васил Антонов от БСП, чието предложение за отпускане на 1,130 млн. лева за храма „Александър Невски“ и Зографския манастир първо беше прието, а после отхвърлено при гласуването на бюджета вчера, коментира: „Успешен е опитът НС да бъде превърнато в мокър печат към министъра на финансите“. „Чл.6 с предложението ми е действащ и това е причината, поради която ще дадем процедурата на Конституционния съд“, заяви той. \r\nБиляна ИВАНОВА", "date": "2017.12.01", "title": "ПГ на БСП дава процедурата по приемането на Бюджет 2018 на Конституционния съд"}
{"url": "http://www.focus-news.net/news/2017/12/01/2462782/burgas-masov-futbolen-turnir-za-detsa-zapochva-v-grada.html", "text": "Масов футболен турнир започва днес в Бургас и ще продължи до неделя. Това съобщиха от пресцентъра на Община Бургас. Държавният турнир е за четири възрастови групи: родени 2007, 2008, 2009 и 2010 година. Организатор е ДФК „Звездичка“, със съдействието и помощта на Община Бургас и Зоналният съвет на БФС. Общо 40 отбора от цялата страна ще вземат участие и според специалистите именно каймакът на подрастващото поколение в тези възрасти ще бъде в морския град. За абсолютно всички футболисти и отбори са осигурени медали, грамоти, купи, предметни награди, топки и сертификати за феърплей като в Шампионска лига. Домакините също така са се погрижили и за други задължителни удобства: прекрасни игрища за себераздаване във всека една възрастова група, санитарни помещения, модерни съблекални и хотелска част на логистични места. \r\nЗа наборите 2007 и 2008 година, програмата през следващите три дни ще е в новоизградения комплекс на „звездичките“- „Театър на мечтите“. За 2009 година пъстротата от двубои е на другата клубна база „Звездичка Арена“, пак в жк „Славейков“. А за 2010 година срещите ще са в зала „Електра“ на ул. „Янко Комитов 16 А, пак в ж.к. „Славейков“. В неделя когато са срещите за разпределение на медалите, ще има срещи и на комплекса „Каменица Арена“, стопанисван от „Бургас спорт“. На награждаването ще присъства със сигурност почетния прездиент на бургаския клуб- червената легенда Анатоли Нанков. Със сигурност сред децата ще бъдат и много разпознаваеми лица от местната власт и цар футбол на национално ниво. \r\nПо това време на годината държавен турнир с подобен мащаб при децата, традиционно бива организиран от немския колос „Байерн“. Бургаският клуб няма историята и ресурсите на великия клуб, но устремно се е насочил да се равнява по големите и да следва техния път на развитие в ДЮШ. „Нищо, че е трудно, а понякога обезкуражаващо. Децата и тяхното бъдеще обаче са онази мотивация, заради която клубове като „Звездичка“ се превърнаха в символи на битката и победата“ каза Петър Алексиев- основната движеща сила за този турнир и председател на „звездичките“.", "date": "2017.12.01", "title": "Бургас: Масов футболен турнир за деца започва в града"}
{"url": "http://www.focus-news.net/news/2017/12/01/2462783/aktsenti-v-predavaneto-chasat-na-blagoevgrad-na-radio-fokus-pirin.html", "text": "В днешното издание на предаването „Часът на Благоевград“ на Радио „Фокус“ – Пирин ще предоставим информация за проекта „Въвеждане на мерки за енергийна ефективност, осигуряване на достъп на хора с увреждания и цялостно обновяване на фасадите на сгради на ОД МВР и Първо РПУ – Благоевград”, който бе представен в Благоевград. Това е поредният проект на Община Благоевград, който се реализира по ОП „Региони в растеж“ ‎2014 -2020.\r\nВъв втората част на предаването ще представим програмата за коледно-новогодишните празници в Благоевград.\r\nВие, нашите слушатели, също може да се свържете с нас на телефоните в студиото – 0885 303 373 и 073/ 88-55-81 или на е-майл: pirin@focus-news.net, за да коментирате всякакви теми и въпроси, които са свързани с Община Благоевград.\r\nПредаването „Часът на Благоевград“ се излъчва на честотите на Радио „Фокус“ – Пирин всеки петък от 12.00 до 13.00 часа с водещ Лора Калчева.", "date": "2017.12.01", "title": "Акценти в предаването „Часът на Благоевград“ на Радио „Фокус“ – Пирин"}
{"url": "http://www.focus-news.net/news/2017/12/01/2462784/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "След като военновременният командир на босненските хървати извърши зрелищно самоубийство в съдебната зала на Трибунала в Хага, е трудно да се избегне съмнението, че Слободан Праляк е разполагал с информация, че съдът ще потвърди по-рано издадената срещу него присъда. Вместо стигмата на военнопрестъпник, бившият генерал избра смъртта – и за нея изглежда е имал детайлно изготвен план, пише електронното издание Vecernji List.\r\nСпоред информацията, с която разполага редакцията, Праляк е планирал самоубийството си още преди две години. Нито приятелите, нито дори най-близките членове на семейството му не са знаели за плана му. Но в дома му в Кралевац е открито писмо с препоръка да бъде отворено, само в случай на внезапната смърт на бившия генерал. В него е запечатано последното желание на Праляк, а именно – да бъде кремиран. Инструкцията е дадена от самия него преди около две години, което – според коментара на редакцията  - би могло да означава, че тъкмо тогава хърватинът е започнал да планира сериозно самоубийството си.\r\n*** Албания се подготвя за тежки наводнения, след като проливните дъждове, обхванали страната през последното денонощие, се очаква да продължат и през следващите дни, пише електронното издание Tirana Times.\r\nВ четвъртък вечер отделни части на страната вече бяха потопени под  вода, а основната магистрала, свързваща Тирана с Драч, бе затворена за трафик. Властите съобщиха за редица наводнени пътища и земеделски площи. На места има срив в електроразпределителната мрежа, а отстраняването на проблемите по нея доведоха до смъртта на 50-годишен електротехник от Фиер, разположен в южната част на страната. \r\nЕкипите на службите за гражданска защита започнаха да се подготвят за очакваното бедствие още в началото на седмицата, когато синоптиците предупредиха за обилните количества дъжд, които се очакват в страната. Министерството на образованието заяви, че закрива всички училища и детски градини, за да защити живота и здравето на учениците и децата в предучилищна възраст.\r\nПо данни на Министерството на вътрешните работи северозападният район около град Шкодра е най-силно засегнат от наводненията, докато в южната част на страната има сериозни затруднения в движението заради свлачища.\r\nДесетки семейства в Централна и Южна Албания може да се наложи да бъдат евакуирани, алармираха властите. Болници и полицейски участъци също са засегнати от лошото време, което създава допълнителни затруднения на властите да окажат помощ на бедстващото население. \r\nСъщевременно бе съобщено, че всички фериботни услуги до съседна Италия и Гърция са прекратени, затруднено е движението и по пътя към международното летище в албанската столица.\r\n*** Върховният съд на Гърция анулира брак на еднополова двойка, сключен през 2008 г. на остров Тилос с разрешението на местния кмет, отбелязва електронното издание Ekathimerini.\r\nСъдиите потвърдиха предсрочната заповед на прокуратурата в Родос, която обяви за незаконни подобен тип сватби. \r\nСъдът заяви, че решението се основава на закона, „който отразява моралните и социални ценности и традиции на гръцкия народ, които не подкрепят легализирането на брака между хомосексуални двойки\".\r\nОрганът припомня, че партньорите от същия пол имат право на граждански съюз, което предоставя на еднополовите двойки равни права с хетеросексуалните. Очаква се двойката да отнесе делото до Европейския съд по правата на човека.\r\n*** В рамките на телефонен разговор, проведен в късните часове на 30 ноември, канцлерът на ФРГ Ангела Меркел е дала обещание на турския държавен глава Реджеп Тайип Ердоган да работи в посока за по-бързото предоставяне на обещаната от Европейския съюз помощ за Анкара за справяне с бежанската криза, съобщава вестник Hurriyet, като се позовава на източници, близки до президентството. \r\nВ телефонния разговор Ердоган и Меркел са обсъдили регионалните проблеми, ситуацията в Сирия и двустранните отношения между Берлин и Анкара, уточняват източниците на редакцията, като допълват, че турският президент е информирал канцлера за резултатите от тристранната среща за Сирия, проведена в руския черноморски курорт Сочи на 22 ноември. \r\nДвамата лидери са постигнали съгласие да засилят двустранните контакти на високо равнище, след като Германия завърши формирането на новото правителство.\r\n***", "date": "2017.12.01", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/12/01/2462785/hamid-hamid-dps-uchastieto-na-natsionalistite-vav-vlastta-e-nesavmestimo-s-evropeyskite-tsennosti.html", "text": "Участието на националистите във властта е несъвместимо с европейските ценности. Това заяви от парламентарната трибуна народният представител от ПГ на ДПС Хамид Хамид, по време на дебатите по Решението за приемане на Позиция на НС по проекта на Програма на Република България за Председателството на Съвета на ЕС, предаде репортер на Агенция „Фокус”. „Демократична Европа непрекъснато ни дава пример за това как трябва да противостоим на националистическата вълна и да не допускаме националистите и радикалистите във властта. Само преди дни ЕС ни напомни, че ние трябва да се научим от историческите уроци и да не повтаряме грешките на миналото”, заяви Хамид.  „В рамките на парламентарното измерение на председателството на Съвета на ЕС, миналата седмица ние посрещнахме председателя на Европейския парламент, заедно с представители на политически групи. На това високо събитие обаче не присъстваха председатели на всички политически групи, каквато е досегашната практика”, допълни той и определи това като „ ясна оценка на ЕС за участието на националисти във властта”. \r\nВ реплика Юлиан Ангелов от „Обединени патриоти” заяви, групата на ДПС винаги се изказва в подкрепа на малцинствата, но винаги гласува с „въздържал се”, когато се приемат решения и законопроекти, свързани с българите зад граница.  „Не може да говорите за права и свободи на малцинства и хора, но да не подкрепяте правата и свободите на българските общности зад граница и българските малцинства зад граница. Това е недопустимо, аргументира се той. \r\nИван ЛАЗАРОВ", "date": "2017.12.01", "title": "Хамид Хамид, ДПС: Участието на националистите във властта е несъвместимо с европейските ценности"}
{"url": "http://www.focus-news.net/news/2017/12/01/2462786/zhelyo-boychev-bsp-dori-svetite-mesta-hram-aleksandar-nevski-i-zografskiya-manastir-ne-spryaha-gerb-da-demonstrirat-silata-si.html", "text": "Дори тези свети места не пречупиха ГЕРБ от опита им ежедневно да демонстрират силата си. Това каза на брифинг в Народното събрание за.-председателят на ПГ на БСП Жельо Бойчев във връзка с отхвърлянето на предложението за отпускане на 1,130 млн. лева от бюджета за 2018 година за храма „Александър Невски“ и Зографския манастир, което първоначално беше прието, предаде репортер на Агенция „Фокус“. „Ще се противопоставяме на всеки опит НС да бъде подчинявано. НС избира правителството, а то се отчита на парламента. Не изпълнителната власт прави политиката в страната и не тя гласува за тази политика. Това е голямата битка, която започва БСП“, заяви той. „Министър Горанов не пое ангажимент да финансира тези свети места. За сметка на други български светини ще се отделят средствата, не това беше смисълът на предложението ни“, посочи Жельо Бойчев. \r\nБиляна ИВАНОВА", "date": "2017.12.01", "title": "Жельо Бойчев, БСП: Дори светите места храм „Александър Невски“ и Зографския манастир не спряха ГЕРБ да демонстрират силата си"}
{"url": "http://www.focus-news.net/news/2017/12/01/2462787/afp-reks-tilarsan-shte-se-sreshtne-v-bryuksel-s-vanshnite-ministri-na-es.html", "text": "Държавният секретар на САЩ Рекс Тилерсън ще пристигне в Брюксел за среща с министрите на външните работи на страните от Европейския съюз, на която ще бъде обсъдено трансатлантическото сътрудничество, предава AFP.\r\n„Външните министри ще имат неформална среща с държавния секретар на САЩ Рекс Тилърсън в Брюксел на 5 декември“, се казва в съобщение, разпространено от Европейския съвет.\r\nОчаква се Тилърсън да участва в среща на НАТО, която ще се проведе по-късно в същия ден. Тереза Герова", "date": "2017.12.01", "title": "AFP: Рекс Тилърсън ще се срещне в Брюксел с външните министри на ЕС"}
{"url": "http://www.focus-news.net/news/2017/12/01/2462788/pazardzhik-obshtina-peshtera-predpriema-deystviya-za-koordinatsiya-mezhdu-institutsiite-vav-vrazka-s-ochakvanoto-vloshavane-na-vremeto.html", "text": "Във връзка с информацията за очаквани опасности, постъпила от Националния институт по метеорология и хидрология към БАН и съгласно планираните превантивни мерки от Националния щаб, в община Пещера са предприети действия за координация между институциите. Това съобщи за Радио „Фокус“ – Пазарджик Стоян Йовчев, експерт в Общината. \r\nСекретарят на Общината Борис Фолев и началникът на полицейското управление гл. инспектор Елена Абаджиева определиха рамките на съвместната работа в случай на риск. „Дежурният на Общината ще предава на дежурния на Районно управление „Полиция” – Пещера регулярно информация за състоянието на реката. Ако завали дъжд, ще се следи състоянието на язовира в с. Капитан Димитриево. Неговият капацитет е 516 000 куб. м., в момента е пълен на по-малко от половината“, уточни Йовчев. Той допълни, че от Общината подават информация на всеки 2 часа. \r\nОт полицията ще поддържат връзка с най-голямото предприятие „Биовет“, за да получават информация за състоянието на неговия водоем „Чепински вриз“ и с Напоителни системи за състоянието на изравнителния водоем, който е в близост до „Чепински вриз“. И двете съоръжения се пълнят контролирано.\r\nАлбена ЖИЛЕКОВА", "date": "2017.12.01", "title": "Пазарджик: Община Пещера предприема действия за координация между институциите във връзка с очакваното влошаване на времето"}
{"url": "http://www.focus-news.net/news/2017/12/01/2462789/plovdiv-narusheno-e-vodopodavaneto-v-shest-sela-na-teritoriyata-na-oblastta-poradi-avarii.html", "text": "Жителите на шест села от Пловдивска област са с частично или изцяло нарушено водоподаване заради аварии. Това съобщиха за Радио „Фокус“ – Пловдив от водоснабдителното дружество. Без вода до 15.00 часа са домакинствата в селата Болярци, Розино, Мраченик и Белозем. С частично нарушено водоподаване до 15.00 часа пък са жителите на селата Белащица и Старосел.\r\nАвария от външна фирма-изпълнител при извършване на ремонтна дейност затруднява водоподаването на живущите по улиците „Изложение“, „Крайна“, „3-ти Март“ и „Ради Овчаров“ в Асеновград. Очаква се нормалното водоподаване в района да бъде възстановено до 17.00 часа днес.  \r\nТони МИХАЙЛОВ", "date": "2017.12.01", "title": "Пловдив: Нарушено е водоподаването в шест села на територията на областта поради аварии"}
{"url": "http://www.focus-news.net/news/2017/12/01/2462790/dragomir-stoynev-bsp-nyama-da-se-obrashtame-kam-prezidenta-rumen-radev-da-nalozhi-veto-na-byudzhet-2018-sami-shte-izvarvim-tozi-pat.html", "text": "Трябва да защитим честта и достойнството на българския парламент, няма да се обръщаме за помощ към държавния глава. Сами ще извървим този път. Това каза зам.-председателят на ПГ на БСП Драгомир Стойнев в отговор на въпрос дали БСП ще се обърне към президента Румен Радев да наложи вето на Закона за държавния бюджет, предаде репортер на Агенция „Фокус“. „Веднъж завинаги трябва да се разбере, че България е парламентарна република. Правителството е избрано от парламента и то служи на народа“, заяви той. \r\nБиляна ИВАНОВА", "date": "2017.12.01", "title": "Драгомир Стойнев, БСП: Няма да се обръщаме към президента Румен Радев да наложи вето на Бюджет 2018, сами ще извървим този път"}
{"url": "http://www.focus-news.net/news/2017/12/01/2462791/kyustendil-spryano-e-deloto-sreshtu-84-bivshi-i-nastoyashti-minyori-ot-bobov-dol-stachkuvali-zaradi-neizplateni-zaplati.html", "text": "Спряно е делото срещу 84 бивши и настоящи миньори от Бобов дол, стачкували заради неизплатени заплати. Това съобщи пред журналисти адвокат Ивона Павлова, защитник на част от миньорите по образувано гражданско дело по искане на „Въгледобив – Бобов дол”, предаде репортер на Радио „Фокус” – Кюстендил. Делото беше образувано в Окръжен съд – Кюстендил след подаден иск от страна на работодателя. Първото заседание, насрочено за 21 ноември, беше отложено заради неявяване на ищеца. Тогава съдът даде срок от 7 дни, в който ищецът трябваше да приложи съответните доказателства пред съда, но според адвокат Ивона Павлова това не е направено, което означава че делото е прекратено. По думите й това не означава, че работодателя не може в последващ период да изпълни исканията на съда и да внесе необходимата документация и да предостави доказателства, че стачката е незаконна.„Фокус” припомня, че протестът за неизплатените заплати на миньорите се проведе на 11 май 2017 година.\r\nВенцеслав ИЛЧЕВ", "date": "2017.12.01", "title": "Кюстендил: Спряно е делото срещу 84 бивши и настоящи миньори от Бобов дол, стачкували заради неизплатени заплати"}
{"url": "http://www.focus-news.net/news/2017/12/01/2462792/babh-izvarshva-zasileni-proverki-na-obekti-v-koito-se-predlaga-riba-i-ribni-produkti-v-tsyalata-strana.html", "text": "Българска агенция по безопасност на храните (БАБХ) извършва засилени проверки на обекти за производство и търговия с риба и рибни продукти, складове за търговия на едро, заведения за обществено хранене, обекти за търговия на дребно, пазари и борси които се предлага риба и рибни продукти в цялата страна. Това съобщиха от пресцентъра на БАБХ. Тематичните проверки са свързани с Никулден и засиленото предлагане и търсене на храни за празника и се извършват съвместно с Изпълнителна агенция по рибарство и аквакултури и Комисия за защита на потребителите. Целта е да се гарантира безопасността на храните и да се предотврати всеки опит на недобросъвестни търговци за злоупотреби. \r\n   При проверките инспекторите ще следят за регистрацията на обектите, наличие на документи за произход и безопасност на рибата, спазване на срокове и условия на съхранение, съответствие с изискванията за етикетиране съответствие на сградов фонд и оборудване с действащото законодателство в областта на храните, наличие на системи за управление безопасността на храните или процедури основани на тях и други.\r\nПрез 2016 година при извънредни проверки за Никулден са издадени 20 предписания и са съставени 4 Акта за установяване на административно нарушение. Общото количество на бракуваната риба е 255 килограма.:\r\nВърху повърхността на прясната риба има много тънък слой слуз, ако слузта е обилна, а слоят плътен, това означава, че рибата е престояла по-дълго време. Люспите на рибата трябва да са блестящи, плътно залепени за тялото. Не трябва да има разкъсвания. Хрилете трябва да са с розово-червен цвят. Очите трябва да са бистри. При натискане с пръст, вдлъбнатината трябва да изчезне бързо.", "date": "2017.12.01", "title": "БАБХ извършва засилени проверки на обекти, в които се предлага риба и рибни продукти в цялата страна"}
{"url": "http://www.focus-news.net/news/2017/12/01/2462793/evrokomisaryat-mariya-gabriel-fenomenat-na-falshivi-novini-e-mnogo-slozhen-i-delikaten-i-samo-ako-se-obedinim-na-nivo-es-mozhem-da-se-spravim-s-nego.html", "text": "Феноменът на фалшиви новини е много сложен и деликатен и само ако се обединим на ниво ЕС, можем да се справим с него. Това каза българският комисар по цифровата икономика и цифровото общество Мария Габриел по време на кръгла маса на тема \"Предизвикателства пред медийния сектор в Европа\" във връзка с фалшивите новини, предаде репортер на Агенция „Фокус“.\r\n„Фалшивите новини не са нов феномен и смятам, че всички сме наясно с него. Още от Античността съществуват такива примери - с моя екип намерихме такива още от 445 г. пр. н. Това, което не е ново обаче, са лекотата и скоростта, с които те могат да се разпространяват, и мащабите, които могат да придобият. Говорим за надвиснала опасност над нас като демокрация, общество, принципи и ценности. Затова приех с голяма отговорност това, което президентът Юнкер даде на мен като мисия - да анализирам това, което се случва, по този въпрос. С екипа ми стартирахме обществена консултация и приканвам всички да се включат в нея, защото тя дава основата, по която искаме да работим“, обясни Габриел.\r\nОт думите ѝ стана ясно, че предстои работа на високо равнище по три основни направления във връзка с фалшивите новини. „Най-напред трябва да създадем определение за фалшива новина, защото до момента няма такова. Второ, трябва идентифициране на добри практики –за мен е важно всички на ниво Европейски съюз да ги идентифицираме и да разберем как да си бъдем взаимно полезни. И, на трето място, трябва да се обмисли какви действия могат да се предприемат. Но все още не сме на етап действие, а на етап разсъждаване. Моята цел е да покажем, че феноменът фалшиви новини е много сложен и деликатен и само с включване на всички участници в него можем да излезем с такава стратегия“, каза още тя.\r\nЕврокомисарят уточни, че в момента тече кандидатстването за членове на групата на високо равнище. „За мен ще бъде чест да видя български представител в нея. Ще създадем различни подгрупи, като една от тях ще е за журналисти, защото вярвам, че медийното образование е ключов елемент в борбата с фалшивите новини“, каза още тя и уточни, че важно е да се работи повече и с академичните среди и с научните изследователи.\r\n„Свободата на изразяване и правото на достъп до информация са червена линия за мен – те са неприкосновени. Знам колко трудно е да се намери балансът, но вярвам, че заедно всички можем да го направим“, каза още Мария Габриел.\r\nЦветилена СИМЕОНОВА", "date": "2017.12.01", "title": "Еврокомисарят Мария Габриел: Феноменът на фалшиви новини е много сложен и деликатен и само ако се обединим на ниво ЕС, можем да се справим с него"}
{"url": "http://www.focus-news.net/news/2017/12/01/2462794/burgas-ustanovena-e-samolichnostta-na-mazha-koyto-beshe-otkrit-martav-v-rayona-na-pristanishteto.html", "text": "Установена е самоличността на мъжа, който беше открит мъртъв около 09.00 часа тази сутрин в морето между кораб и кейовата стена в района на трето корабно място, съобщиха от Областната дирекция на МВР - Бургас. Това е 61-годишният Янко У. от Бургас, който е работил на моторен влекач „Европа“ и е бил нощна смяна. \r\nТялото на мъжа е извадено от водата от служители на Гранична полиция, като е транспортирано за аутопсия в Съдебна медицина в УМБАЛ-Бургас за установяване причините за настъпването на смъртта, както и евентуално времето, по което е изгубил живота си.", "date": "2017.12.01", "title": "Бургас: Установена е самоличността на мъжа, който беше открит мъртъв в района на пристанището"}
{"url": "http://www.focus-news.net/news/2017/12/01/2462795/filip-popov-bsp-tsyalata-protsedura-po-byudzheta-za-2018-g-beshe-protivozakonna.html", "text": "Цялата процедура по бюджета беше противозаконна. Като започнем от неговото обществено обсъждане, което на практика не се състоя, до приемането му в бюджетна комисия на първо четене за 2 часа. Това каза на брифинг в Народното събрание секретарят на ПГ на БСП Филип Попов, предаде репортер на Агенция „Фокус“. „Говорим за над 30 млрд. лева, парите на всички българи“, заяви той. „Предложението на Васил Антонов беше прието на два пъти, но не се съдържа в окончателния вариант на бюджета“, обясни Филип Попов. „Това е битка на парламентаризма, демокрацията, плурализма и правовата държава срещу продължаващия опит на ГЕРБ и управляващите да наложат друг тип управление, но не и парламентарна република“, каза още той. \r\nБиляна ИВАНОВА", "date": "2017.12.01", "title": "Филип Попов, БСП: Цялата процедура по бюджета за 2018 г. беше противозаконна"}
{"url": "http://www.focus-news.net/news/2017/12/01/2462796/blagoevgrad-vazstanoveno-e-dvizhenieto-po-pat-i-1-strumyani-sandanski.html", "text": "Възстановено е движението по път I-1 Струмяни - Сандански 2 км преди град Сандански, в посока София. Това съобщиха от пресцентъра на Агенция „Пътна инфраструктура”. Временната организация на движението бе наложена поради пътнотранспортно произшествие.", "date": "2017.12.01", "title": "Благоевград: Възстановено е движението по път I-1 Струмяни - Сандански"}
{"url": "http://www.focus-news.net/news/2017/12/01/2462797/der-mnchner-merkur-liderat-na-alternativa-za-germaniya-prizova-partiyata-si-da-ne-se-stremi-kam-prezhdevremenna-vlast.html", "text": "Съпредседателят на популистката „Алтернатива за Германия“ Александер Гауланд посъветва партията да не се стреми към преждевременна власт, защото денят за поемане на отговорността за управление ще дойде рано или късно, отбелязва баварският ежедневник  Der Münchner Merkur. \r\n„Можем да направим това само когато сме на равна нога с другите партии, като нашите партньори от „Партията на свободата на Австрия\", поясни Гауланд.\r\n„Алтернатива за Германия“ не трябва да се насочва твърде рано към правителствената перспектива, в противен случай ще бъде изтласкана от масата“, допълни политикът. \r\nС оглед на предстпящия партиен конгрес през уикенда, Гауланд отново остави отворен въпроса дали ще се кандидатира за председател на „Алтернатива за Германия“, като същевременно подчерта, че новият лидер трябва да отразява „целия спектър на партията“. \r\nКандидатът за председателския пост Георг Паздерски иска да допринесе с военния си опит за ръководството на дясната популистка партия.\r\nТой добави, че с оглед на вътрешните конфликти в партията „един успял военен винаги ще бъде в състояние… да предотвратява недоразумения и да защитава от предотвратимия огън“. Тереза Герова", "date": "2017.12.01", "title": "Der Münchner Merkur: Лидерът на „Алтернатива за Германия“ призова партията си да не се стреми към преждевременна власт"}
{"url": "http://www.focus-news.net/news/2017/12/01/2462798/kyustendil-pod-nablyudenie-e-rayonat-na-svlachishteto-v-selo-pelatikovo.html", "text": "Под наблюдение е районът на свлачището в село Пелатиково. Това каза пред Радио „Фокус” – Кюстендил зам.-кметът на Община Невестино Йордан Глогов. По думите му към момента свлачището не е активно, има информация, че през него тече вода, наблюдението е постоянно. „Уведомени са всички кметове и кметски наместници да проверят и да наблюдават реките и деретата, преминаващи през селата”, каза Глогов. В Община Невестино е получена информация за нивото на водата в язовира край село Лиляч. Той е пълен наполовина и има възможност да поеме още водни количества. „Река Струма, преминаваща през селата Невестино, Пастух и други населени места и е в коритото си”, каза Йордан Глогов. Същото се отнася и за река Елешница.\r\nВенцеслав ИЛЧЕВ", "date": "2017.12.01", "title": "Кюстендил: Под наблюдение е районът на свлачището в село Пелатиково"}
{"url": "http://www.focus-news.net/news/2017/12/01/2462799/vitsepremierat-ekaterina-zaharieva-predstavi-prioritetite-na-predsedatelstvoto-po-vreme-na-parvoto-golyamo-sabitie-ot-kalendara-mu.html", "text": "Заместник министър-председателят по правосъдната реформа и министър на външните работи Екатерина Захариева представи тази сутрин приоритетите на предстоящото Българско председателство на Съвета на Европейския съюз по време на неформалната среща на държавните и генералните секретари на страните членки на Съюза в столицата ни. Това съобщиха от пресцентъра на Министерство на външните работи (МВнР). \r\n„Съединението прави силата“ цитира мотото на държавата ни и на предстоящото председателство министър Захариева и подчерта, че единството и солидарността са от основно значение за успеха на Европейската идея и Европейския съюз. „Западните Балкани са от огромно значение за сигурността и просперитета на Европа. Жизнено важно е да съживим Европейската перспектива на страните от региона“ каза още тя. Първият ни дипломат изтъкна пред генералните и държавните секретари, че това ще бъде едно от основните послания на страната ни и по време на срещата на върха в София през май месец догодина, посветана на Западните Балкани. „Трябва да се даде перспектива на младите хора, там младежката безработица стига 60 процента.”, добави тя. \r\nЕкатерина Захариева представи нуждата от развиване на дигиталните умения у младите хора и гражданите на ЕС, постави темата за бъдещето на Европа, икономическия растеж и кохезионната политика, както и сигурността и стабилността на ЕС в контекста на геополитическите процеси и мигрантския натиск. „Кохезионната политика е много важна за нас, на всяко едно евро, дадено в България, 60 цента се връщат към нетните платци.”, изтъкна вицепремиерът. \r\nДо края на деня участниците ще обсъдят актуални политически теми. Основен фокус на дискусиите ще бъде и взаимодействието между Европейската служба за външна дейност (ЕСВД) и държавите-членки. Заседанието се председателства от постоянния секретар на българското външно министерство Елена Шекерлетова и генералния секретар на ЕСВД Хелга Шмид. \r\nВ програмата на събитието е включено и посещение на Лабораторията по киберсигурност в София Тех Парк, като продължение на темата за дигитализацията и бъдещето на Европа.", "date": "2017.12.01", "title": "Вицепремиерът Екатерина Захариева представи приоритетите на Председателството по време на първото голямо събитие от календара му"}
{"url": "http://www.focus-news.net/news/2017/12/01/2462800/gabrovo-detska-igra-predizvika-pozhar-v-apartament-v-grada-nyama-zaginali-i-postradali-hora.html", "text": "Детска игра предизвика пожар в апартамент в Габрово. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. В 19.16 часа вчера е получено съобщение за пожар в апартамент в жилищен блок на ул. „Младост“. Няма загинали и пострадали хора. Унищожено е обзавеждане, опушени са стените на една от стаите. Причина за пожара е детска игра. В гасенето на пожара са участвали два противопожарни автомобила и петима пожарникари от Районната служба в Габрово.\r\nНадежда КРЪСТЕВА", "date": "2017.12.01", "title": "Габрово: Детска игра предизвика пожар в апартамент в града, няма загинали и пострадали хора"}
{"url": "http://www.focus-news.net/news/2017/12/01/2462801/pregled-na-osnovnite-temi-v-shumenskiya-pechat.html", "text": "„В памет на Тонка Петрова приютът за бездомни животни ще носи името й“ е водещото заглавие във вестник „Шуменска заря“. Единодушно Общинският съвет на Шумен гласува предложението приютът за бездомни животни да носи името на известната с природозащитните си действия и журналист от в. „Шуменска заря“ Тонка Петрова. „ДКЦ получи приза „Медицински екип на годината“ е друго заглавие от първа страница. Кметът на община Шумен Любомир Христов връчи наградата на упраителя на ДКЦ - Шумен д-р Димитър Костов. „Общо събрание на Регионалното сдружение за управление на отпадъците“ е акцент от стр. 2. Днес в община Шумен ще се проведе Общо събрание на Регионалното сдружение за управление на отпадъците на общините от областта. Ще бъде представен анализ на цената за обезвреждане на неопасни отпадъци в Регионалното депо в кв. Дивдядово. „Въпреки споровете, планът на ВиК беше приет от общинския съвет на Шумен“ съобщава всекидневникът. След ожесточени дискусии за одобряването на бизнес-плана на ВиК-Шумен и съгласуването на плана за стопанисване, експлоатация и поддържане на активите на дружеството не мина леко. Две бяха изказванията, но в нито едно не беше подкрепен замисълът му „Детските градини в Шумен на делегирани бюджети от догодина“, информира ежедневникът. Това стана ясно след решение на шуменските общински съветници по време на редовното им ноемврийско заседание. Годишният стандарт на дете в детска градина ще бъде 720 лв. „Юлиян Вълчев е новият директор на ОП „Общински жилища и имоти“, пише изданието. „Пиеса на Ясмина Реза“ е акцент от стр. 4 в броя. Днес в шуменският театър „Васил Друмев“ започват репетиции на новото заглавие в репертоара на културния институт- пиесата „Живот х 3“, от Ясмина Реза.", "date": "2017.12.01", "title": "Преглед на основните теми в шуменския печат"}
{"url": "http://www.focus-news.net/news/2017/12/01/2462802/menda-stoyanova-gerb-reshenieto-na-bsp-da-dade-protsedurata-po-priemaneto-na-byudzhet-2018-na-konstitutsionniya-sad-e-div-populizam-i-nishto-poveche.html", "text": "Става дума за див популизъм и нищо повече. Искам ясно и категорично да кажа, че приемането на законодателството е процедура и спазването на тази процедура така, както е разписана в закона. Това заяви на брифинг в парламента Менда Стоянова, народен представител от ПГ на ГЕРБ и председател на Комисията по бюджет и финанси, коментирайки заявеното намерение на БСП да сезира Конституционния съд заради процедурата по приемането на бюджета за следващата година, предаде репортер на Агенция „Фокус”. Причина за реакцията на БСП стана предложението на депутата Васил Антонов, което предвиждаше отпускане на 1,130 млн. лева за храма „Александър Невски“ и Зографския манастири първо бе прието, но след това отхвърлено при гласуването на бюджета вчера. „По конкретния случай ще кажа следното – мястото, където се извършва промяна на законите, още повече това важи за промяна в Закона за държавния бюджет, който е много сложен и взаимообвързан, се случва в комисиите. Г-н Антонов не благоволи да дойде в Комисията по бюджет и финанси, в която да защити своето предложение и да изложи своите аргументи. Ако това се беше случило и ние бяхме възприели неговото предложение, щяхме да изработим текста така, че той наистина да бъде резонен и приет в зала. Нещо повече – депутатите, които са членове на комисията по бюджет и финанси, не знаеха за какво става дума”, обясни Менда Стоянова. „Радвам се, че БСП за взели решение да дадат този случай на Конституционен съд, за да стане ясно, че тук противоконституционност няма. Последната воля на народните представители е тази, която решава нещата”, допълни още тя. По думите ѝ на Васил Антонов е достойно за уважение, защото има много  паметници на културата в България, които се нуждаят от финансиране, ремонт и поддръжка. „Мисля, че ГЕРБ като управляваща партия неведнъж е доказвала, че се грижи за паметниците на културата, включително и със собствени средства”, заяви още Менда Стоянова. \r\nИван ЛАЗАРОВ", "date": "2017.12.01", "title": "Менда Стоянова, ГЕРБ: Решението на БСП да даде процедурата по приемането на Бюджет 2018 на Конституционния съд е див популизъм и нищо повече"}
{"url": "http://www.focus-news.net/news/2017/12/01/2462803/die-zeit-mladezhkata-organizatsiya-na-gsdp-startira-petitsiya-sreshtu-sastavyaneto-na-golyama-koalitsiya.html", "text": "Младежката организация на Германската социалдемократическа партия (ГСДП) застана начело в кампанията срещу съставянето на нова голяма коалиция с партията, водена от канцлера Ангела Меркел – Съюза (ХДС/ХСС), съобщава националният ежедневник Die Zeit.\r\nМладите социалдемократи публикуваха на интернет страницата си петиция под мотото #NoGroko, в които  призоват всички членове на партията да се подкрепят съпротивата им. \r\nВ текста се казва: „Ние оставаме на позицията, че оттеглянето на ГСДП от голямата коалиция е наложително и правилно“. По-нататък в документа пише, че липсата на противопоставяне между отделните политически партии в страната е допринесло за укрепването на десните популисти в Германия. \r\n„Демокрацията живее от конфронтацията на политическите лагери - и този конфликт трудно се осъществява в голяма коалиция\", пише Младежката организация на ГСДП. Ефектът от това може да се наблюдава и в други европейски страни, убедени са младите социалдемократи.\r\nПрез последните години стана ясно, че в големите коалиции „постигат малък напредък, но не взимат важните решения“. Преразпределението на богатството, инвестициите в бъдещето, борбата срещу детската бедност, по-нататъшното развитие на европейската интеграция и много други проекти изискват спешни действия, предупреждават от Младежката организация на ГСДП. Тереза Герова", "date": "2017.12.01", "title": "Die Zeit: Младежката организация на ГСДП стартира петиция срещу съставянето на голяма коалиция"}
{"url": "http://www.focus-news.net/news/2017/12/01/2462804/balgoevgrad-ot-1-dekemvri-parkat-za-tantsuvashti-mechki-kray-belitsa-e-zatvoren-za-posetiteli.html", "text": "От 1 декември Парка за танцуващи мечки край Белица е затворен за посетители. Това каза за Радио „Фокус“ - Пирин Васил Мадолев, ръководител на екипа в парка. По думите му мястото ще бъде отворен отново на 1 април догодина. „Очаква се до няколко дни още 6-7 мечки също да заспят. Този процес започна преди месец и половина. Но тъй като по време на зимния сън е възможно някакъв по-остър шум да предизвика събуждането им, затова вече трета година осигуряваме спокойствие до началото на април, докато не стане и последната мечка“, обясни Мадолев. \r\nПо думите му работата на парка обаче не прекъсва. Когато зимата е тежка, служителите обикалят всеки ден и  отстраняват паднали дървета, поправят скъсани места на оградата, тъй като има случаи когато мечки излизат извън територията на парка за ден-два. Мадолев каза още, че в сравнение с миналите години този сезон има по-малка посещаемост на парка, но това се дължи най-вече на лошото време в началото на пролетта.\r\nЛора КАЛЧЕВА", "date": "2017.12.01", "title": "Балгоевград: От 1 декември Паркът за танцуващи мечки край Белица е затворен за посетители"}
{"url": "http://www.focus-news.net/news/2017/12/01/2462805/burgas-mladezhi-organizirat-nay-dalgoto-nikuldensko-horo-v-grada.html", "text": "Младежи организират най-дългото никулденско хоро в Бургас. То ще започне в 14.00 часа на 6 декември и е част от богатата на събития програма, посветена на градския празник. Това съобщиха от пресцентъра на Община Бургас. Събитието е по идея на младежите от инициативата „Бургас харесва младите“.\r\nНа три лъча в центъра на града ще се поведе хоро от ученици от бургаските училища и млади танцьори от фолклорния танцов ансамбъл към Професионална търговска гимназия, от ФТА „Никола Гинов“ и ПФА „Странджа“.\r\nЛъчовете ще се съберат на площад „Атанас Сиреков“, където ще се завие дългото хоро, в което ще могат да се включат и всички именици на Бургас след общата снимка пред сградата на Общината.\r\nХепанингът се организира по повод Никулден и като част от кампанията „Събуди се!“, която цели да провокира младите хора в града да бъдат по-активни, по-задружни, да не забравят корените си и да уважават историята, традициите и фолклора.", "date": "2017.12.01", "title": "Бургас: Младежи организират най-дългото никулденско хоро в града"}
{"url": "http://www.focus-news.net/news/2017/12/01/2462806/evrokomisaryat-mariya-gabriel-mediynata-gramotnost-za-falshivite-novini-e-klyuchov-faktor-za-borbata-s-tyah.html", "text": "Медийната грамотност за фалшивите новини е ключов фактор за борбата с тях. Това каза българският комисар по цифровата икономика и цифровото общество Мария Габриел по време на кръгла маса на тема \"Предизвикателства пред медийния сектор в Европа\" във връзка с фалшивите новини, предаде репортер на Агенция „Фокус“.\r\n„Това предизвикателство е изключително сложно, но оставам с много голяма решителност, че трябва да опитаме да се справим с него. Изправени сме пред феномен, който има огромни негативни последици върху нас като общество и ценности, затова сме длъжни да се борим с него“, каза още тя.\r\nГабриел уточни, че никой няма намерение да налага на хората да вярват на една новина или не, защото това е част от човешките фундаментални ценности. „Но защо в социалните мрежи под новината да няма линк към още новини по темата, за да могат да се прочетат и те? Така можем да дадем възможност да се направи избор. Свободата на избор какво да четеш е право на всеки един човек, но спрямо фалшивите новини могат да бъдат извадени на преден план инструменти, с които те да се обозначават“, каза тя и обясни, че целта на фалшивите новини е чисто и само за печалба.\r\nПо думите й в момента е създадена токсична среда с ерозия на доверието. „Затова медийната грамотност за фалшивите новини е ключова за борбата с тях. В момента имаме истински моментум, който трябва да използваме – мобилизация на усилията, за да се постигне резултат. Но това е много голямо предизвикателство“, уточни еврокомисарят.\r\nЦветилена СИМЕООВА", "date": "2017.12.01", "title": "Еврокомисарят Мария Габриел: Медийната грамотност за фалшивите новини е ключов фактор за борбата с тях"}
{"url": "http://www.focus-news.net/news/2017/12/01/2462807/montana-dvizhenieto-mezhdu-selata-bela-i-medovnitsa-se-osashtestvyavat-v-edna-lenta-poradi-patnotransportno-proizvodstvo.html", "text": "Движение по път I-1 Видин - Монтана между селата Бела и Медовница се осъществяват в една лента поради пътнотранспортно производство. Това съобщиха от пресцентъра на Агенция „Пътна инфраструктура”. Движението е ограничено за МПС над 12 т движещи се по I-1 в посока Монтана - Видин, които  се пренасочват от с. Ружинци по път III-114 до с. Дреновец, по път III-112 до с. Добри дол, по път II-11 до п.к. Дунавци и продължават по път I-1. Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.12.01", "title": "Монтана: Движението между селата Бела и Медовница се осъществяват в една лента поради пътнотранспортно производство"}
{"url": "http://www.focus-news.net/news/2017/12/01/2462808/organizirana-prestapna-grupa-zanimavala-se-s-kompromentirane-na-elektronni-plashtaniya-e-zadarzhana-v-ramkite-na-mezhdunarodna-operatsiya.html", "text": "Четирима ключови членове на международна престъпна мрежа, отговорни за компрометиране на данните от разплащателните карти и незаконните транзакции срещу европейски граждани, са задържани в рамките на съвместна операция по правоприлагане, под името \"Нептун\". Това съобщиха от пресцентъра на МВРю  Операцията, подкрепена от Европейския център за киберпрестъпления (EC3) на Европол, е реализирана на 30 ноември т.г. на територията на България, Италия и Чехия. Акцията е организирана от италианския карабинери и е осъществена при непрекъснато взаимодействие с българската ГД „Борба с организираната престъпност“ и Националната полиция на Чешката република. Според първоначалните данни лидерите на трансграничната престъпна група активно са контролирали всички етапи на престъпната дейност, включително вграждането на техническите средства в банкомати в централните части на европейските градове, производството на фалшиви кредитни карти и последващото отнемане на пари от банкомати в неевропейски държави, като Белиз, Индонезия и Ямайка. \r\nВ рамките на осъществените съвместни действия са идентифицирани десетки компроментирани устройства, с поставени микрокамери и четци за магнитни ленти. Иззети са над 1000 фалшиви кредитни карти, събрани са  и данни за извършени многобройни измамни международни транзакции на стойност повече от 50 000 EUR. \r\nРазследването е започнало  в края на 2015 г. с изключителното съдействие на Европейския център за киберпрестъпления (EC3), предоставил съдебна и аналитична подкрепа, организирал съдебни дейности на място, както и извършен анализ на конфискуваните лаптопи и смартфони. Координацията и обменът на данните са подкрепени и от Съвместната работна група за действие в областта на киберпрестъпността (J-CAT), създадена в Европол, осигурила оперативното взаимодействие и обмен на данни в реално време между разследващите органи на страните. Чрез съдействието на европейската полицейска организация, е осъществено и близкото полицейско сътрудничество и координация между действията на полицейските сили на Италия, България и Чехия - ключов фактор за успешното неутрализиране на престъпна организация.  \r\nПостигнатите резултати от операцията са още една значителна крачка на правоприлагащите органи в посока на осигуряването на по-среда на работа в областта на електронните транзакции в Европейския съюз.", "date": "2017.12.01", "title": "Организирана престъпна група, занимавала се с компроментиране на електронни плащания, е задържана в рамките на международна операция"}
{"url": "http://www.focus-news.net/news/2017/12/01/2462809/pregled-na-osnovnite-temi-v-pazardzhishkiya-pechat.html", "text": "На първа страница вестник „Пазарджишка Марица“ под заглавие „Спряха концесията на паркинга при Здраве“ се коментира бъдещето на спорния имот, което ще стане ясно до пролетта. Общинските съветници на Пазарджик прекратиха концесията на паркинга при болница „Здраве“. След продължили повече от половин час дебати те се съгласиха с направеното от кмета на Общината Тодор Попов предложение за прекратяване на процедурата. \r\nНа втора страница изданието коментира темата за спортуването на учениците под заглавие „Ученици ще ползват игрищата край Спортното“. На трета страница водещо е заглавието „Предприемач строи два цеха в Капитан Димитриево“. В мощностите за производство на пелети и на мас ще са ангажирани общо 20 работници. \r\n„Двойно скача такса смет за жителите на Ракитово“ е водещо заглавие на четвърта страница на вестника. В статията се коментира драстичното увеличение на такса смет за 2018 г. в община Ракитово.", "date": "2017.12.01", "title": "Преглед на основните теми в пазарджишкия печат"}
{"url": "http://www.focus-news.net/news/2017/12/01/2462810/premierat-boyko-borisov-razgovarya-s-turskiya-ministar-po-vaprosite-na-es-yomer-chelik.html", "text": "Стабилното и устойчиво развитие на отношенията между България и Турция е приоритет на българската външна политика. Това беше потвърдено по време на срещата между министър-председателя Бойко Борисов и министъра по въпросите на ЕС на Турция и главен преговарящ Йомер Челик, съобщиха от правителствената информационна служба. Констатирано беше, че връзките между двете държави се основават на принципите на добросъседство, взаимно уважение и ненамеса вътрешните работи.\r\nПо време на разговора Бойко Борисов подчерта, че Турция е непосредствен съсед на България, съюзник в НАТО и важен партньор в области като миграция, борба с тероризма, енергетика, земеделие, търговия. „Активният и конструктивен диалог на различни равнища през последни месеци допринася за създаване на положителна атмосфера в двустранните отношения“, заяви още българският премиер.\r\nБойко Борисов и Йомер Челик дадоха висока оценка на усилията на двете страни за справяне с миграционния поток, като отчетоха положителния ефект от Споразумението между ЕС и Турция по миграцията, довели до реално намаляване на броя на нелегалните мигранти, влизащи в ЕС. \r\nБългарският премиер и турският министър констатираха и интензивното икономическо сътрудничество между двете страни и изразиха съгласие, че има още възможности за развитие на двустранните връзки в секторите енергетика и енергийна инфраструктура, инвестиции, животновъдство, транспорт, туризъм.", "date": "2017.12.01", "title": "Премиерът Бойко Борисов разговаря с турския министър по въпросите на ЕС Йомер Челик"}
{"url": "http://www.focus-news.net/news/2017/12/01/2462811/reuters-helikopter-na-siriyskata-armiya-e-svalen-v-yugozapadnata-chast-na-stranata.html", "text": "Хеликоптер на сирийската армия е свален в югозападната част на страната, в близост до границата с Израел, предава Reuters, като се позовава на информация от Сирийската обсерватория за човешките права.\r\nКъм настоящия момент армията на режима в Дамаск не е направила официален коментар за инцидента. По данни на активистите, машината е свалена с ракета в район, разположен югоизточно от столицата. Съдбата на пилота остава неясна..Тереза Герова", "date": "2017.12.01", "title": "Reuters: Хеликоптер на сирийската армия е свален в югозападната част на страната"}
{"url": "http://www.focus-news.net/news/2017/12/01/2462812/ministar-lilyana-pavlova-uvazhenieto-na-osnovnite-prava-i-svobodi-na-grazhdanite-e-osnoven-printsip-kam-koyto-nie-shte-se-pridarzhame-kato-predsedatel-na-saveta-na-es.html", "text": "Уважението на основните права и свободи на гражданите е основен принцип, към който ние ще се придържаме като председател на Съвета на Европейския съюз. Това заяви от парламентарната трибуна министърът на Българското председателство на Съвета на ЕС 2018, която се включи в дискусията по Решението за приемане на Позиция на НС по проекта на Програма на Република България за Председателството на Съвета на ЕС, предаде репортер на Агенция „Фокус”. „Ще уважим проекторешението във вида, в който то бъде прието от Народното събрание. Искам да в уверя, че тези ваши решения ще намерят отражение в окончателната версия на програмата и приоритетите на българското правителство”, заяви Павлова и припомни, че окончателният вариант ще бъде внесен от нея на Министерски съвет по време на предстоящото заседание на 6 декември. \r\nМинистър Павлова благодари на народните представители за съвместната работа при формулирането на националните приоритети и Програмата на Българското председателство на Съвета на ЕС. \r\n\"България, в тези 6 месеца, ще представлява не само своето мнение и позиция, а и това на всички 28 членки на ЕС. Това е една нелесна задача, която ще изисква от нас балансирана позиция. Готови сме и сме отворени за компромис\", завърши изказването си министър Лиляна Павлова. \r\nИван ЛАЗАРОВ", "date": "2017.12.01", "title": "Министър Лиляна Павлова: Уважението на основните права и свободи на гражданите е основен принцип, към който ние ще се придържаме като председател на Съвета на ЕС"}
{"url": "http://www.focus-news.net/news/2017/12/01/2462813/ombudsmanat-maya-manolova-zanesoh-pisma-v-parlamentarnite-grupi-za-podkrepa-na-zakonovite-mi-predlozheniya-za-neplatenite-zaplati-zayavena-e-takava-samo-ot-bsp.html", "text": "Занесох в парламентарните групи по едно писмо, едновременно прочувствено и гневно, до председателите им с пореден опит да привлека вниманието им върху една ужасна несправедливост, която депутатите от социалната комисия извършиха през тази седмица. Това каза пред журналисти в Народното събрание омбудсманът на Р България Мая Манолова във връзка с предложението й за законови промени в Кодекса на труда за неизплатени заплати на работници от фалирали предприятия, които бяха отхвърлени на второ четене от социалната комисия, предаде репортер на Агенция „Фокус“. „Вчера само ПГ на БСП заяви, че ще подкрепи моите предложения. Писмата са до останалите председатели на ПГ“, посочи тя. „Не става дума за емоции, а за справедливо отношение към хората, които са си заработили заплатите и не срещат никаква подкрепа от институциите. С едно гласуване депутатите могат да им дадат възможност да си получат парите“, заяви Мая Манолова. „Потресена съм, че министърът на труда и социалната политика беше активен участник в отрязването на възможността на хората без заплати да си получат заработеното“, коментира омбудсманът. „Инспекцията по труда разполага с достатъчно кадри в цялата страна. Става дума за молби, които трябва да подаде до съда, на базата на проверките, които е длъжна да прави в предприятията. Министърът със своето настояване за отлагателен 6-месечен срок даде да се разбере, че за него чиновниците са по-важни от мизерстващите хора“, посочи Мая Манолова. „Парите могат да бъдат платени от фонда, в който в момента има 257 млн. лева, събрани не от държавата, а от солидарни вноски на останалите работодатели. Вече започвам да се питам дали няма някаква мистерия около тези пари, които са ги стиснали и не ги дават на тези, за които са събрани“, каза още тя. \r\nБиляна ИВАНОВА", "date": "2017.12.01", "title": "Омбудсманът Мая Манолова: Занесох писма в парламентарните групи за подкрепа на законовите ми предложения за неплатените заплати, заявена е такава само от БСП"}
{"url": "http://www.focus-news.net/news/2017/12/01/2462814/darzhavniya-glava-rumen-radev-za-2017-g-initsiativata-balgarskata-koleda-e-razpolagala-s-2-6500-00-lv.html", "text": "За 2017 г. инициативата Българската Коледа е разполагала с 2 6500 00 лв. Това съобщи в Пловдив президентът Румен Радев при откриването на 15-тото издание на инициативата,  предаде репортер на Радио\"Фокус\"-Пловдив. 474 деца са получили подкрепа на стойност 700 000 лева за апаратура за лечение, диагностика и рехабилитация. 30 лечебни заведения са получили съвременна апаратура за 1 800 000 лева.\r\nЦветана ТОНЧЕВА", "date": "2017.12.01", "title": "Държавния глава Румен Радев: За 2017 г. инициативата Българската Коледа е разполагала с 2 6500 00 лв."}
{"url": "http://www.focus-news.net/news/2017/12/01/2462815/shumen-trima-mazhe-sa-izvarshili-vaorazhen-grabezh-v-chasten-dom-v-selo-kaspichan.html", "text": "Криминалисти от Областната дирекция на МВР - Шумен при съвместни действия с колегите им от ГД „Национална полиция” и Областната дирекция на МВР - Варна задържаха извършители на въоръжен грабеж от частен дом в село Каспичан. Това съобщиха от Областната дирекция на МВР – Шумен.Работата по разкриване на престъплението започнала на 15 ноември. За времето от 23.00 до 24.00 часа на 14 ноември трима маскирани проникнали в дома на самотно живеещ 78-годишен мъж. Единият се приближил до леглото на възрастния човек, отправил му заплаха с нож в ръка и го попитал къде са му парите. Другите двама били в стаята, но стояли до вратата. Възрастният мъж казал, че има 150 лева и че ги държи под възглавницата си. Освен тях „апашът“ отнел дебитна карта с пин код и мобилен телефон. Веднага след това тримата напуснали дома на 78-годишния мъж. \r\nПод надзор на прокурор от Районна прокуратура – Нови пазар са извършени множество процесуално-следствени действия. В хода на образуваното досъдебно производство за извършено престъпление по чл. 198 ал. 1 от НК криминалисти от районното управление в Нови пазар влезли в дирите на трима местни жители. Извършителите на престъпното деяние са установени. \r\nНа 30 ноември за срок до 24 часа в полицейското управление в Шумен са задържани 34-годишният с инициали Г.Г., 30-годишният с инициали Т.А. и 17-годишен, всички от село Каспичан. Извършени са огледи на автомобили, както и на дрехи, с които грабителите са били облечени в нощта на престъплението. Опитали да заличат следи и запалили дрехите, и отнетия от възрастния човек мобилен телефон край мост на река до нива в гр. Каспичан. Изяснено било, че освен отнетата сума, тримата успели да изтеглят от дебитната карта на възрастния мъж от 160 лева. Извършителите направили пълни самопризнания. \r\n17-годишният не е криминално проявен, Г.Г. е известен на полицията с управление на моторно превозно средство в срок на наложено административно наказание за управление без свидетелство, използвал е и неистински документи, Т.А. е извършител на грабеж на телефон докато е бил непълнолетен. Работата по документиране на престъплението продължава.", "date": "2017.12.01", "title": "Шумен: Трима мъже са извършили въоръжен грабеж в частен дом в село Каспичан"}
{"url": "http://www.focus-news.net/news/2017/12/01/2462816/parlamentat-podkrepi-programata-na-balgariya-za-predsedatelstvoto-na-saveta-na-es.html", "text": "Със 154 гласа \"За\", нито един \"Против\" и 15 \"Въздържал се\", депутатите гласуваха и приеха Позиция на Народното събрание по проекта на Програма на България за Председателството на Съвета на Европейския съюз, което ще се проведе в периода 1 януари – 30 юни 2018 г., предаде репортер на Агенция „Фокус”. В решението е записано, че Народното събрание изразява принципна подкрепа за обявените приоритети в проекта на Програмата за Председателството, като споделя основните послания за консенсус, конкурентоспособност и кохезия, както и девиза „Съединението прави силата”.\r\nВ решението депутатите отправят и предложение към българското правителство при приемането на окончателната програма да вземе предвид следните теми, идентифицирани от Народното събрание като краткосрочни и дългосрочни приоритети за ЕС и за България и свързани с европейския бюджет, кохезионната политика и общата селскостопанска политика. Аргументите за това са, че многогодишната финансова рамка на ЕС за периода след 2020 г. трябва да гарантира запазване на успешните политики, водещи до постигане на стратегическите цели на Съюза за сближаване, повишена конкурентоспособност, икономически растеж и създаване на качествени работни места, социален напредък и борба с бедността.  В решението се обръща внимание на запазването на кохезионната политика като един от основните инструменти за постигане на икономически растеж и справедливо разпределение на средствата между държавите-членки. Утвърждаване на общата селскостопанска политика е определена като силна и адекватно финансирана общностна политика, а в решението си парламентът апелира за запазване на единната схема за плащане на площ и подпомагане, обвързано с производството с цел гарантиране на устойчивото развитие на този важен сектор на европейската икономика. \r\nДруги основни теми, залегнали в решението, са отбрана, сигурност и миграция. Във връзка с тях парламентът настоява за  постигане на съгласие за финализиране на реформата на Общата европейска система за убежище, включително с приемането на ревизиран Дъблински регламент, като се постави фокус върху прилагането на целенасочени мерки за предотвратяване на незаконната миграция и трафика на хора.  Извежда се на преден план борбата с организираната престъпност и тероризма чрез осигуряване на по-добро взаимодействие и обмен на информация и данни между националните служби за сигурност приемане на нова правна рамка за функционирането на Шенгенската информационна система. Обръща се внимание и на активната роля България в усилията за задълбочаване на сътрудничеството и развитие на ефективна обща политика в областта на отбраната с цел повишаване на сигурността на Съюза и гражданите му. Депутатите настояват министрите да информират редовно ресорните парламентарни комисии за напредъка по реализацията на приоритетите на Българското председателство, а резултатите от заседанията на Европейския съвет да бъдат представяни в Народното събрание.\r\nПрограмата на Република България за Председателството на Съвета на ЕС трябва да бъде представена в Народното събрание след нейното приемане от Министерския съвет. \r\nСвой проект на решение бяха внесли от ПГ на ДПС, който предвиждаше възлагане на правителството да работи за приемане на балансирани решения за запазване на единството между страните от ЕС, и да насочи усилия към постигането на конкретни резултати по време на Председателството, но той бе отхвърлен от депутатите. \r\nИван ЛАЗАРОВ", "date": "2017.12.01", "title": "Парламентът подкрепи Програмата на България за Председателството на Съвета на ЕС"}
{"url": "http://www.focus-news.net/news/2017/12/01/2462817/ombudsmanat-maya-manolova-da-rabotish-i-da-si-poluchish-zaplatata-ne-e-lyavo-ili-dyasno-a-osnovno-pravo-na-grazhdanite.html", "text": "Проблемът с неизплатените заплати не е партиен - да работиш и да си получиш заплатата не е ляво или дясно, не е политическо, а основно право на гражданите. Това каза пред журналисти в Народното събрание омбудсманът на Р България Мая Манолова във връзка с предложението й за законови промени в Кодекса на труда за неизплатени заплати на работници от фалирали предприятия, които бяха отхвърлени на второ четене от социалната комисия, предаде репортер на Агенция „Фокус“. „Това, което трябва да се направи е ново заседание на социалната комисия, да се промени доклада, а не в зала да се правят предложения и да се разчита на това кой разбрал и кой не за какво става дума“, посочи тя и допълни, че е подготвила писмо до председателя на социалната комисия Хасан Адемов за свикване на такова заседание. „Бездушието, което цари в парламента за хората, които имат нужда, е потресаващо“, заяви Мая Манолова. „При приемане на предложенията, ако няма забавяния, обозримо хората могат да си получат парите за Гергьовден. Просто няма да стане по-рано, няма защо да ги лъжа, но все пак ще ги получат. С подкрепените текстове обаче няма да ги получат никога. Не след 6 месеца, докато се нагласи комисията, защото сроковете ще приключат“, поясни омбудсманът. „Работниците с неизплатени заплати, които са писали до мен, са около 4000. Има и още такива, няма място в държавата с приемни, където да не дойдат хора с неизплатени заплати. По оценка на Инспекцията по труда става дума за 30 млн. лева. Парите ги има, ситуацията е абсурдна. Според европейското законодателство държавата е длъжна да ги подкрепи в такъв момент“, каза още Мая Манолова. \r\nБиляна ИВАНОВА", "date": "2017.12.01", "title": "Омбудсманът Мая Манолова: Да работиш и да си получиш заплатата не е ляво или дясно, а основно право на гражданите"}
{"url": "http://www.focus-news.net/news/2017/12/01/2462818/stara-zagora-vazmozhnostite-za-investitsii-i-industrialna-zona-zagore-shte-badat-diskutirani-v-grada.html", "text": "На 4 декември в общинската зала „П.Р. Славейков” в Стара Загора от 10.00 часа ще се проведе поредната дискусия от Националната кампания на вестник „Стандарт” и Конфедерацията на работодателите и индустриалците в България (КРИБ) „Да! На българската икономика”. Това съобщиха от пресцентъра на Община Стара Загора. Домакин на дискусията ще бъде кметът на Стара Загора Живко Тодоров. В нея ще участват министърът на икономиката Емил Караниколов, представители на държавни изпълнителни агенции, кметове от област Стара Загора. \r\nДебатът ще включва темите:\r\n•\tСтара Загора – Възможности за инвестиции и регионален икономически растеж. Привличане на чужди инвеститори\r\n•\tИндустриална зона „Загоре“ - потенциал и европейски модел на обособяване \r\n•\tПътна инфраструктура – възможности за разширяване и модернизиране на пътищата, които свързват индустриалния квартал на града с магистрала „Тракия”\r\n•\tКадрите – проблем № 1 за бизнеса.\r\nЗа дискусията са поканени представители на бизнеса, работодателските организации, компании, банки, председатели на браншови и синдикални организации, представители на законодателната и местната власт и на научните среди.", "date": "2017.12.01", "title": "Стара Загора: Възможностите за инвестиции и индустриална зона „Загоре“ ще бъдат дискутирани в града"}
{"url": "http://www.focus-news.net/news/2017/12/01/2462819/sayuzat-hdshss-prizova-gsdp-da-kazhe-kakvo-iska-sotsialdemokratite-ne-barzat-s-otgovora-komentari-v-germanskiya-pechat-agentsiya-fokus.html", "text": "Водещият дясноцентристки вестник Die Frankfurter Allgemeine Zeitung акцентира върху призивите на Съюза (ХДС/ХСС) за ускоряване на преговорите за съставяне на новото германско правителство.\r\nСлед очакваната с напрежение среща между председателите на Християндемократическия съюз (ХДС), Християнсоциалния съюз (ХСС) и Германската социалдемократическа партия (ГСДП), делегациите на трите политически сили стартират в петък обсъжданията за възможното формиране на нова голяма коалиция в Берлин, съобщава националният ежедневник .\r\nИ докато Съюзът (ХДС/ХСС) призова ГСДП да покаже „какво иска“, бившият лидер на социалдемократите и настоящ министър на външните работи на ФРГ Зигмар Габриел подчерта, че не вижда необходимост от бързане. „Никой не бива да очаква, че това (съставяне на правителство) ще се случи бързо“, коментира първият дипломат на Берлин след срещата на партийните лидери в двореца Белвю. \r\nНа свой ред заместник-председателят на ГСПД Олаф Шолц заяви, че партията му се нуждае от време. „Въпросът за това какво трябва да правим трябва да бъде внимателно разгледан“, коментира кметът на свободния ханзейски град Хамбург. \r\nОт друга страна, фракционният лидер на Съюза (ХДС/ХСС) в Бундестага, Михае Грос-Бромер, изглежда бърза. Партиите трябва „да започнат коалиционни преговори възможно най-бързо“, призова Грос-Бромер в статия за вестник Nordwest-Zeitung. „Политиците и партиите са избрани да работят, а не да се занимават със себе си\", коментира консервативният политик. \r\nДържавният глава Франк-Валтер Щайнмайер разговаря с канцлера и лидера на ХДС Ангела Меркел, председателя на ГСДП Мартин Шулц и лидера на ХСС Хорст Зеехофер повече от два часа. Що се отнася до резултатите от срещата, политиците мълчат по въпроса дали има постигната договореност.\r\nАвторитетното издание Der Spiegel отбелязва рязката промяна в позицията на Кристиан Линднер по въпроса за нова голяма коалиция в Германия. \r\nПредседателят на Свободната демократическа партия (СвДП) Кристиан Линднер се оттегли от преговорите за съставяне на новото германско правителство, но сега влиза в ролята на съветник на Съюза (ХДС/ХСС), коментира изданието .\r\nДо този момент Линднер определено не се показваше като голям привърженик на нова голяма коалиция в Берлин. Но изглежда, в позицията му по въпроса е настъпила промяна. Съвместно управление между Съюза (ХДС/ХСС) и Германската социалдемократическа партия (ГСДП) „във всеки случай ще бъде по-стабилно и изгодно от „ямайска“ коалиция“, подчерта младият лидер на свободните демократи. А аргументите в подкрепа на твърдението му: в преговорите за съставяне на правителство в политическа комбинация „Ямайка“ Съюзът (ХДС/ХСС) е направил редица отстъпки на „Зелени“, които са „скъпи и опасни“. \r\nВ нощта на 20 ноември свободните демократи на Кристиан Линднер напуснаха масата за преговори за създаване на „ямайска“ коалиция (Съюза (ХДС/ХСС), Свободната демократическа партия (СвДП) и „Зелени“), тласкайки Германия към безпрецедентна политическа криза в следвоенната й история. \r\nПреговорите за новата правителствена коалиция в Германия бяха прекратени заради „липсата на доверие“ между потенциалните партньори за „ямайски“ съюз, подчерта Линднер. „Не можем да носим отговорност за духа, който изпълва документите на правителствените консултации“, обясни ръководството на партията в профила си в социалната мрежа „Туитър“. „Бихме били принудени да се откажем от нашите основни принципи и от всичко, към което се стремим през последните години. Няма да подвеждаме нашите избиратели, поддържайки политически курс, в който не вярваме“, бе казано още в разпространеното съобщение.\r\nВодещият вестник Die Zeit публикува статия, в която акцентира върху съпротивата в редиците на социалдемократите за влизането на партията в ново правителство със Съюза (ХДС/ХСС). \r\nМладежката организация на Германската социалдемократическа партия (ГСДП) застана начело в кампанията срещу съставянето на нова голяма коалиция с партията, водена от канцлера Ангела Меркел – Съюза (ХДС/ХСС), съобщава националният ежедневник .\r\nМладите социалдемократи публикуваха на интернет страницата си петиция под мотото #NoGroko, в които  призоват всички членове на партията да се подкрепят съпротивата им. \r\nВ текста се казва: „Ние оставаме на позицията, че оттеглянето на ГСДП от голямата коалиция е наложително и правилно“. По-нататък в документа пише, че липсата на противопоставяне между отделните политически партии в страната е допринесло за укрепването на десните популисти в Германия. \r\n„Демокрацията живее от конфронтацията на политическите лагери - и този конфликт трудно се осъществява в голяма коалиция\", пише Младежката организация на ГСДП. Ефектът от това може да се наблюдава и в други европейски страни, убедени са младите социалдемократи.\r\nПрез последните години стана ясно, че в големите коалиции „постигат малък напредък, но не взимат важните решения“. Преразпределението на богатството, инвестициите в бъдещето, борбата срещу детската бедност, по-нататъшното развитие на европейската интеграция и много други проекти изискват спешни действия, предупреждават от Младежката организация на ГСДП.\r\nБаварският ежедневник  Der Münchner Merkur обръща внимание на настроенията в редиците на „Алтернатива за Германия“, членовете на която ще се съберат на партиен конгрес през почивните дни. \r\nСъпредседателят на популистката „Алтернатива за Германия“ Александер Гауланд посъветва партията да не се стреми към преждевременна власт, защото денят за поемане на отговорността за управление ще дойде рано или късно, отбелязва . \r\n„Можем да направим това само когато сме на равна нога с другите партии, като нашите партньори от „Партията на свободата на Австрия\", поясни Гауланд.\r\n„Алтернатива за Германия“ не трябва да се насочва твърде рано към правителствената перспектива, в противен случай ще бъде изтласкана от масата“, допълни политикът. \r\nС оглед на предстпящия партиен конгрес през уикенда, Гауланд отново остави отворен въпроса дали ще се кандидатира за председател на „Алтернатива за Германия“, като същевременно подчерта, че новият лидер трябва да отразява „целия спектър на партията“. \r\nКандидатът за председателския пост Георг Паздерски иска да допринесе с военния си опит за ръководството на дясната популистка партия.\r\nТой добави, че с оглед на вътрешните конфликти в партията „един успял военен винаги ще бъде в състояние… да предотвратява недоразумения и да защитава от предотвратимия огън“.Тереза Герова", "date": "2017.12.01", "title": "Съюзът (ХДС/ХСС) призова ГСДП да каже „какво иска“, социалдемократите не бързат с отговора (Коментари в германския печат – Агенция „Фокус“)"}
{"url": "http://www.focus-news.net/news/2017/12/01/2462820/burgas-300-metra-brakonierski-mrezhi-sa-ustanoveni-pri-noshtna-proverka-na-ezeroto-vaya.html", "text": "300 метра бракониерски мрежи са установени при нощна проверка на езерото Вая, съобщиха от Изпълнителната агенция по рибарство и аквакултури. Служители на Сектор РК Бургас извършиха нощна проверка на езеро Вая. При проверката се установи наличие на 6 броя мрежи, по 50 метра всяка, в работно положение потопени във водите на езерото. Уловената риба от вида шаран е върната жива обратно във водата. Съставен е констативен протокор срещу неизвестен нарушител.", "date": "2017.12.01", "title": "Бургас: 300 метра бракониерски мрежи са установени при нощна проверка на езерото Вая"}
{"url": "http://www.focus-news.net/news/2017/12/01/2462821/shumen-79-godishna-zhena-ot-veliki-preslav-e-stanala-zhertva-na-telefonna-izmama.html", "text": "79-годишна жена от Велики Преслав предала 1 350 лева и златни накити, за да „помогне за залавяне на телефонни измамници“. Това съобщиха от Областната дирекция на МВР – Шумен. Около 10:30 часа вчера  на стационарния й телефон се обадил непознат мъж. Представил се за полицай Николай Георгиев Николов. Обяснил на жената, че в града има нападение над няколко жени и са задържани петима мъже. В единият от тях е намерен списък, в който бил вписан и телефонният номер на жената. Попитал я дали има мобилен телефон и поискал номера му. Жената го продиктувала, а „полицаят“ затворил телефона. Малко след това й позвънил мъж. Той се представил за лекар и й казал, че дъщеря й е претърпяла катастрофа и за лечението й са нужни 10 000 лева. Възрастната жена казала, че има малко над 1000 лева. „Лекарят“ се съгласил да му бъде предадена тази сума, за да започне лечението на дъщеря й. Веднага след това отново се обадил „полицай Николов“. Казал, че обаждането на телефонните измамници е засечено и я помолил да съдейства на полицията да ги задържат. За целта я помолил да му продиктува номерата на банкнотите. Казал й да ги сложи в торба заедно с всички златни накити и да ги постави в хладилника. Там устройствата за намиране на пари и злато, които имали престъпниците нямало да ги открият. След това й дали указания да сложи торбата в яке и да го предаде на мъжът, който щял да дойде да иска пари за операцията. \r\nС идеята, че помага на полицията да заловят измамниците жената поставила торба с 1350 лева, златни парички, обеци и синджирче в яке и под непрекъснати указания по мобилния телефон, ги предала на непознат мъж, който дошъл пред дома й. След като разбрал, че е предала всичките си пари и ценности „полицаят“ й казал, че измамникът е задържан. Обещали й в 15 часа да се върнат до дома й, за да върнат якето и описаните банкноти. Около 17 часа жената разбрала, че е измамена и подала сигнал в полицията. Започнато е досъдебно производство за извършено престъпление по чл. 209 ал. 1 от НК.", "date": "2017.12.01", "title": "Шумен: 79-годишна жена от Велики Преслав е станала жертва на телефонна измама"}
{"url": "http://www.focus-news.net/news/2017/12/01/2462822/sliven-na-poligon-batmish-shte-se-provezhdat-planirani-strelbi-do-13-dekemvri.html", "text": "На полигон „Батмиш” ще се провеждат планирани стрелби от днес до 13 декември, съобщиха от пресцентъра на Община Сливен. По информация на Военно формирование 22 220 във връзка с разпределението и реда за използване на учебните полигони и стрелбищата за подготовка на военните формирования и организациите извън въоръжените сили, планирани стрелби на Огневи комплекс „Батмиш“ край Сливен ще се провеждат и през месец декември от 08.00 до 17.00 часа днес, на 5, 7, 8 и 13 декември.\r\nЗа да не се допускат инциденти, живущите в този район трябва да се съобразяват с предупредителните табели и да не навлизат в забранителните зони, съобщи още инж. Кънева и напомни на собствениците на ферми, че трябва да предприемат и адекватни мерки за защита на животните си.", "date": "2017.12.01", "title": "Сливен: На полигон „Батмиш” ще се провеждат планирани стрелби до 13 декември"}
{"url": "http://www.focus-news.net/news/2017/12/01/2462823/kyustendil-s-lektsii-i-obucheniya-sred-uchenitsite-be-otbelyazan-svetovniya-den-za-borba-sas-spin.html", "text": "С лекции и обучения сред учениците се отбелязва Световния ден за борба със СПИН от младежката организация на БЧК – Кюстендил. Това каза пред Радио „Фокус” – Кюстендил специалистът към БЧК – Кюстендил Радмила Иванова. По думите й вече са проведени обучения в Професионалната гимназия по икономика и мениджмънт, както и срещи в Езикова гимназия. \r\nЗа днес са планирани дискусии с възпитаници на Природоматематическата гимназия в Кюстендил. „Нашата цел е да обхванем колкото се може повече ученици. Те да бъдат запознати с това коварно заболяване, с начините на предпазване и заразяване”, каза Радмила Иванова. По думите й подобни обучения се провеждат и сред учениците в Дупница и Кочериново.\r\nВенцеслав ИЛЧЕВ", "date": "2017.12.01", "title": "Кюстендил: С лекции и обучения сред учениците бе отбелязан Световния ден за борба със СПИН"}
{"url": "http://www.focus-news.net/news/2017/12/01/2462824/biser-mihaylov-oblasten-upravitel-na-blagoevgrad-vaveden-e-oblastniyat-plan-za-zashtita-pri-bedstviya-no-zasega-obstanovkata-e-spokoyna.html", "text": "Въведен е областният план за защита при бедствия, но засега обстановката е спокойна. Това каза за Радио „Фокус“ - Пирин Бисер Михайлов, областен управител на Благоевград. По думите му още от снощи е въведен планът за защита при бедствия. Той потвърди, че са набелязани мерки за денонощни наблюдения на нивата на големите реки на територията на областта, възложено е и наблюдение на язовирите. Към момента обстановката е спокойна, подчерта Бисер Михайлов.\r\nЛора КАЛЧЕВА", "date": "2017.12.01", "title": "Бисер Михайлов, областен управител на Благоевград: Въведен е областният план за защита при бедствия, но засега обстановката е спокойна"}
{"url": "http://www.focus-news.net/news/2017/12/01/2462825/interfaks-ruskiyat-parlament-shte-obsadi-predlozhenie-za-zabrana-za-dostap-na-zhurnalisti-predstavlyavashti-amerikanski-medii.html", "text": "Следващата седмица депутатите в Държавната дума на Руската федерация ще обсъдят предложение за забрана за достъп в сградата на парламента в Москва на журналисти, представляващи американски медии. Това заяви председателят на парламентарната комисия по контрол и регламент Олга Севастянова, предава Интерфакс.\r\n„Тази забрана за посещение на Държавната дума е за журналисти, представляващи всички американски медии“, обясни пред репортери Севастянова. \r\nОсвен това, Държавната Дума ще препоръча на регионалните парламенти да предприемат аналогични действия, в съответствие с пълномощията им, допълни руският политик. Съгласно думите й, предложението е внесено в отговор на лишаването от акредитация на Russia Today в Конгреса на САЩ. Тереза Герова", "date": "2017.12.01", "title": "Интерфакс: Руският парламент ще обсъди предложение за забрана за достъп на журналисти, представляващи американски медии"}
{"url": "http://www.focus-news.net/news/2017/12/01/2462826/gancho-karabadzhakov-zam-kmet-na-veliko-tarnovo-obshtinata-se-stremi-vinagi-da-pomaga-na-horata-s-uvrezhdaniya.html", "text": "За шеста поредна година във Велико Търново бе открита благотворителна изложба-базар на общинската структура на Съюза на инвалидите в България, предаде репортер на Радио „Фокус“ – Велико Търново. Във фоайето на Общината талантливите хора с увреждания подредиха ръчно изработени от тях коледни картички, коледни играчки и венци, сувенири и други изделия. Изложбата се организира от общинската структура на Съюза на инвалидите в България съвместно с Община Велико Търново по повод Международния ден на хората с увреждания – 3 декември. Тя бе открита от зам.-кмета Ганчо Карабаджаков, който подчерта, че Общината работи много добре със Съюза на инвалидите. „Община Велико Търново чрез своята Дирекция „Социални дейности“ се стреми винаги да помага на хората с увреждания. Работим по различни проекти, които целят подобряване на техния живот, но това, което правим, благодарение на средствата от националния и от общинския бюджет, е най-малкото, което можем да направим за вас“, посочи Карабаджаков, като пожела на всички весело посрещане на Коледните и Новогодишни празници.\r\nПредседателят на регионалната организация на Съюза на инвалидите Йотка Вълева подчерта, че тази изложба, която е домакинствана от Община Велико Търново, е добър начин хората с увреждания от региона да  покажат, че съществуват и успяват да се социализират, благодарение и на общинската администрация. „Ние сме решили да отбележим този ден по този начин – да покажем какво изработват хората с увреждания и съответно да покажем, че се социализираме с помощта на цялото общество и по-конкретно, с помощта на община Велико Търново. Който желание, може да види изделията, които сме изработили и да отнесе в дома си малка част от това, което ние сме направили. Благодарим на Община Велико Търново, която е наш партньор не само за днес и на този ден, а и в много други инициативи. Тя самата организира такива и ние се включваме в тях“, посочи Йотка Вълева.\r\nСъбраните средства ще бъдат в подкрепа на арт-ателието към Съюза на инвалидите.\r\nНадежда КРЪСТЕВА", "date": "2017.12.01", "title": "Ганчо Карабаджаков, зам.-кмет на Велико Търново: Общината се стреми винаги да помага на хората с увреждания"}
{"url": "http://www.focus-news.net/news/2017/12/01/2462827/sport-yasni-sa-vsichki-osminafinalisti-za-kupata-na-italiya.html", "text": "Станаха ясни и всички участници в осминафиналите на турнира за Купата на Италия. Мачовете от следващата фаза ще се изиграят в периода 12-20 декември, а финалът ще се проведе на девети май 2018 година в Рим на „Олимпико”.Ето всички двойки в 1/8-финалите, както и пълната програма на двубоите: \r\n12.12.2017 година:\r\nИнтер – Порденоне \r\n13.12.2017 година:\r\nФиорентина – Сампдория\r\nМилан – Верона\r\n14.12.2017 година:\r\nЛацио – Цитадела\r\n19.12.2017 година:\r\nНаполи – Удинезе\r\n20.12.2017 година:\r\nАталанта – Сасуоло\r\nЮвентус – Дженоа\r\nРома - Торино", "date": "2017.12.01", "title": "Спорт: Ясни са всички осминафиналисти за Купата на Италия"}
{"url": "http://www.focus-news.net/news/2017/12/01/2462828/petar-paunov-kmet-na-kyustendil-kmetovete-i-kmetskite-namestnitsi-nablyudavat-vseki-vodoem-i-vsyako-dere-vav-vrazka-s-ochakvanite-obilni-valezhi.html", "text": "Предприети са всички мерки относно очакваните обилни валежи и опасността от наводнение. Това каза пред Радио „Фокус” – Кюстендил кметът на Община Кюстендил Петър Паунов. По думите му тази нощ е имало заседание на Областния щаб за реакция при бедствия и аварии. „В цялата област абсолютно всички органи са на крака. Уведомени са всички кметове и кметски наместници, уведомява се населението на общината да се наблюдава всеки водоем и всяко дере”, каза Петър Паунов. \r\nЕкипи на общинските предприятия и на дружество „Кюстендилска вода” работят, всяка улична шахта е проверена и отпушена. „Много засилено внимание и прецизност при придвижването. Указанията от Плана за действие при бедствия и аварии са на разположение на всеки, призоваваме за засилено внимание”, каза Петър Паунов.\r\nВенцеслав ИЛЧЕВ", "date": "2017.12.01", "title": "Петър Паунов, кмет на Кюстендил: Кметовете и кметските наместници наблюдават всеки водоем и всяко дере във връзка с очакваните обилни валежи"}
{"url": "http://www.focus-news.net/news/2017/12/01/2462829/pazardzhik-peshtera-shte-e-domakin-na-obuchenie-za-alternativen-turizam.html", "text": "От 4 до 6 декември община Пещера ще бъде домакин на поредното специализирано обучение, посветено на активното гражданство и устойчивите местни ресурси „Алтернативен туризъм”, организирано от Сдружение „Платформа АГОРА”. Това съобщи за Радио „Фокус“ – Пазарджик Стоян Йовчев, експерт в Общината. Целта на обучението е участниците да бъдат въведени в основните понятия в туризма и предимствата на алтернативните му форми, както и да бъдат мотивирани за разработване на атрактивни предложения за алтернативен туризъм, въз основа на местните ресурси.  \r\n„В обучението ще се включат представители от Община Смолян, Община Стамболийски и Община Пещера. Събитието е част от проекта „Активни общности: изграждане на капацитет за промяна“, реализиран с финансовата подкрепа на Фондация „Америка за България“. В него Сдружение „Платформа АГОРА” обединява усилията си с 12 общини на територията на цялата страна за разработване и утвърждаване на модел на общностно развитие на базата на активно гражданство и устойчиви местни ресурси в подкрепа на местната инициатива“, уточни Йовчев. Той допълни, че е отчетена и необходимостта и важността на туризма за развитието на общините и регионите. Моделът се реализира в рамките на проект „Активни общности: изграждане на капацитет за промяна“, с финансовата подкрепа на Фондация „Америка за България“.\r\nАлбена ЖИЛЕКОВА", "date": "2017.12.01", "title": "Пазарджик: Пещера ще е домакин на обучение за алтернативен туризъм"}
{"url": "http://www.focus-news.net/news/2017/12/01/2462830/el-pais-varhovniyat-sad-na-ispaniya-shte-razgleda-iskaniyata-za-osvobozhdavane-na-zadarzhanite-katalunski-polititsi.html", "text": "Десетима политици, които понастоящем са разследвани от испанската съдебна система за организиране на бунт и за ролята им в обявяването на независимостта на Каталуния, ще се явят пред Върховния съд в петък, за да оспорят предварителното им задържане, припомня националният ежедневник El Pais.\r\nТе ще трябва да убедят магистрата Пабло Ларина, че не съществува риск от бягството им, нито от това да унищожат доказателства по делото. \r\nОсвобождаването им под гаранция би означавало завой в кампанията за регионалните избори на 21 декември, особено за партиите, подкрепящи каталунската независимост, многократно обвинявали Мадрид в държането на „политически затворници\" и „репресии\" срещу опонентите му.Тереза Герова", "date": "2017.12.01", "title": "El Pais: Върховният съд на Испания ще разгледа исканията за освобождаване на задържаните каталунски политици"}
{"url": "http://www.focus-news.net/news/2017/12/01/2462831/vazmozhni-sa-vremenni-prekasvaniya-na-elektrozahranvaneto-na-teritoriyata-na-sofiya-v-perioda-4-8-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти, съобщиха от пресцентъра на дружеството. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозаXранването.\r\nВъв връзка с осъществяване на посочените по-долу планирани прекъсвания на електрозахранването на територията на София за периода 4 – 8 декември включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно заXранване за част или всички засегнати клиенти и последващо включване на съоръженията, върXу които са извършвани планирани дейности.Община Витоша   \r\nНа 04.12.2017 г. /09:30 - 09:45 ч.; 09:30 - 16:00 ч.; 16:00 - 16:15 ч./   на 05.12.2017 г. /08:45 - 09:00 ч.; 08:45 - 16:00 ч.; 16:00 - 16:15 ч./   на 06.12.2017 г. /09:30 - 09:45 ч.; 09:30 - 16:00 ч.; 16:00 - 16:15 ч./   на 07.12.2017 г. /08:45 - 09:00 ч.; 08:45 - 16:00 ч.; 16:00 - 16:15 ч./   на 08.12.2017 г. /09:00 - 09:15 ч.; 09:00 - 16:00 ч.; 16:00 - 16:15 ч./ -  Владая: 22-ра, 27-ма, Алеко Константинов/К.Димитр, Асанова Чешма, Балабановец, Бели Брег, Бор, Боровинка, Бургийска Скала, Войнишко Въстание, Върбите, Горелица, Дупките, Еделвайс, Ивето, К.Димитров, Калдъръмче, Калиница, Китен, Малка Поляна, Местност Герена, Местност Кладенеца, Местност Св.Петка, Пернишко Шосе, Превалски Езера, Приплат, Равнище, Рудище, Самоковище, Сианит, УПИ XIII - 1882 Кв 4 М-Ст Приплат, УПИ XXV-26, кв.3, УПИ ІІ-1992 кв.1а, Xеброс, Чаладинка, Червена Трева, ЧеXълче, Шипето, Язбине, Язбино; София: Герена/Драгалевци/, Захари Зограф, Крушова Градина;\r\nНа 04.12.2017 г. /09:15 - 10:30 ч.; 15:15 - 16:30 ч./ -  Мърчаево: 19-та, 20-та, 21-ва, 22-ра, 23-та, 7-ма, Бистра Река, Бурновска, Дъбето, Кало, М. Бурновска, М. Казашка,п М. Толумска, Печище, Приморско, Трендифил, Усойка, Цар Симеон I/Кост.Темелков/, Черните Скали, Шипето;\r\nНа 04.12.2017 г. /09:15 - 10:30 ч.; 15:15 - 16:30 ч./ -  София: 535/72011, Кл.В-5-7-Б, 684-та/Витоша/, 689-та/Витоша/, 695-та/Витоша/, 740-та/Овча Купел/, 741-ва/Овча Купел/, 742-ра/Овча Купел/, V-411, кв.51, Белите Борове, В.З. Владая, В.З. Люлин, В.З.Люлин УПИ II-253, кв.1, В.З.Люлин УПИ Іі-5, кв.16а, Вз Горна Баня, Войнишко Въстание, Горна Баня, Каменица, Лебед/Кв.Горна Баня/, Люлинско Поточе, М. Мала Кория, М.Мала Кория ул.684, Маджарица, Мала Курия, Местн.Мала Кория, Местност Бонсови Поляни, Планина Витоша, Поглед, Пъстроцветна, Равнище/Кънчо Стоилов/, Св.Крал/Кирковска Трибуна/, УПИ Vіі-404, кв.2, УПИ XV-399 кв.3 М.Мала Кория, УПИ-V-1162, кв.62;\r\nНа 04.12.2017 г. /09:15 - 16:30 ч./ -  Владая;\r\nНа 04.12.2017 г. /09:30 - 11:30 ч./ -  София: 10-та/Драгалевци/, 104-та/В.З. Киноцентър/, 6-та/Драгалевци/, 8-ма /Драгалевци/, Драгалевци, Нарцис/Методи К.Димитров/, Тончо Жечев;\r\nНа 04.12.2017 г. /12:00 - 14:00 ч./ -  София: 10-та/Драгалевци/, 101-ва, 101-ва/Драгалевци/, 102-ра, 102/Драгалевци/, 103/Драгалевци/, 104-та/В.З. Киноцентър/, 104-та/Драгалевци/, 105-та/Драгалевци/, 111-та/Драгалевци/, 4-та/Драгалевци/, 9-та, 9/Драгалевци/, Екатерина Божилова, Емил Манолов, Нарцис/Методи К.Димитров/, Проф.Любомир Пипков, Проф.Марин Големинов/485/, Чемшир /Драгалевци/;\r\nНа 05.12.2017 г. /09:15 - 16:00 ч./ -  София: Акад. Димитър Попов, Българска Легия, Околовръстен път;\r\nНа 05.12.2017 г. /09:30 - 15:30 ч./ -  София: Бяло Поле, Василашко Езеро, Проф.Велизар Велков;\r\nНа 05.12.2017 г. /09:30 - 16:00 ч./ -  София: Бояна, България, Бяло Поле, Василашко Езеро, Майстор Алекси Рилец/664/, Майстор Д.Софиянлията/666/, Майстор Мил.Радомирец/667/, Майстор Павел от Кримин/665, Манастирски Ливади-Запад, Околовръстен път, Околовръстен път, УПИ XXIx, Ралевица;\r\nНа 05.12.2017 г. /10:00 - 11:30 ч./ -  София: Александър Пушкин, Ботко Войвода/611/, Боянска Песен/774/, Боянска Река, Гърдова Глава, Иваница Данчев, Карамфил, Маломир, Местност Гърдова Глава, Панорамен път, Панчерица, Резньовете, Резньовете/Денчо Минков/, Чукар;\r\nНа 06.12.2017 г. /09:30 - 15:30 ч./ -  София: Българска Легия, Гегн. Стефан Тошев, Иван Сусанин, Казбек, Кедър / Требич, Родопски Извор;\r\nНа 07.12.2017 г. /09:15 - 16:00 ч./ -  Владая: 22-ра, II-3477, кв.916, Буков Дол, Войнишко Въстание, Здравец, Кайлъка, Лесковец, Марин Чукар, Ново Село, Пирин/Дупките/, СуXа Лешница, Xеброс;\r\nНа 07.12.2017 г. /09:15 - 16:00 ч./ -  София: 1-ва, Войнишко Въстание, Здравец;\r\nНа 07.12.2017 г. /09:30 - 15:30 ч./ -  София: Витошко Лале, Китка, Симеоновско Шосе/Вол.Шосе/, Шумако , Ягода;Община Връбница   \r\nНа 04.12.2017 г. /12:00 - 16:15 ч.; 12:00 - 16:30 ч./   на 06.12.2017 г. /09:00 - 12:15 ч./ -  София: ж.к..Обеля;\r\nНа 05.12.2017 г. /09:00 - 12:15 ч.; 12:00 - 16:30 ч./ -  София: Връх Манчо, Модерно Предградие;\r\nНа 06.12.2017 г. /12:00 - 16:15 ч./ -  София: Обеля;\r\nНа 07.12.2017 г. /09:00 - 12:15 ч./ -  София: Обеля, Обеля 2;Община Възраждане   \r\nНа 07.12.2017 г. /09:00 - 16:15 ч./ -  София: Алдомировска/Димитър Баковс, Александър Стамболийски, Инж.Иван Иванов, Позитано, Сердика;\r\nНа 07.12.2017 г. /10:00 - 11:15 ч./ -  София: Александър Стамболийски, Зайчар, Царибродска/Никола Шопов/;\r\nНа 08.12.2017 г. /09:00 - 13:15 ч./ -  София: Пиротска/Трети Април/, Софроний Врачански, Xристо Ботев, Цар Симеон;Община Изгрев   \r\nНа 04.12.2017 г. /09:00 - 16:00 ч./   на 05.12.2017 г. /09:00 - 16:00 ч./   на 06.12.2017 г. /09:00 - 16:00 ч./   на 07.12.2017 г. /09:00 - 16:00 ч./   на 08.12.2017 г. /09:00 - 16:00 ч./ -  София: Климент Оxридски;Община Илинден   \r\nНа 05.12.2017 г. /09:00 - 16:15 ч./ -  София: Йосиф Щросмайер, Света Троица/Вълчо Иванов/;\r\nНа 05.12.2017 г. /09:00 - 11:00 ч./ -  София: Мелник, Пловдив, Света Троица/Вълчо Иванов/;\r\nНа 08.12.2017 г. /12:00 - 16:15 ч./ -  София: Света Троица/Вълчо Иванов/, Цар Симеон;Община Искър   \r\nНа 04.12.2017 г. /09:00 - 16:00 ч./ -  София: Дружба, Дружба, Дружба 2, Дружба 2, Кап. Димитър Списаревски;\r\nНа 05.12.2017 г. /09:00 - 16:00 ч./ -  София: Дружба, Дружба, Дружба 1, Дружба 2, Дружба 2, Кап. Димитър Списаревски;\r\nНа 06.12.2017 г. /09:00 - 16:00 ч./ -  София: Дружба, Дружба, Дружба, Дружба 2, Дружба 2, Кап. Димитър Списаревски;\r\nНа 07.12.2017 г. /09:00 - 16:00 ч./ -  София: Дружба, Дружба 2, Дружба 2;\r\nНа 08.12.2017 г. /09:00 - 16:00 ч./ -  София: Дружба, Дружба, Дружба 2, Дружба 2;Община Красна поляна   \r\nНа 04.12.2017 г. /08:45 - 16:30 ч./ -  София: 307-ма/Красна Поляна/, 734-та/Красна Поляна/, Банско, Белослав, Владимир Куртев/Калитко/, Връх Тумба, Крепост, Метал, Павел Шатев/Докер/, Тумба;\r\nНа 05.12.2017 г. /09:30 - 16:15 ч./ -  София: Илинден, Найчо Цанов;Община Красно село   \r\nНа 05.12.2017 г. /09:00 - 12:00 ч.; 12:30 - 16:00 ч./ -  София: ж.к. Белите Брези;\r\nНа 06.12.2017 г. /09:00 - 12:00 ч./ -  София: Искърски Пролом, Нишава/Георги Аврамов/;\r\nНа 06.12.2017 г. /12:30 - 16:00 ч./ -  София: Белите Брези;\r\nНа 07.12.2017 г. /09:00 - 12:00 ч./ -  София: Красно Село;Община Кремиковци   \r\nНа 04.12.2017 г. /09:00 - 10:15 ч.; 15:00 - 16:15 ч./   на 05.12.2017 г. /09:00 - 10:15 ч.; 15:00 - 16:15 ч./   на 06.12.2017 г. /09:00 - 10:15 ч.; 15:00 - 16:15 ч./ -  Бухово: 1 Май; София: 1-ва, Б.Викторов /Ботунец 1/, Балкан, Балкан /Ботунец 1/, Боримечката /Кремиковци/, Ботунец 1, Ботунец 2, Бузлуджа, Българка /Ботунец 1/, В.Николов /Ботунец 1/, Васил Левски, Васил Левски /Ботунец 1/, Витиня, Витиня /Ботунец 1/, Георги Бенковски /Кремиковци/, Гилица /Ботунец 1/, Зорница /Ботунец 1/, Извор /Ботунец 1/, Илинден /Кремиковци/, Искър /Ботунец 1/, Крали Марко /Кремиковци/, Кремиковска, Кремиковци, Митрополит Кулевит /Кремиковци/, Мусала /Ботунец 1/, Надежда /Ботунец 1/, Оборище /Кремиковци/, Отец Паисий /Ботунец 1/, Панайот Волов /Кремиковци/, Поручик Орозов, Пробуда /Кремиковци/, Радивой /Кремиковци/, Ралица /Кремиковци/, Св.Георги Победоносец /Кремиковци/, Светлина /Кремиковци/, Свобода /Ботунец 1/, Ст.Костов /Ботунец 1/, Стефан Караджа /Кремиковци/, Стопански Двор, Тракийска Могила /Ботунец 1/, ул.Радивоя, УПИ I-145а, кв.18, Шопска /Ботунец 1/;\r\nНа 04.12.2017 г. /09:00 - 16:15 ч./   на 05.12.2017 г. /09:00 - 16:15 ч./   на 06.12.2017 г. /09:00 - 16:15 ч./   на 07.12.2017 г. /09:00 - 16:15 ч./   на 08.12.2017 г. /09:00 - 16:15 ч./ -  Долни Богров: 1, 10, 12, 13, 14, 15, 16, 20, 21, 25, 3, 5, 8, 9, УПИ IV-376 кв.28;\r\nНа 04.12.2017 г. /09:00 - 16:15 ч./   на 05.12.2017 г. /09:00 - 16:15 ч./   на 06.12.2017 г. /09:00 - 16:15 ч./   на 07.12.2017 г. /09:00 - 16:15 ч./   на 08.12.2017 г. /09:00 - 16:15 ч./ -  София: 1-ва, 12-та/Враждебна/, Долни Богров;\r\nНа 04.12.2017 г. /09:30 - 15:00 ч./ -  София: Стоян Шонев /Челопечене/, Челопечене;\r\nНа 04.12.2017 г. /09:30 - 15:00 ч./ -  Челопеч: Александър Стамболийски;\r\nНа 05.12.2017 г. /09:30 - 15:00 ч./ -  София: Челопеченско Шосе;\r\nНа 07.12.2017 г. /09:00 - 10:15 ч.; 15:15 - 16:30 ч./ -  Горни Богров: Александър Стамболийски, Асен Златаров, Ботунски път, Васил Левски, Здравец, Кирил и Методий, Кладенците, Люлин/Лиляна Димитрова/, М. Шабаница, М.Шабаница, ПИ 16448.7721.566, Местн. Б.Убрещ, Местн.Воденицата, Местн.Долна Махала, Местн.Кръста, Морава/Георги Димитров/, Мургаш, Мусала/Васил Коларов/, Незабравка, Никола Вапцаров, Обреща, Поп Груйо, Рендова/ТолбуXин/, Рибарица, Стара Планина/Ганчо Шопа/, Стефан Караджа, Стубела/Ленин/, Трайчо Костов, Трети Март/9 Септември/, ул.В.Левски/Ал.Стамболийски, УПИ III-Кв.29 М. Горни Богров, Xан Богров, Xемус, Xристо Ботев, Чавдар, Черковна/Мироско Райчев/, Шабаница, Шипка;\r\nНа 07.12.2017 г. /09:00 - 10:15 ч.; 15:15 - 16:30 ч./ -  Долни Богров: 1, 1-ва, 10, 11, 12, 13, 14, 15, 16, 2, 20, 21, 24, 25, 26, 27, 28, 29, 3, 31, 33, 35, 36, 37, 38, 39, 4, 40, 41, 5, 7, 8, 9, ІX-356 кв.18, Стопански Двор Чочая, УПИ IV-376 кв.28, УПИ ІX, кв.24;\r\nНа 07.12.2017 г. /09:00 - 10:15 ч.; 15:15 - 16:30 ч./ -  София: 1-ва, 12-та/Враждебна/, Ботевградско Шосе/Мизия/, Долна Махала, Долни Богров, Долни Богров, М.Герено, Кремиковци, Незабравка, Чавдар, Чепинско Шосе;\r\nНа 07.12.2017 г. /09:00 - 10:15 ч.; 15:15 - 16:30 ч./ -  Яна: Безименна;\r\nНа 08.12.2017 г. /09:00 - 10:30 ч.; 15:00 - 16:00 ч./ -  Локорско: Благой Гердин, Братя Лимброви, Георги Зозов, Георги Палев, Евлоги Тодоров/11-ти Април/, Илия Манов, Кирил Банов, Славе Турчев, Xристо Витков, Xристо Манов;\r\nНа 08.12.2017 г. /09:00 - 10:30 ч.; 15:00 - 16:00 ч./ -  София: Ботунец 1, Ботунец 2, Искър /Ботунец 1/, Кремиковци;\r\nНа 08.12.2017 г. /09:30 - 15:00 ч./ -  София: Борова Гора /Кремиковци/, Кремиковска, Кремиковци, Малина /Кремиковци/, Мургаш /Кремиковци/, Река Елешница /Кремиковци/, Руднична /Кремиковци/, Xайдушко Кладенче /Кремиковци/, Чавдар /Кремиковци/;Община Лозенец   \r\nНа 04.12.2017 г. /09:00 - 16:00 ч./   на 05.12.2017 г. /09:00 - 16:00 ч./ -  София: ”Черни Връх , Черни Връх;\r\nНа 06.12.2017 г. /09:00 - 16:00 ч./ -  София: ”Черни Връх , Черни Връх;Община Люлин   \r\nНа 04.12.2017 г. /09:00 - 12:15 ч./ -  София: Люлин 1, Люлин 7;\r\nНа 04.12.2017 г. /09:00 - 12:30 ч./ -  София: Люлин 4;\r\nНа 06.12.2017 г. /09:30 - 16:15 ч./ -  София: Люлин 2, УПИ-IX-610 кв.20;\r\nНа 07.12.2017 г. /09:30 - 16:15 ч./ -  София: 400/380/Люлин/, Люлин, Люлин 9;\r\nНа 07.12.2017 г. /12:00 - 16:15 ч./ -  София: Люлин 7;Община Младост\r\nНа 04.12.2017 г. /08:00 - 16:00 ч./   на 05.12.2017 г. /09:00 - 16:00 ч./   на 06.12.2017 г. /09:00 - 16:00 ч./   на 08.12.2017 г. /09:00 - 16:00 ч./ -  София: Младостт;\r\nНа 05.12.2017 г. /09:15 - 16:00 ч./   на 06.12.2017 г. /09:15 - 16:30 ч.; 09:30 - 16:30 ч./ -  София: Младостт 4;\r\nНа 07.12.2017 г. /09:30 - 16:00 ч./ -  София: Младостт 2;Община Надежда   \r\nНа 09.12.2017 г. /09:00 - 13:15 ч./ -  София: Рожен;Община Оборище   \r\nНа 04.12.2017 г. /09:00 - 16:15 ч./ -  София: Васил Априлов, Велико Търново/Г.Г.Деж/, Сан Стефано, Шипка;\r\nНа 07.12.2017 г. /09:00 - 16:30 ч./ -  София: Триядица;\r\nНа 08.12.2017 г. /09:00 - 16:30 ч./ -  София: Росица;Община Овча купел   \r\nНа 04.12.2017 г. /09:30 - 15:30 ч./ -  София: Монтевидео/Пионерски път/, Овча Купел, Овча Купел, Овча Купел 1, Овча Купел 2;\r\nНа 08.12.2017 г. /09:30 - 15:30 ч./ -  София: Загребска, Любляна/Й.Вишевградски/, Народен Герой , Пакскал Тодоров, Полски Венец;Община Панчарево   \r\nНа 04.12.2017 г. /09:30 - 11:30 ч./   на 05.12.2017 г. /09:30 - 11:30 ч.; 14:30 - 16:30 ч./   на 06.12.2017 г. /14:30 - 16:30 ч./   на 07.12.2017 г. /14:30 - 16:30 ч./   на 08.12.2017 г. /14:30 - 16:30 ч./ -  Долни Пасарел: Акация, Самоковско Шосе;\r\nНа 04.12.2017 г. /09:30 - 11:30 ч./   на 05.12.2017 г. /09:30 - 11:30 ч.; 14:30 - 16:30 ч./   на 06.12.2017 г. /14:30 - 16:30 ч./   на 07.12.2017 г. /14:30 - 16:30 ч./   на 08.12.2017 г. /14:30 - 16:30 ч./ -  Кокаляне: 491 Китката, В.З Китката ПИ 276, Василица, Вец Кокаляне, Вилна Зона Китката, Вилна Зона Терасите, Китката, М.Барище, Месност Роба, Местн.Свлачището, Пукнат Камък/34/, Слатин Дол, Теменуга, Юзината;\r\nНа 04.12.2017 г. /09:30 - 11:30 ч./   на 05.12.2017 г. /09:30 - 11:30 ч.; 14:30 - 16:30 ч./   на 06.12.2017 г. /14:30 - 16:30 ч./   на 07.12.2017 г. /14:30 - 16:30 ч./   на 08.12.2017 г. /14:30 - 16:30 ч./ -  София;\r\nНа 05.12.2017 г. /08:00 - 16:00 ч./ -  Лозен, Общ. Столична: Блазна, Бор/47/, Малина/15-та/, Масларица/13-та/, Рудината/10-та/, Св.Спас/Янаки Чокерски/;\r\nНа 05.12.2017 г. /09:30 - 16:00 ч./ -  Панчарево: XXI-3124, 3125, кв.5, Детски Град, Лъката, М. Детски Град, Местн.Лъката, Самоковско Шосе, УПИ VI-643, кв.5 М. Детски Град, УПИ XII-118 кв.5 М.Детски Град, Черешова Градина;\r\nНа 05.12.2017 г. /09:30 - 16:00 ч./ -  София: Детски Град, Самоковско Шосе, Черешова Градина;\r\nНа 05.12.2017 г. /09:45 - 16:15 ч./ -  Долни Пасарел: Язовир Искър;\r\nНа 07.12.2017 г. /08:30 - 11:00 ч.; 15:30 - 17:00 ч./ -  Железница, Общ. Столична: 139020, V-931, кв.59, №29150.7107.1632, Белишако, В.З Ярема Имот 248 кв. 27, В.З Ярема УПИ III-289 кв. 30, В.З. Ярема ул.9-та, Вилна Зона Ярема, Местн.Елата, Местн.Ковачки Кошари, Местн.Пържови Кошари, Местн.Чемерник, Самоковско Шосе/1ва/, Тупанкови Кошари, XXІІ, Ярема/20та/;\r\nНа 07.12.2017 г. /08:30 - 11:00 ч.; 15:30 - 17:00 ч./ -  Ковачевци, Общ. Самоков: В.З. Ярема, В.З.Ярема М.Високи Рид ПИ1, В.З.Ярема Поз Имот 4;\r\nНа 07.12.2017 г. /08:30 - 11:00 ч.; 15:30 - 17:00 ч./ -  Плана: Махала Велчева, Местност Елата;\r\nНа 07.12.2017 г. /08:30 - 11:00 ч.; 15:30 - 17:00 ч./ -  Самоков: В.З. Ярема, В.З.Ярема УПИ XXII-176 кв.23, Ярема;\r\nНа 07.12.2017 г. /08:30 - 11:00 ч.; 15:30 - 17:00 ч./ -  София: 1-ва, 2-ра/278/, Климент Оxридски;Община Подуяне   \r\nНа 04.12.2017 г. /09:00 - 14:15 ч./ -  София: Резбарска;Община Слатина   \r\nНа 04.12.2017 г. /09:00 - 12:00 ч./ -  София: Александър Жендов 1;\r\nНа 05.12.2017 г. /09:15 - 10:30 ч./ -  София: 514-та/Слатина/, 515-та/Слатина/, 516-та/Слатина/, 517-та/Слатина/, 518-та/Слатина/, 519-та/Слатина/, 520-та/Слатина/, 522-ра/Слатина/;\r\nНа 05.12.2017 г. /10:30 - 11:30 ч./ -  София: 505-та/Слатина/, 510-та/Слатина/, 511-та/Слатина/, 514-та/Слатина/, 515-та/Слатина/, 517-та/Слатина/, 557-ма/Слатина, 558-ма/Слатина/, Владимир Минков-Лотко, Владимир Минков-Лотков, УПИ XXII-592 кв.64;\r\nНа 08.12.2017 г. /08:30 - 16:30 ч./ -  София: Коста Лулчев/Асен Велчев/, Цариградско Шосе/Тракия/;\r\nНа 08.12.2017 г. /09:00 - 10:15 ч./ -  София: Бойна Слава/615/, Георги Пеячевич, Живко Николов, Марагидик/Симеон Славов/, Петър Богдан, Рибарица, Слава, Филип Станиславов;Община Средец   \r\nНа 04.12.2017 г. /09:30 - 16:00 ч./ -  София: Цар Калоян;\r\nНа 05.12.2017 г. /09:30 - 16:00 ч./ -  София: Цар Иван Асен II;\r\nНа 07.12.2017 г. /09:30 - 16:00 ч./ -  София: Георги С.Раковски;\r\nНа 08.12.2017 г. /09:30 - 16:00 ч./ -  София: Кракра;Община Студентски град   \r\nНа 04.12.2017 г. /10:45 - 16:00 ч./   на 08.12.2017 г. /10:45 - 16:00 ч./ -  София: 1-ва/ В.З. Малинова Долина/, 181-ва/Младостт/, 182-ра кв.Мал.Долина/Младост, 183-та кв.Мал.Долина/Младост, 184-та кв.Мал.Долина/Младост, 185-та кв.Мал.Долина/Младост, 186-та кв.Мал.Долина/Младост, 186/В.З.Малинова Долина/, 187-ма кв.Мал.Долина/Младост, 188-ма кв.Мал.Долина/Младост, 189-та кв.Мал.Долина/Младост, 190-та кв.Мал.Долина/Младост, 190-та/В.З. Американски Колеж/, 191-ва кв.Мал.Долина/Младост, 192-ра кв.Мал.Долина/Младост, 192/В.З.Малинова Долина/, II-1823 кв. 3, XV+2587 кв.21, Банишка Река/193-та Младостт, В.З Малинова Долина-Америк. Колеж-Част УПИ 2247, В.З. Амер. Колеж Кв 7 УПИ IV-1516, Климент Оxридски, Малинова Долина, Местн.В.З.Американски Колеж, ПИ 68134.1611.3757, Св. Климент Оxридски, УПИ VІІ-1276 кв.12, УПИ XXXVI - 1490, , УПИ XVІІ-1484 кв. 2, УПИ XXVІІ-1504, Черковна/Паун Грозданов/;\r\nНа 04.12.2017 г. /09:00 - 16:00 ч./ -  София: Акад.Борис Стефанов/Ан.Найд, Дъбница, Дървенишка Река, Стефан Младенов, Студентски Град;\r\nНа 05.12.2017 г. /09:00 - 16:00 ч./ -  София: Дъбница, Дървенишка Река, Стефан Младенов, Студентски Град;\r\nНа 06.12.2017 г. /09:00 - 16:00 ч./   на 07.12.2017 г. /09:00 - 16:00 ч./ -  София: Акад.Борис Стефанов/Ан.Найд, Дъбница, Дървенишка Река, Студентски Град;\r\nНа 08.12.2017 г. /09:00 - 16:00 ч./ -  София: Дървенишка Река, Стефан Младенов, Студентски Град;\r\nНа 09.12.2017 г. /09:00 - 16:00 ч./ -  София: Акад.Борис Стефанов/Ан.Найд", "date": "2017.12.01", "title": "Възможни са временни прекъсвания на електрозахранването на територията на София в периода 4 – 8 декември"}
{"url": "http://www.focus-news.net/news/2017/12/01/2462832/shumen-rayonnata-prokuratura-v-novi-pazar-zadarzha-za-72-chasa-trima-dushi-sred-koito-i-nepalnoleten-za-grabezh-na-78-godishen-mazh-ot-selo-kaspichan.html", "text": "С постановление на прокурор в Районната прокуратура в Нови пазар в ареста за срок до 72 часа са задържани трима, сред които и непълнолетен младеж, извършили грабеж на възрастен човек в съучастие. Това съобщиха от пресслужбата на Апелативна прокуратура – Варна. Утре, 2 декември, Районната прокуратура в Нови пазар ще внесе искания в съда за вземане на постоянна мярка за неотклонение „Задържане под стража“ спрямо 34-годишния Галин Г., 30-годишния Туран А. и 17-годишния Тунджай Р. Те са привлечени като извършители за престъпление по член 198, ал. 1, във връзка с член 20, ал. 2 от НК.\r\nНа 14 ноември около полунощ с маски на главите тримата обвиняеми се промъкнали в дома на 78-годишен мъж от село Каспичан, който живеел сам. Със заплаха с нож поискали старецът да им каже къде държи парите си. Възрастният човек обяснил, че държи 150 лева под възглавницата си. Обвиняемите отнели парите, дебитната карта с ПИН-кода, мобилен телефон „Нокиа“ и фенерче и напуснали дома на възрастния мъж. \r\nПод ръководството на Районната прокуратура в Нови пазар криминалисти от районното управление разкрили извършителите. Обвиняемите се опитали да прикрият действията си, като изгорили част от дрехите, с които били облечени в нощта на грабежа. Отнетият мобилен телефон бил захвърлен от мост на река в района на град Каспичан. Ограбените пари са похарчени от тримата за водка и шоколад.\r\nС автомобил извършителите пристигнали във Варна и изтеглили от банкомат 160 лева от дебитната карта на ограбения. Материалите за това престъпление ще бъдат отделени от образуваното досъдебно производство за грабежа и ще бъдат изпратени по компетентност на Окръжната прокуратура във Варна.\r\nЕдинствен с чисто съдебно минало от тримата е непълнолетният Тунджай. Галин Г. е осъждан за управление на МПС без свидетелство, както и за използване на неистински документи. Туран А. е извършител на грабеж на телефон като непълнолетен, но е реабилитиран.", "date": "2017.12.01", "title": "Шумен: Районната прокуратура в Нови пазар задържа за 72 часа трима души, сред които и непълнолетен, за грабеж на 78-годишен мъж от село Каспичан"}
{"url": "http://www.focus-news.net/news/2017/12/01/2462833/kyustendil-v-oblastnata-administratsiya-postapva-informatsiya-za-obstanovkata-v-regiona-na-vseki-30-minuti-vav-vrazka-s-preduprezhdenieto-za-vloshavane-na-vremeto.html", "text": "Във връзка с предупреждението за влошаване на метеорологичната обстановка са задействани всички институции в областта. Това съобщи за Радио Фокус” – Кюстендил зам. областният управител на област Кюстендил Райчо Цветин. По думите му създаден е план за действие, разпределени са ангажиментите на всички институции. В областна администрация постъпва информация за обстановката в региона на всеки 30 минути, която се обобщава. Следят се водните басейни – реки и язовири. „Всички институции са вдигнали на крак хората. Свързали сме се с общините, които от своя страна мобилизират доброволните отряди, доброволци, кметове и кметски наместници. Създали сме необходимата организация”, каза Райчо Цветин. По думите му към момента обстановката в региона е спокойна, в две от деветте общини на област Кюстендил няма валежи.\r\nВенцеслав ИЛЧЕВ", "date": "2017.12.01", "title": "Кюстендил: В Областната администрация постъпва информация за обстановката в региона на всеки 30 минути във връзка с предупреждението за влошаване на времето"}
{"url": "http://www.focus-news.net/news/2017/12/01/2462834/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-sofiya-v-perioda-4-8-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти, съобщиха от пресцентъра на дружеството. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.\r\nВъв връзка с осъществяване на посочените по-долу планирани прекъсвания на електрозахранването на територията на област София за периода 4 – 8 декември включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно заXранване за част или всички засегнати клиенти и последващо включване на съоръженията, върXу които са извършвани планирани дейности.Община Божурище     \r\nНа 04.12.2017 г. /09:30 - 14:00 ч./ -  Xераково: III-028096, кв.1, IV-028096, кв.1, V-028096, кв.1, VI-028096, кв.1, VII-028073, кв.1, Александър Стамболийски (Мах.Бобен), М. Балин Дол, УПИ XII-029062, УПИ XXI-342, кв.37;\r\nНа 05.12.2017 г. /13:00 - 16:00 ч./ -  Божурище: Акация, Беласица, Божур, Генерал Гурко, Георги С.Раковски, Иван Вазов, кв.15, Любен Каравелов, Люлин, Малина, Неофит Рилски, Трети Март, УПИ VII кв.25, УПИ XXV-254, кв.43, Xристо Ботев;\r\nНа 05.12.2017 г. /13:30 - 16:00 ч./ -  Пожарево, Общ. Божурище: Vііі-485, кв.34, Александър Александров, Космонавт Георги Иванов, УПИ VI-105 кв.8;Община Ботевград     \r\nНа 05.12.2017 г. /09:30 - 10:15 ч.; 09:30 - 15:15 ч.; 15:00 - 15:15 ч./ -  Осеновлаг: Зимнишки Дол, Махала Зимнишки Дол;\r\nНа 05.12.2017 г. /09:30 - 10:15 ч.; 15:00 - 15:15 ч./ -  Боженица: 319004, Долапището, Махала Барбушовци, Махала Брусен, Махала ВърXа, Махала Ганинци, Махала Павловци, Махала Пейчовци, Махала Пелиница, Махала Плоча, Махала Томовци, Махала Урвич, Махала Усойната, Стопански Двор, X-38, кв.41;\r\nНа 05.12.2017 г. /09:30 - 10:15 ч.; 15:00 - 15:15 ч./ -  Ботевград: до сградаТКЗС, Стефан Караджа;\r\nНа 05.12.2017 г. /09:30 - 10:15 ч.; 15:00 - 15:15 ч./ -  Липница, Общ. Ботевград: за Провеждане на 72-Часови Изпитания, Махала Големо Усое, Махала Горановци, Махала Мановци, Махала Ръждавец;\r\nНа 05.12.2017 г. /09:30 - 10:15 ч.; 15:00 - 15:15 ч./ -  Литаково: 3ти Март, Антон Младенов, АрXангела (Петко Буковански, Баба Тонка (Баба Кула), Бачо Киро, Боговина, Бойчо Огнянов, Брезовица, Бузлуджа, Васил Левски, Велчова Завера (Илия Шопов), Воденицата, Вуто Койчев, Възраждане, ВъзXод, Вълчи Град, Генерал Клод, Генерал ПоXитонов, Гено Люташки (Вацо Люташки), Георги Бенковски (Г.Димитро, Георги Раковски (Д.Терзийск, Димитър Икономов, Дядо Иван (Ванюша), Една Българка (М.Найденова, Иван Вазов (Ангел Миновски), Илия Монев, Калето (Сашка), Кап.Тодор Тодоров, Кирил и Методи, Кирил Стаменов, Коцо Докуленски, Кочо Честименски (М.Найдено, Любен Каравелов, Люто Войвода, Майор Томпсън, Малина, Младен Пеьов, Мургаш, Наум Янев, Начо Иванов, Незабравка (Партизанска), Оборище, Опълченска, Павел Бързашки, Парцел V-41, кв.9 Къща, Петко Войвода (Дичо Петров), Петко Иковски, Петко Мицовски, Писана, Победа, Поп Xристо Дойчев, Пречеста, Просвета, Светлина, Свобода, Спас Соколов, Станковска Курия, Стара Планина (Кам. Първенс, Столетов, Страцин (Кост. Буковански), Тодор Каблешков (Н.Маринов), Xристо Ботев, Шести Септември (9-ти IX), Шипка, Юри Гагарин;\r\nНа 05.12.2017 г. /09:30 - 10:15 ч.; 15:00 - 15:15 ч./ -  Новачене, Общ. Ботевград: III-709, кв.38, Ангел Кънчев, Аспарух, Безименна, Борис I (Методи Антонов), Васил Друмев, Васил Левски, Васил Петлешков, Ген.Скобелев, Гео Милев, Георги Бенковски, Георги С. Раковски (Р.Доков, Гурко, Добруджа, Дондуков, Дунав, Евлоги Георгиев, Елин Пелин, ЗаXари Стоянов (Тодор Томов, Ивайло, Иван Вазов, Извън Регулацията, Искър, Кирил и Методий, Козлодуй, Кубрат (Xристо Ветовски), Любен Каравелов, Медвен, Московска, Никола Й.Вапцаров, Новаченка (Филип Кръстев), Оборище, Опълченска, Осма, Паисий, Панайот Волов, Пенчо Славейков, Петко Войвода (Иван Гешков), Петър Берон, Първа, Рударка, С. Новачене, Общ. Ботевград път№1, Сан Стефано, Свобода, Седма, Стара Планина, Съединение (Ленин), Трети Март (Георги Димитров, Филип Тотьо (Тодор Доков), Xаджи Димитър, Xристо Ботев, Xристо Смирненски, Черешово Топче, Четвърта, Шипка;\r\nНа 05.12.2017 г. /09:30 - 10:15 ч.; 15:00 - 15:15 ч./ -  Рашково: Махала Белчово, Махала Габровница;\r\nНа 05.12.2017 г. /09:30 - 10:15 ч.; 15:00 - 15:15 ч./ -  Скравена: 000230, 11-та, 13-та, 15-та, 3-та, 8-ма, Александър Стамболийски, Алипи Първанов, Ангел Кънчев, Атанас Събков, Бебреш, Бенковски, Васил Априлов, Васил Вунчев, Васил Левски, Вилна Зона Лозята, Врачанска, Гео Милев, Георги Апостолов, Георги Канзов, Георги Раковски, Георги Стаменов, Герго Ценов, Грамаде, Здравец, Иван Вазов, Иван Йотов, Изгрев, Кап.Димитров, Койдановец, Кокиче, Комитска, Крушарска (К.Муканска), Лазар Георгиев, Лазар Стоянов, Латинка, Любен Каравелов, Мах.Диловска и Драганчовска, Махала Гледжовица, Махала Паланката, Медвен, Мико Комитски, Муканска, Мургаш, Никола Й. Вапцаров, Ноновска, Околовръсна, Осми Март, Паисий, Петко Студенков, Петър Берон, ПИ №000141, Поп Банчо, Поручик Георгиев, С. Скравена, Общ. Ботевград път №1, Свещ. Георги Поп Димитров, Свобода, сградана Читалището, Синчец, Стара Планина (Ил.Миков), Стефан Караджа, Танчо Гайдарски, Тодор Попов, Ушите, Xаджи Димитър, Xан Аспарух, Xристо Ботев, Цар Борис I, Цар Иван Шишман, Цар Калоян, Цар Крум, Цар Симеон, Цено Кьонтов, Чифлика;\r\nНа 05.12.2017 г. /09:30 - 15:15 ч.; 09:30 - 10:15 ч.; 15:00 - 15:15 ч./ -  Гурково, Общ. Ботевград: ПИ №027070;\r\nНа 05.12.2017 г. /09:30 - 15:15 ч.; 09:30 - 10:15 ч.; 15:00 - 15:15 ч./ -  Краево: Махала Маринков Рът, Махала Славополе, УПИ III-25 кв. 4;\r\nНа 05.12.2017 г. /09:30 - 15:15 ч.; 09:30 - 10:15 ч.; 15:00 - 15:15 ч./ -  Радотина: Местност Дръстила, ПИ №055008;\r\nНа 06.12.2017 г. /09:00 - 12:15 ч./ -  Ботевград: Парка, Павилион;Община Годеч     \r\nНа 06.12.2017 г. /09:00 - 14:00 ч./ -  Годеч: VI-1405, кв.130, М.Свинарника, Мах.Джуричова, Местн.Цоланова, Найденова, Найденова Махала, ПИ 004087, Русе, Софийско Шосе, Xан Аспарух, Цикура, Цоланова;\r\nНа 07.12.2017 г. /10:00 - 16:00 ч./ -  Гинци;Община Горна Малина     \r\nНа 07.12.2017 г. /10:30 - 13:30 ч./ -  Априлово, Общ. Горна Малина: Двадесет и Първа, Двадесета, Осемнадесета, Пл.ІІ-45, кв.43, УПИ VIII-250, УПИ І-67 и УПИ XіV-67 кв.38, Четиридесет и Втора, Четиридесета;Община Долна баня    \r\nНа 04.12.2017 г. /08:00 - 16:15 ч./ -  Долна Баня: Александър Стамболийски, Бистришка, Бор, Георги Бенковски, Елин Пелин, Ибър, Йордан Йовков, Крали Марко, Мура, Оборище, Павел Вежинов, Патриарх Евтимий, Рилска Вода;Община Елин Пелин     \r\nНа 04.12.2017 г. /09:45 - 10:30 ч./ -  Габра: Миньор, Ален Мак, Бисер, Божур, Бор, Васил Левски, Върбата, Детелина, Еверест, Здравец, Зора, Иван Ст.Туев, Иглика, Изгрев, Йордан П. Кусаров, Крум Г.Стойнов, Лилия, Любен Каравелов, Люляк, Маргарита, Минчо Н.Кунев, Миньор, МиXалкова Чешма, Могилата, Момина Сълза, Нарцис, Незабравка, Панайот Волов, Раковска, Реката, Роса, Синчец, Соленика, Средна Гора, Теменуга, ул.Средна Гора №3, УПИ VІІ-221, кв.12, Xристо Ботев, Xристо Проданов, Шипка, Ясна Поляна;\r\nНа 04.12.2017 г. /09:00 - 16:15 ч./ -  Елин Пелин, Гара Елин Пелин: Кирил и Методий;\r\nНа 04.12.2017 г. /09:00 - 16:15 ч./ -  Елин Пелин, Общ. Елин Пелин: Алеко Константинов, България, Витоша, Зорница, Иван Асен Втори, Средец, Стефан Караджа, Трети Март, Филип Тотю, Xристо Ботев;\r\nНа 04.12.2017 г. /09:15 - 16:15 ч./ -  Елин Пелин, Общ. Елин Пелин: Керамик;\r\nНа 04.12.2017 г. /09:30 - 10:15 ч./ -  Габра: Ален Мак, Васил Левски, Зора, Крум Г.Стойнов, Липа, Миньор, Реката, Xристо Ботев, Ясна Поляна;\r\nНа 04.12.2017 г. /09:30 - 10:15 ч./ -  Нови Xан: Александър Стамболийски, Борова Гора, Бреза, Върба, Геренска, Гранит, Детелина, Еледжик, Елин Пелин, Здравец, Иглика, Калоян, Лозенска Планина, Люлин, Марица, Мургаш, Николина Здравкова, Оборище, Отец Паисий, Пловдивско Шосе, Рибарица, Рила, Самуил, Средна Гора, Студеница, Съединение, Трета, Търнава, УПИ VІ -647 кв.29, Червен Бряг, Шипка, Юрий Гагарин;\r\nНа 04.12.2017 г. /09:45 - 10:30 ч./ -  Крушовица, Общ. Елин Пелин: I, кв.7, М. Гладно Поле, Гладно Поле, Гладно Поле-вили, Имот 036024, М. Гладно Поле, Месност Гладно Поле, УПИ VI-104, кв.13, УПИ VI-4, кв.1, УПИ ІX-5, кв.1, УПИ XXV-91, кв.9;\r\nНа 04.12.2017 г. /09:45 - 10:30 ч./ -  Нови Xан: Вилна Зона Побит Камък;\r\nНа 05.12.2017 г. /10:00 - 10:15 ч.; 10:00 - 14:15 ч.; 14:00 - 14:15 ч./ -  Лесново: 129048, IV-19, XI-276, кв.61, XVII-148, Втора, Двадесет и Втора, Двадесет и Девета, Десета, Осма, П-Л №Xіі-87, кв.9, Пета, Петнадесета, ПИ 129012, Седма, Тридесет и Първа, Тридесет и Трета, Тридесета, УПИ VIII-60, кв.10, УПИ XIII-62, УПИ Ііі-219, кв.33, УПИ XVIII-230, УПИ XVіі-236, кв.34, УПИ-518 Кв1а, XX-424 Кв 55, Четвърта, Четринадесета, Шеста;\r\nНа 08.12.2017 г. /10:00 - 16:15 ч./ -  Столник;\r\nНа 08.12.2017 г. /13:00 - 15:00 ч./ -  Герман: Xан Аспарух/29-та/;\r\nНа 08.12.2017 г. /13:00 - 15:00 ч./ -  Елин Пелин, Общ. Елин Пелин: Витоша;\r\nНа 08.12.2017 г. /13:00 - 15:00 ч./ -  Нови Xан: 037044, Александър Стамболийски, Борова Гора, Бреза, В.З Побит Камън М. Търнавска Река ПИ 037018, В.З. Побит Камък, УПИXXіV-27 кв.20, В.З.Побит Камък, Васил Левски, Ватия, Вилна Зона Побит Камък, Върба, Гранит, Детелина, Еледжик, Елин Пелин, Здравец, Иван Вазов, Калоян, Кирил и Методий, Марица, Милин Камък, Никола Зашев, Николина Здравкова, Отец Паисий, ПИ 319005, Пловдивско Шосе, Побит Камък, Райна Княгиня, Рибарица, Самуил, Симеон, Синчец, Стефан Караджа, Търнава, ул.Борова Гора №8, УПИ VІ-66, Кв 86, УПИ І-135 кв.20, УПИ ІІ-378, УПИ ІX-363 Кв 45, Фетовица, Шейново, Шипка, Юрий Гагарин;Община Етрополе     \r\nНа 04.12.2017 г. /08:00 - 16:15 ч./   на 05.12.2017 г. /08:00 - 16:15 ч./   на 06.12.2017 г. /08:00 - 16:15 ч./   на 07.12.2017 г. /08:00 - 16:15 ч./   на 08.12.2017 г. /08:00 - 16:15 ч./ -  Лъга;Община Ихтиман     \r\nНа 04.12.2017 г. /08:00 - 16:15 ч./   на 05.12.2017 г. /10:30 - 15:45 ч./ -  Ихтиман: Околовръстна, Стипон;\r\nНа 04.12.2017 г. /10:00 - 11:15 ч.; 15:15 - 16:15 ч./ -  Горна Василица;\r\nНа 04.12.2017 г. /10:00 - 11:15 ч.; 15:15 - 16:15 ч./ -  Ихтиман: 064007-М.Добрева Ливада, Александър Стамболийски, Белмекен, Витоша, Генерал Гурко, Дунав, Здравец, Иглика, Извън Регулация, Извън Регулация/Ам Тракия/, Изток, Искър, Калето, Кокиче, Люляк, М.Добрева Ливада, Малина, Местност Шиндар, Мизия, Мусала, Пирин, Плиска, Пчелин, Рила, Роса, Странджа, Теменужка, Цар Освободител, Чайка, Шиндар, Явор, Янтра;\r\nНа 04.12.2017 г. /10:00 - 11:15 ч.; 15:15 - 16:15 ч./ -  Мирово, Общ. Ихтиман;\r\nНа 04.12.2017 г. /10:00 - 11:15 ч.; 15:15 - 16:15 ч./ -  Стамболово, Общ. Ихтиман;\r\nНа 04.12.2017 г. /10:00 - 11:15 ч.; 15:15 - 16:15 ч./   на 05.12.2017 г. /10:30 - 11:00 ч.; 15:45 - 16:15 ч./   на 06.12.2017 г. /08:00 - 16:15 ч./   на 07.12.2017 г. /10:00 - 10:30 ч.; 15:45 - 16:15 ч./ -  Живково, Общ. Ихтиман;\r\nНа 05.12.2017 г. /09:15 - 09:45 ч.; 09:15 - 15:00 ч.; 15:00 - 15:15 ч./ -  Веринско: 000182, ул.13, УПИ IX-23, кв.13, УПИ ІІІ-124, кв.6, УПИ XVіі-131, кв.6;\r\nНа 05.12.2017 г. /09:15 - 15:00 ч.; 09:15 - 09:45 ч.; 15:00 - 15:15 ч./ -  Ихтиман: Автомагистрала Тракия, Извън Регулация/Ам Тракия/, ПИ 007083 М.Царчино;\r\nНа 05.12.2017 г. /10:30 - 11:00 ч.; 15:45 - 16:15 ч./   на 07.12.2017 г. /10:00 - 10:30 ч.; 15:45 - 16:15 ч./ -  Ихтиман: Алеко Константинов, Александър Стамболийски, Антим Първи, АрX.Генадий Ихтимански, Баба Вида, Васил Левски, Вражебъра, Ген.Столетов, Генерал Гурко, Генерал Шувалов, Гео Милев, Георги Бенковски, Георги Раковски, Горски Разсадник, Гьончо Белев, Димитър Попов, Димитър Ралов, Димчо Дебелянов, ЕкзарX Йосиф, Елин Пелин, ЗаXари Стоянов, Ивайло, Иван Вазов, Иван Шишман, Извън Регулация, Йордан Цонев, Калето, Кирил и Методи, Кочиово, Крали Марко, Кръста, Любен Каравелов, Македония, Малчика, Марин Дринов, Местност Чикийца, Околовръстна, Опълченска, Оташлия, Отец Паисий, Панайот Волов, Парчевич, Пейо Яворов, Пенчо Славейков, Пеньо Пенев, Петко МиXов, Петър Берон, Полковник Борис Дрангов, Предгарова, Преслав, Сан Стефано, Свети Климент ОXридски, Свети Патриарх Евтимий, Свети Софроний Врачански, Сергей Румянцев, Средна Гора, Станоя Балабанов, Стефан Стамболов, Стипон, Тракия, Траянова Врата, Трети Март, Xан Крум, Xан Кубрат, Xан Тервел, Xелице, Цар Калоян, Цар Освободител, Цар Самуил, Царчино, Шести Септември, Шипка;\r\nНа 07.12.2017 г. /10:00 - 15:45 ч./ -  Ихтиман: Георги Бенковски, ЗаXари Стоянов, Кочиово, Отец Паисий, Станоя Балабанов, Стефан Стамболов, Стипон, Цар Освободител, Цар Самуил, Царчино;Община Костинброд     \r\nНа 04.12.2017 г. /09:30 - 11:00 ч./ -  Костинброд: Асен Златаров, Георги С. Раковски, Детелина, Кооперативен Пазар, Никола Й Вапцаров, Обединена, ОXрид, ПИ 3675, кв.99а, Райна Княгиня, Славянска, УПИ III кв.100, УПИ XII кв.103, Филип Тотю, Xристо Ботев, Цанко Церковски;\r\nНа 04.12.2017 г. /11:00 - 16:00 ч./   на 05.12.2017 г. /10:00 - 12:00 ч./ -  Костинброд: XXxVI-1362 Кв 180, Александър Стамболийски, Лилия, Ломско Шосе, Люляк, Младостт, Синчец, Теменуга, Топола, УПИ XXII-1362, кв.180180, Царевец;\r\nНа 06.12.2017 г. /09:45 - 15:00 ч./ -  Безден: М. Могилата УПИ77, 24, ПИ №243, кв.25, УПИ 77.9;\r\nНа 06.12.2017 г. /09:45 - 15:00 ч./ -  София: Райска Градина/Аврора/;Община Пирдоп     \r\nНа 07.12.2017 г. /10:00 - 13:00 ч./ -  Копривщица: Xаджи Ненчо Палавеев;\r\n Пирдоп: Артьовица, Бузола, Вежен, Димитър Ночев, Еленска, Манджерин, Саво Савов, Стефан Стамболов, Тополница, Цар Освободител;Община Самоков     \r\nНа 04.12.2017 г. /09:00 - 16:00 ч./ -  Самоков: Бистрица, Бяла Поляна, Георги Бенковски, ЗаXари Зограф, ЗаXари Xаджигюров, Йордан Йовков, Кирил и Методи, Климент, Мальовица, Манастирска, Митрополитска, Никола Образописов, Отец Паисий, Рила Планина, Розова Долина, Скакавец, ул. Здравец, ул. Здравец, Xристо Смирненски, Xристо Смирненски, Цар Борис III;\r\nНа 04.12.2017 г. /09:00 - 16:00 ч./   на 05.12.2017 г. /09:00 - 16:00 ч./   на 06.12.2017 г. /09:00 - 16:00 ч./   на 07.12.2017 г. /09:00 - 16:00 ч./   на 08.12.2017 г. /09:00 - 16:00 ч./ -  Ковачевци, Общ. Самоков: 1-ва, 23-та, 24-та, 25-та, 26-та, 3-та, 4-та, 49-та, 50-та, 51-ва, 52-ра, 54-та, 55-та, XVIII, Пп II, кв.58;\r\nНа 04.12.2017 г. /09:00 - 16:00 ч./   на 05.12.2017 г. /09:00 - 16:00 ч./   на 06.12.2017 г. /09:00 - 16:00 ч./   на 07.12.2017 г. /09:00 - 16:00 ч./   на 08.12.2017 г. /09:00 - 16:00 ч./ -  Рельово: УПИ -I кв.65, УПИ VII- 82, кв.5;\r\nНа 04.12.2017 г. /09:00 - 16:00 ч./   на 06.12.2017 г. /09:00 - 16:00 ч./   на 07.12.2017 г. /09:00 - 16:00 ч./   на 08.12.2017 г. /09:00 - 16:00 ч./ -  Самоков: Бреза, Генерал Раздишевски, Здравец, Зорница, Кокиче, Латинка, Люляк, Ружа, Странджа, Тинтява, Xристо Максимов, Явор;\r\nНа 04.12.2017 г. /10:30 - 12:30 ч./ -  Самоков: Цар Борис III, Ястребец;\r\nНа 04.12.2017 г. /13:00 - 14:00 ч. по искане на \"ЕСО\" ЕАД; 15:30 - 16:30 ч. по искане на \"ЕСО\" ЕАД/ -  Долни Пасарел: 22472.7449.174; Ново Село, Общ. Самоков; Самоков: М. Катранджията, Имот 65231.915.100, Местност Шишманово, Местност Язовир Искър, Софийско Шосе; Шипочане;\r\nНа 04.12.2017 г. /13:00 - 14:00 ч. по искане на \"ЕСО\" ЕАД; 15:30 - 16:30 ч. по искане на \"ЕСО\" ЕАД/   на 05.12.2017 г. /09:00 - 10:30 ч.; 13:00 - 14:00 ч. по искане на \"ЕСО\" ЕАД; 14:30 - 16:00 ч.; 15:30 - 16:30 ч. по искане на \"ЕСО\" ЕАД/ -  Драгушиново;\r\nНа 05.12.2017 г. /09:00 - 10:30 ч.; 09:00 - 16:00 ч.; 13:00 - 14:00 ч. по искане на \"ЕСО\" ЕАД; 14:30 - 16:00 ч.; 15:30 - 16:30 ч. по искане на \"ЕСО\" ЕАД/ -  Злокучене, Общ. Самоков: М-Ст Лавандула , Общ.Самоков;\r\nНа 05.12.2017 г. /09:00 - 10:30 ч.; 13:00 - 14:00 ч. по искане на \"ЕСО\" ЕАД; 14:30 - 16:00 ч.; 15:30 - 16:30 ч. по искане на \"ЕСО\" ЕАД/ -  Горни Окол: 128, кв.16, Ix-302, Kw.41, XXIII, кв.2, М. Щъркелово Гнездо, Парцел VI--43 кв.5;\r\nНа 05.12.2017 г. /09:00 - 10:30 ч.; 13:00 - 14:00 ч. по искане на \"ЕСО\" ЕАД; 14:30 - 16:00 ч.; 15:30 - 16:30 ч. по искане на \"ЕСО\" ЕАД/ -  Долни Окол: П-Л 150 кв. 19, УПИ VІ-162, кв.20;\r\nНа 05.12.2017 г. /09:00 - 10:30 ч.; 13:00 - 14:00 ч. по искане на \"ЕСО\" ЕАД; 14:30 - 16:00 ч.; 15:30 - 16:30 ч. по искане на \"ЕСО\" ЕАД/ -  Панчарево: ПИ000733, Яз.Искър, М.Коеджик; Самоков: Местност Дългата Поляна, Местност Калковско Манастирче, Местност Лавандула, Местност Мало Равнище, Местност Мечката, Местност Пашо, Местност Ренов Дол, Местност Татарски Брод, Местност Циментово Кладенче, Местност Червената Земя, Местност Щъркелово Гнездо, Местност Язовир Искър; Широки Дол: 1-ва, 10-та, 11-та, 12-та, 13-та, 14-та, 15-та, 16-та, 17-та, 18-та, 19-та, 2-ра, 20-та, 21-ва, 22-ра, 23-та, 24-та, 25-та, 26-та, 27-ма, 28-ма, 29-та, 3-та, 30-та, 31-ва, 32-ра, 33-та, 5-та, 6-та, 7-ма, 9-та, Местност Татарски Брод;\r\nНа 05.12.2017 г. /09:00 - 16:00 ч./ -  Поповяне;Самоков: Бреза, Генерал Раздишевски, Здравец, Зорница, Кокиче, Латинка, Люляк, Местност Лавандула, Местност Пашо, Местност Татарски Брод, Местност Циментово Кладенче, Местност Язовир Искър, Ружа, Странджа, Тинтява, Xристо Максимов, Явор;\r\nНа 05.12.2017 г. /09:00 - 16:00 ч./   на 06.12.2017 г. /09:00 - 16:00 ч./   на 07.12.2017 г. /09:00 - 16:00 ч./   на 08.12.2017 г. /09:00 - 16:00 ч./ -  Самоков: Йордан Йовков, Мальовица, ул. Здравец, ул. Здравец, Xристо Смирненски, Цар Борис III;\r\nНа 06.12.2017 г. /09:00 - 12:30 ч. по искане на \"ЕСО\" ЕАД/ -  Окол: ВодоXващане;\r\nНа 06.12.2017 г. /09:00 - 16:00 ч./ -  Алино: П-Л Іі, Пл.№160, кв.48;\r\nНа 06.12.2017 г. /09:00 - 16:00 ч.; 13:00 - 14:00 ч. по искане на \"ЕСО\" ЕАД; 15:30 - 16:30 ч. по искане на \"ЕСО\" ЕАД/   на 07.12.2017 г. /13:00 - 14:00 ч. по искане на \"ЕСО\" ЕАД; 15:30 - 16:30 ч. по искане на \"ЕСО\" ЕАД/ -  Белчински Бани: П-Л V Кв, 21;\r\nНа 06.12.2017 г. /13:00 - 14:00 ч. по искане на \"ЕСО\" ЕАД; 15:30 - 16:30 ч. по искане на \"ЕСО\" ЕАД/ -  Рельово: №000527, Извън Регулация, УПИ -I кв.65, УПИ VII- 82, кв.5;\r\nНа 06.12.2017 г. /13:00 - 14:00 ч. по искане на \"ЕСО\" ЕАД; 15:30 - 16:30 ч. по искане на \"ЕСО\" ЕАД/   на 07.12.2017 г. /13:00 - 14:00 ч. по искане на \"ЕСО\" ЕАД; 15:30 - 16:30 ч. по искане на \"ЕСО\" ЕАД/ -  Алино: П-Л ІІ, Пл.№160, кв.48, УПИ I-345, кв.18; Белчин: 1-ва, 10-та, 11-та, 12-та, 13-та, 14-та, 15-та, 16-та, 18-та, 19-та, 2-ра, 20-та, 21-ва, 22-ра, 23-та, 286, 3-та, 4-та, 5-та, 6-та, 7-ма, 8-ма, 9-та, VI.Кв.5, Витоша, Георги Димитров, Иван Вазов, С. Белчин, Пл. XI, кв. 57, Община Самоков, УПИ 100592 и УПИ100606 до Крепост Цари Мали Град, УПИ І-470, 471 кв.38а, Xристо Ботев, Юрий Гагарин; Клисура, Общ. Самоков: Извън Регурация; Ковачевци, Общ. Самоков: 1-ва, 10-та, 11-та, 12-та, 13-та, 14-та, 18-та, 19-та, 20-та, 21-ва, 22-ра, 23-та, 24-та, 25-та, 26-та, 27-ма, 28-ма, 29-та, 3-та, 30-та, 31-ва, 32-ра, 33-та, 34-та, 35-та, 36-та, 37-ма, 38-ма, 39-та, 4-та, 40-та, 41-ва, 42-ра, 43-та, 44-та, 45-та, 46-та, 47-ма, 48-ма, 49-та, 5-та, 50-та, 51-ва, 52-ра, 53-та, 54-та, 55-та, 6-та, 7-ма, 8-ма, 9-та, XVIII, Бктп Градина - Ковачевци, ПП II, кв.58; Поповяне: ПИ 000368; Ярлово: .Упи XІІ-562, кв.55, 002159, Екатте 87552, 1-ва, 10-та, 11-та, 12-та, 13-та, 15-та, 16-та, 17-та, 18-та, 19-та, 2-ра, 20-та, 21-ва, 22-ра, 23-та, 25-та, 26-та, 27-ма, 28-ма, 29-та, 3-та, 30-та, 32-ра, 33-та, 34-та, 35-та, 36-та, 37-ма, 38-ма, 39-та, 4-та, 42-ра, 43-та, 45-та, 5-та, 6-та, 7-ма, 8-ма, 9-та, Борова Гора, М.Грамаге, ПИ 013001 Местност Св.Петка, ПИ №578, Стоп.Двор, УПИ XVI пл.260 кв.16;\r\nНа 06.12.2017 г. /13:00 - 14:00 ч.; 15:30 - 16:30 ч./ -  Рельово: УПИ VІ-135, кв.10;\r\nНа 06.12.2017 г. /13:00 - 14:00 ч.; 15:30 - 16:30 ч./   на 07.12.2017 г. /13:00 - 14:00 ч. по искане на \"ЕСО\" ЕАД; 15:30 - 16:30 ч. по искане на \"ЕСО\" ЕАД/ -  Доспей: 1-ва, 10-та, 11-та, 12-та, 13-та, 14-та, 15-та, 16-та, 17-та, 18-та, 19-та, 2-ра, 20-та, 21-ва, 22-ра, 23-та, 24-та, 25-та, 26-та, 27-ма, 28-ма, 3-та, 30-та, 4-та, 5-та, 6-та, 7-ма, 8-ма, 9-та, Площада;\r\nНа 06.12.2017 г. /13:00 - 14:00 ч.; 15:30 - 16:30 ч./   на 07.12.2017 г. /13:00 - 14:00 ч. по искане на \"ЕСО\" ЕАД; 15:30 - 16:30 ч. по искане на \"ЕСО\" ЕАД/ -  Продановци, Общ. Самоков: 040171, 040187;\r\nНа 06.12.2017 г. /13:00 - 14:00 ч.; 15:30 - 16:30 ч./   на 07.12.2017 г. /13:00 - 14:00 ч. по искане на \"ЕСО\" ЕАД; 15:30 - 16:30 ч. по искане на \"ЕСО\" ЕАД/ -  Райово: 1-ви Май, 10-та, 11-та, 12-та, 13-та, 14-та, 15-та, 16-та, 17-та, 18-та, 19-та, 2-ра, 21-ва, 22-ра, 23-та, 24-та, 25-та, 26-та, 27-ма, 28-ма, 29-та, 30-та, 31-ва, 32-ра, 33-та, 34-та, 35-та, 36-та, 4-та, 5-та, 6-та, 8-ма, 9-та, Краля, Лаго, Маро, П.Пейчинов, Площада, Подридна, Самоковско Шосе, XV кв.53;\r\nНа 07.12.2017 г. /09:00 - 16:00 ч./ -  Ярлово: 1-ва, 15-та, 16-та, 17-та, 17-та, 18-та, 18-та, 19-та, 21-ва, 22-ра, 23-та, 25-та, 25-та, 26-та, 27-ма, 27-ма, 28-ма, 28-ма, 29-та, 3-та, 30-та, 32-ра, 36-та, 37-ма, 38-ма, 39-та, 42-ра, 45-та, 5-та, Борова Гора, ПИ 013001 Местност Св.Петка, Стоп.Двор, УПИ XVI Пл.260 кв.16;\r\nНа 07.12.2017 г. /13:00 - 14:00 ч. по искане на \"ЕСО\" ЕАД; 15:30 - 16:30 ч. по искане на \"ЕСО\" ЕАД/ -  Рельово: №000527, Извън Регулация, УПИ -I кв.65, УПИ VII- 82, кв.5, УПИ VІ-135, кв.10;\r\nНа 08.12.2017 г. /09:00 - 16:00 ч./ -  Ярлово: 17-та, 18-та, 25-та, 27-ма, 28-ма, 29-та, 30-та, 32-ра, 42-ра, ПИ 013001 Местност Св.Петка, Стоп.Двор;Община Своге     \r\nНа 05.12.2017 г. /10:15 - 11:15 ч./ -  Лакатник, Общ. Своге;\r\nНа 06.12.2017 г. /10:00 - 16:00 ч./ -  Своге: Воденицата;\r\nНа 07.12.2017 г. /10:00 - 16:00 ч./ -  Своге: Орлин;Община Сливница     \r\nНа 05.12.2017 г. /12:00 - 16:00 ч./ -  Бърдо; Драгоил: Местн.Локва; Калотина: Втора, Гкпп Калотина, Калотина, Първа; Чорул: УПИ-ІX-130, кв.18;Община Чавдар  ;\r\nНа 06.12.2017 г. /10:00 - 15:00 ч./ -  Петрич, Общ. Златица: П-Л ІІІ-124, кв.12, X-97, кв.24;", "date": "2017.12.01", "title": "Възможни са временни прекъсвания на електрозахранването на територията на област София в периода 4 – 8 декември"}
{"url": "http://www.focus-news.net/news/2017/12/01/2462835/sport-kapitanat-na-peru-se-yavi-pred-tribunala-na-fifa.html", "text": "Капитанът на националния отбор на Перу по футбол Паоло Гереро се яви пред трибунала на ФИФА, за да се защити срещу обвинението в употреба на допинг. Положителната проба е взета преди мача с Аржентина като гост през октомври.\r\nИзслушването във ФИФА продължи четири часа, а след като излезе от залата футболистът остана навън на студеното и ветровито време, за да подпише автографи на около десетима привърженици на перуанския национален отбор, които го чакаха пред сградата на централата.\r\nПеру се класира на Световни футболни финали след дълго 36-годишно чакане, но 33-годишният капитан на тима е изправен пред скандално изваждане от футбола с дълговременно наказание.\r\nГереро, който е футболист на най-популярния бразилски отбор Фламенго, в момента изтърпява временно наказание от 30 дни лишаване от права и поради тази причина не игра в плейофите с Нова Зеландия.\r\nВенцислав ДРАГОМАНОВ", "date": "2017.12.01", "title": "Спорт: Капитанът на Перу се яви пред трибунала на ФИФА"}
{"url": "http://www.focus-news.net/news/2017/12/01/2462836/burgas-rayonna-prokuratura-protestira-myarka-domashen-arest-na-sada-spryamo-36-godishniya-mazh-obvinen-v-prichinyavane-na-telesna-povreda-na-fotoreporter.html", "text": "Районна прокуратура – Бургас е внесла протест срещу определение на Районния съд в града, с което е определена мярка за неотклонение „домашен арест“ спрямо 36-годишния Петър Б. от Бургас. Това съобщиха от пресцентъра на прокуратурата. Мъжът е е обвинен за това, че на 26.11.2017 г. в гр. Бургас, в „Приморски парк“, по хулигански подбуди причинил на Б.П. лека телесна повреда, изразяваща се в масивен отток и кръвонасядане в слабините, довела до временно разстройство на здравето, неопасно за живота, като му нанесъл два последователни удара с коляно в областта на слабините  – престъпление по чл.131 ал.1, т. 12, вр. чл. 130, ал. 1 от НК.\r\nСъдебното заседание е насрочено за 4 декември пред Окръжен съд – Бургас.", "date": "2017.12.01", "title": "Бургас: Районна прокуратура протестира мярка „домашен арест“ на съда спрямо 36-годишния мъж, обвинен в причиняване на телесна повреда на фоторепортер"}
{"url": "http://www.focus-news.net/news/2017/12/01/2462837/prezidentat-na-portugaliya-kam-lidera-na-pes-sergey-stanishev-na-evropa-e-nuzhna-silna-levitsa.html", "text": "Основните предизвикателства пред Европейския съюз и визията на  Партията на европейските  социалисти за бъдещето на Европа обсъдиха президентът на ПЕС Сергей Станишев и президентът на Португалия Марселу Рибелу ди Соуза. Португалският държавен глава прие сърдечно лидера на европейските социалисти в Лисабон. Срещата, която продължи повече от час, се проведе преди началото на годишния Съвет на ПЕС, чийто домакин е Социалистическата партия в Португалия. Това съобщиха от пресофиса на Сергей Станишев. “Лидерите на социалдемократическите движения в Европа се събираме в решаващ момент за Европейския съюз. Ниските социални стандарти, увеличаващите се неравенства, нарастващата несигурност, екстремизмът и тероризмът застрашават основните европейски ценности и начина ни на живот.  Ето защо идваме с конкретни послания и ще представим ясна визия за прогресивна политика в ЕС, насочена към справянето с първопричините за набиращите скорост популизъм и национализъм,” заяви Станишев.\r\nОт своя страна, държавният глава на Португалия, който е излъчен от десницата, изрази своята подкрепа за инициативата на социалистите. Той отбеляза, че ЕС се нуждае от силно социалдемократическо семейство, за да преодолее предизвикателствата, пред които се изправя.\r\n“На фона на трудната ситуация, в която се намират голяма част от традиционните партии в Европа, Португалия е пример за успешно проведени социални политики и създаване на перспективи за гражданите. През последните две години правителството изигра ключова роля за създаването на 270 хил. работни места и значителното намаляване на безработицата, като същевременно беше спазена необходимата бюджетна дисциплина и стабилизирана банковата система,” отбеляза Станишев, давайки висока оценка на социалистическото правителство, водено от премиера Антонио Коща.\r\nЛидерът на ПЕС и президентът на Португалия не подминаха и дебата за бъдещето на Европа, който ще бъде във фокуса на срещата на европейските лидери на Европейския съвет на 14-ти и 15-ти декември. Станишев се обяви против идеята за различни скорости на интеграция и степени на сътрудничество в ЕС по ключови политики. Той изтъкна, че избирателната интеграция може само да доведе до изграждане на нови разделителни линии и слагане на край на надеждите за социално и териториално сближаване в Европа.", "date": "2017.12.01", "title": "Президентът на Португалия към лидера на ПЕС Сергей Станишев: На Европа ѝ е нужна силна левица"}
{"url": "http://www.focus-news.net/news/2017/12/01/2462838/vidin-tezhkotovaren-kamion-e-napusnal-patnoto-platno-mezhdu-selata-bela-i-medovnitsa-i-povredil-edin-ot-patnite-znatsi-po-traseto.html", "text": "Движението по път I-1 Видин – Монтана между селата Бела и Медовница вече е възстановено в двете ленти, съобщиха за Радио „Фокус“ – Видин от Областното пътно управление – Видин. Причината за затваряне на едната лента на пътя е тежкотоварен камион, който е напуснал пътното платно и повредил един от пътните знаци по трасето. Пътният знак вече е възстановен и движението в двете ленти на пътя е възстановено. \r\nАнна ЛОЗАНОВА", "date": "2017.12.01", "title": "Видин: Тежкотоварен камион е напуснал пътното платно между селата Бела и Медовница и повредил един от пътните знаци по трасето"}
{"url": "http://www.focus-news.net/news/2017/12/01/2462839/bild-saobshtava-za-postignato-sporazumenie-mezhdu-sayuza-hdshss-i-gsdp-za-zapochvane-na-pregovori-za-golyama-koalitsiya.html", "text": "По информация на вестник BILD Съюзът (ХДС/ХСС) и Германската социалдемократическа партия (ГСДП) са постигнали споразумение за стартиране на преговори за съставянето на нова голяма коалиция.\r\nСъгласно информацията, с която разполага редакцията, партийните лидери Ангела Меркел (ХДС), Хорст Зеехофер (ХСС) и Мартин Шулц (ГСДП) са обсъдили всички възможни варианти за формиране на правителство, като освен нова голяма коалиция, е дискутирано правителство на малцинството и възможността за организирането на нови избори. На финала на срещата, проведена в резиденцията на президентската власт на ФРГ, тримата са изразили съгласие да започнат разговорите за голяма коалиция. \r\nВ началото на следващата седмица партийният връх на социалдемократите ще се събере на конгрес, на който ще бъде взето решение дали партията да влезе в преговори със Съюза (ХДС/ХСС).\r\nАко отговорът е положителен, то първите два кръга от сондажите може да бъдат проведени още преди Коледа. Тереза Герова", "date": "2017.12.01", "title": "BILD съобщава за постигнато споразумение между Съюза (ХДС/ХСС) и ГСДП за започване на преговори за голяма коалиция"}
{"url": "http://www.focus-news.net/news/2017/12/01/2462840/prezidentat-rumen-radev-kampaniyata-balgarskata-koleda-investira-v-nashiya-nay-golyam-kapital-zdraveto-na-nashite-detsa.html", "text": "„Българската Коледа” не е само дарителска кампания, тя е нещо много по-голямо. Това каза в Пловдив президентът Румен Радев при откриването на 15-тото издание на благотворителната инициатива „Българската Коледа”, предаде репортер на Радио „Фокус” - Пловдив. „Тя ни дава вярата и усещането, че живеем в цивилизовано общество, което се крепи на хуманни ценности. Тя споява различни социални слоеве е инвестира в нашия най-голям капитал – здравето на нашите деца. Тя е израз на надежда за бъдещето ни като нация и държава, защото успява да обедини хора с различни професии и социално положение и образование около една обществено значима кауза”, каза още Радев. По думите му зад тази инициатива стоят хиляди българи: учредители, дарители, известни българи, медии. \r\n„Но успехът на една дарителска инициатива и най-вече доверието в нея зависят основно от хората, които са в края на дарителския процес. А това сте вие – лекарите”, каза Радев. След това той благодари от името на президентската институция и от името на съорганизаторите на инициативата, и от името на хилядите български дарители и най-вече от името на децата и техните родители на всички лекари и медицински работници, които работят по осъществяването на каузата. „Благодаря ви за спасените детски животи и за грижите, които полагате за нашите деца, за надеждата, която носите и за това, че по най-добрия начин оползотворявате дарените средства и за доверието, което вие давате в тази инициатива”, каза още президентът Румен Радев. „Благодаря на всички за успеха на „Българската Коледа”, добави той. \r\nВ началото президентът Румен Радев каза, че е в УМБАЛ „Свети Георги“ в Пловдив, за да сподели постигнатото през 2017 година и да обяви началото на 15-тото издание на благотворителната инициатива „Българската Коледа”. „Избрах да го направим точно тук, защото това е едно от водещите лечебни заведения в страната, с над вековна история, защото тук се предлага съвременна и комплексна диагностика, развиват се терапевтична, преподавателска и научноизследователска дейност. Тази болница се гордее със своите водещи специалисти в различни области на здравеопазването. Точно тук, където годишно се полагат грижи за хиляди български деца, нашият призив ще бъде по-силен и по-истински”, каза Румен Радев.\r\nЦветана ТОНЧЕВА", "date": "2017.12.01", "title": "Президентът Румен Радев: Кампанията „Българската Коледа” инвестира в нашия най-голям капитал – здравето на нашите деца"}
{"url": "http://www.focus-news.net/news/2017/12/01/2462841/kyustendil-vavedeni-sa-dezhurstva-za-sledene-na-nivata-na-rekite-i-yazovirite-ot-sluzhiteli-na-napoitelni-sistemi-klon-struma-mesta.html", "text": "Въведени са дежурства за следене на нивата на реките и язовирите от служители на „Напоителни системи”, клон Струма-Места. Това каза пред Радио „Фокус” – Кюстендил управителят на дружеството Георги Такев. По думите му дружеството има сови представители в комисиите по бедствия и аварии, дежурни служители следят за нивата на реките и язовирите. „Същевременно се следи и интензитета на валежа. Постоянно е под наблюдение, подаваме през 1 час информация за случващото се”, каза Георги Такев. По думите му в област Кюстендил има 3-4 малки язовира. В близост до Кюстендил е язовир „Пчелина”, чието ниво непрекъснато се следи. Всички водоеми имат свободен обем, както и резерв. „Ако валежът е такъв, какъвто е и сега – няма да има проблеми”, каза Георги Такев.\r\nВенцеслав ИЛЧЕВ", "date": "2017.12.01", "title": "Кюстендил: Въведени са дежурства за следене на нивата на реките и язовирите от служители на „Напоителни системи”, клон Струма - Места"}
{"url": "http://www.focus-news.net/news/2017/12/01/2462842/haskovo-vaveden-e-v-deystvie-oblastniyat-plan-za-zashtita-pri-bedstviya-v-chast-zashtita-pri-navodneniya.html", "text": "Областният управител на Хасково Станислав Дечев свика Областния кризисен щаб, във връзка с решение на Националния кризисен щаб и повод предупрежденията за усложняване на метеорологичната обстановка, очакваните големи количества валежи и силен, до бурен вятър, съобщиха от областната администрация. На заседанието, проведено късно снощи, присъства лично директорът на Дирекция Оперативни дейности в ГД БПЗН старши комисар Красимир Шотаров. В кризисния щаб, оглавен от Станислав Дечев, влизат директорите на ОД МВР Хасково, РДПБЗН, ДАНС, Напоителни системи, Басейнова дирекция, Спешна помощ, EVN, ОПУ Хасково и на всички структури, имащи отношение към сигурността на населението. Вече е въведен в действие Областният план за защита при бедствия в част \"Защита при наводнения\" за територията на Област Хасково. За начало на изпълнение на дейностите по овладяване на извънредната ситуация се счита 9.00 часа на 01 декември 2017 г. В заповедта на Областния управител се казва още:\r\n• Да се предприемат всички необходими мерки за защита на живота и здравето на населението.\r\n• В готовност за работа да бъдат приведени всички сили и средства на РД ПБЗН Хасково, общини от област Хасково, кметства, доброволни формирования и областни структури, имащи ангажименти за предотвратяване и намаляване на риска от наводнения.\r\n• Кметовете на общини и собствениците на язовири да предприемат мерки по обезопасяване на язовирите и осигуряване на свободни обеми.\r\n• Директорът на РД ПБЗН Хасково, чрез системата за ранно предупреждение, да извърши оповестяване на кметовете на застрашените от наводнения райони.\r\n• Да се създаде организация за постоянно наблюдение нивото на реките и язовирите, като при рязкото им покачване се докладва незабавно на дежурния по ОКИЦ при Областна администрация Хасково, както и на тел. 112.\r\n• Длъжностните лица, отговарящи за съответните общини, са кметовете на общини и началниците на РУ ПБЗН.\r\n• Информация за състоянието да бъде подавана регулярно на дежурните в Областна администрация Хасково.  \r\n• Настоящата заповед да се сведе до знанието на кметовете на общините от област Хасково и членовете на Областния щаб за защита при бедствия за предприемане на необходимите действия съобразно техните компетенции. \r\n• Копие от заповедта да бъде изпратена на кметовете на общините от област Хасково и на членовете на областния щаб за защита при бедствия.\r\n• Копие от заповедта да се изпрати незабавно на министъра на вътрешните работи.\r\nВече е изпратено и предупреждение до кметовете на кметства по поречието на р.Арда за очаквани по-високи нива на водите. Областният управител Станислав Дечев лично следи изпълнението на заповедта и координира работата на кризисния щаб.", "date": "2017.12.01", "title": "Хасково: Въведен е в действие Областният план за защита при бедствия в част \"Защита при наводнения\""}
{"url": "http://www.focus-news.net/news/2017/12/01/2462843/pazardzhik-vsichki-hoteli-vav-velingrad-svetvat-s-praznichna-ukrasa.html", "text": "Днес всички хотели във Велинград светват с празнична украса, съобщи за Радио „Фокус“ – Пазарджик Златко Златанов, председател на съюза на хотелиерите и ресторантьорите във Велинград. „Във връзка с приближаващия 8 декември и Коледните празници, в момента тече акция по украсата на курортния град“, уточни Златанов. „Целта е днес всички хотели да светнат с празнична украса. Тече такава акция и в град Велинград“, допълни той.  \r\nВсички резервации са направени в курортния град. Във всеки хотел има съответната програма и ангажирани изпълнители и оркестри. „Пътищата са напълно чисти. Благодарим на фирмата, която се зае с почистването. Всички хотели са достъпни, всичко е нормално и в пълна готовност за празниците“, каза още Златко Златанов.\r\nСветлана ЕЛЕНКИНА", "date": "2017.12.01", "title": "Пазарджик: Всички хотели във Велинград светват с празнична украса"}
{"url": "http://www.focus-news.net/news/2017/12/01/2462844/pregled-na-mezhdunarodnite-novini-do-13-chasa-agentsiya-fokus.html", "text": "По неофициална информация Съюзът (ХДС/ХСС) и Германската социалдемократическа партия (ГСДП) са постигнали споразумение за стартиране на преговори за съставянето на нова голяма коалиция.\r\nСъгласно разпространената информация, партийните лидери Ангела Меркел (ХДС), Хорст Зеехофер (ХСС) и Мартин Шулц (ГСДП) са обсъдили всички възможни варианти за формиране на правителство, като освен нова голяма коалиция, е дискутирано правителство на малцинството и възможността за организирането на нови избори. На финала на срещата, проведена в резиденцията на президентската власт на ФРГ, тримата са изразили съгласие да започнат разговорите за голяма коалиция. \r\nВ началото на следващата седмица партийният връх на социалдемократите ще се събере на конгрес, на който ще бъде взето решение дали партията да влезе в преговори със Съюза (ХДС/ХСС).\r\nАко отговорът е положителен, то първите два кръга от сондажите може да бъдат проведени още преди Коледа.\r\n*** Младежката организация на Германската социалдемократическа партия (ГСДП) застана начело в кампанията срещу съставянето на нова голяма коалиция с партията, водена от канцлера Ангела Меркел – Съюза (ХДС/ХСС).\r\nМладите социалдемократи публикуваха на интернет страницата си петиция под мотото #NoGroko, в които  призоват всички членове на партията да се подкрепят съпротивата им. \r\nВ текста се казва: „Ние оставаме на позицията, че оттеглянето на ГСДП от голямата коалиция е наложително и правилно“. По-нататък в документа пише, че липсата на противопоставяне между отделните политически партии в страната е допринесло за укрепването на десните популисти в Германия. \r\n„Демокрацията живее от конфронтацията на политическите лагери - и този конфликт трудно се осъществява в голяма коалиция\", пише Младежката организация на ГСДП. Ефектът от това може да се наблюдава и в други европейски страни, убедени са младите социалдемократи.\r\nПрез последните години стана ясно, че в големите коалиции „постигат малък напредък, но не взимат важните решения“. Преразпределението на богатството, инвестициите в бъдещето, борбата срещу детската бедност, по-нататъшното развитие на европейската интеграция и много други проекти изискват спешни действия, предупреждават от Младежката организация на ГСДП.\r\n*** Следващата седмица депутатите в Държавната дума на Руската федерация ще обсъдят предложение за забрана за достъп в сградата на парламента в Москва на журналисти, представляващи американски медии. Това заяви председателят на парламентарната комисия по контрол и регламент Олга Севастянова.\r\n„Тази забрана за посещение на Държавната дума е за журналисти, представляващи всички американски медии“, обясни пред репортери Севастянова. \r\nОсвен това, Държавната Дума ще препоръча на регионалните парламенти да предприемат аналогични действия, в съответствие с пълномощията им, допълни руският политик. Съгласно думите й, предложението е внесено в отговор на лишаването от акредитация на Russia Today в Конгреса на САЩ.\r\n*** Хеликоптер на сирийската армия е свален в югозападната част на страната, в близост до границата с Израел, става ясно от информация на Сирийската обсерватория за човешките права.\r\nКъм настоящия момент армията на режима в Дамаск не е направила официален коментар за инцидента. По данни на активистите, машината е свалена с ракета в район, разположен югоизточно от столицата. Съдбата на пилота остава неясна.\r\n*** Албания се подготвя за тежки наводнения, след като проливните дъждове, обхванали страната през последното денонощие, се очаква да продължат и през следващите дни.\r\nВ четвъртък вечер отделни части на страната вече бяха потопени под  вода, а основната магистрала, свързваща Тирана с Драч, бе затворена за трафик. Властите съобщиха за редица наводнени пътища и земеделски площи. На места има срив в електроразпределителната мрежа, а отстраняването на проблемите по нея доведоха до смъртта на 50-годишен електротехник от Фиер, разположен в южната част на страната. \r\nЕкипите на службите за гражданска защита започнаха да се подготвят за очакваното бедствие още в началото на седмицата, когато синоптиците предупредиха за обилните количества дъжд, които се очакват в страната. Министерството на образованието заяви, че закрива всички училища и детски градини, за да защити живота и здравето на учениците и децата в предучилищна възраст.\r\nПо данни на Министерството на вътрешните работи северозападният район около град Шкодра е най-силно засегнат от наводненията, докато в южната част на страната има сериозни затруднения в движението заради свлачища.\r\nДесетки семейства в Централна и Южна Албания може да се наложи да бъдат евакуирани, алармираха властите. Болници и полицейски участъци също са засегнати от лошото време, което създава допълнителни затруднения на властите да окажат помощ на бедстващото население. \r\nСъщевременно бе съобщено, че всички фериботни услуги до съседна Италия и Гърция са прекратени, затруднено е движението и по пътя към международното летище в албанската столица.  \r\n*** Земетресение с магнитуд от 4,2 по скалата на Рихтер е регистрирано на територията на Иран в сутрешните часове на петък, показва справка на официалната интернет страница на Европейския средиземноморски сеизмологичен център (EMSC).\r\nТрусът е бил с епицентър на 55 км северно от Керман, с дълбочина от 10 км под земната кора. \r\nВ по-ранните часове на деня Иран бе разлюлян от земетресение с магнитуд от 6,0 по Рихтер. По данни на Геологическа топографска служба на САЩ, епицентърът на труса е бил на дълбочина от 10 км и на разстояние 58 км североизточно от Керман. Минути по-късно е последвал вторичен трус с магнитуд от 5,0 по Рихтер. \r\nКъм настоящия момент няма данни за жертви или разрушения.\r\nОпустошително земетресение с магнитуд от 7,3 по скалата на Рихтер удари Иран и част от Ирак в нощта на 12 срещу 13 ноември, в резултат на което загинаха близо 500 души, а над 12 хил. други бяха ранени. Трус с подобна сила е сравнително рядко явление за региона, уточниха сеизмолозите.\r\n*** След като военновременният командир на босненските хървати извърши зрелищно самоубийство в съдебната зала на Трибунала в Хага, е трудно да се избегне съмнението, че Слободан Праляк е разполагал с информация, че съдът ще потвърди по-рано издадената срещу него присъда. Вместо стигмата на военнопрестъпник, бившият генерал избра смъртта – и за нея изглежда е имал детайлно изготвен план.\r\nСпоред информацията, с която разполага редакцията, Праляк е планирал самоубийството си още преди две години. Нито приятелите, нито дори най-близките членове на семейството му не са знаели за плана му. Но в дома му в Кралевац е открито писмо с препоръка да бъде отворено, само в случай на внезапната смърт на бившия генерал. В него е запечатано последното желание на Праляк, а именно – да бъде кремиран. Инструкцията е дадена от самия него преди около две години, което би могло да означава, че тъкмо тогава хърватинът е започнал да планира сериозно самоубийството си.\r\n***", "date": "2017.12.01", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/12/01/2462845/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-pleven-v-perioda-4-8-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти, съобщиха от пресцентъра на дружеството. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.\r\nВъв връзка с осъществяване на посочените по-долу планирани прекъсвания на електрозахранването на територията на област Плевен за периода 4 – 8 декември включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани дейности.Община Белене   \r\nНа 04.12.2017 г. /09:00 - 10:00 ч./ -  Белене: Ал Стамболийски, Г С Раковски, Кирил и Методий, Майор Кочев, Милан Василев, Радецки, Райко Даскалов, Райна Княгиня, Рила, Xан Аспарух, Xристо Ботев;\r\nНа 04.12.2017 г. /10:30 - 11:30 ч./ -  Белене: Патриарх Евтимий;\r\nНа 04.12.2017 г. /13:00 - 14:00 ч./ -  Белене: Волов, Гео Милев, Здравец, Иван Вазов, Кантон, Кирил и Методий, Одрин, Първи Май, Фердинад Дечев, Фердинанд Дечев;\r\nНа 04.12.2017 г. /14:30 - 15:30 ч./ -  Белене: I, кв.46 - ул. Иван Вазов, Ангел Кънчев, България, Иван Вазов, Клокотница, Люлин, Малчика, Светлин, Фердинад Дечев;\r\nНа 05.12.2017 г. /13:00 - 14:00 ч./ -  Белене: Васил Левски, Xристо Ботев;\r\nНа 05.12.2017 г. /14:30 - 15:30 ч./ -  Белене: България;Община Гулянци     \r\nНа 04.12.2017 г. /11:00 - 13:00 ч./   на 05.12.2017 г. /11:00 - 13:00 ч./   на 06.12.2017 г. /11:00 - 13:00 ч./   на 07.12.2017 г. /11:00 - 13:00 ч./   на 08.12.2017 г. /11:00 - 13:00 ч./   на 09.12.2017 г. /11:00 - 13:00 ч./ -  Крета, Общ. Гулянци: А.Стамболийски, Бистрица, Боровец, Васил Левски, Вит, Габър, Дунав, Качица, Люляк, Xаджи Димитър;Община Долна Митрополия     \r\nНа 06.12.2017 г. /08:45 - 09:15 ч.; 15:00 - 15:30 ч./ -  Биволаре: Бяло Море, Васил Левски, Вит, Витоша, Г.С.Раковски, Градинарска, Кирил и Методий, Крайбрежна, Марица, Неофит Рилски, Нова, Освобождение, Отец Паисий Xилендарски, Пирин, Плевен, Републиканска, Родопи, Славяни, Xристо Ботев, Черно Море;\r\nНа 04.12.2017 г. /08:45 - 09:30 ч.; 09:30 - 14:45 ч.; 14:45 - 15:30 ч./ -  Долна Митрополия: Батак, Бузлуджа, Васил Друмев, Г.С.Раковски, Георги Бенковски, Заводска, Индустриална Зона, Лозарски Дол, Огоста, Прогрес, Райко Даскалов, Св.Св.Кирил и Методий, Стефан Караджа, Стопански Двор, Странджа, Съединение, Трети Март, Xаджи Димитър, Xан.Аспарух, Янтра;\r\nНа 04.12.2017 г. /08:45 - 09:30 ч.; 09:30 - 14:45 ч.; 14:45 - 15:30 ч./ -  Тръстеник, Общ. Долна Митрополия;\r\nНа 05.12.2017 г. /09:00 - 16:00 ч./ -  Брегаре: Александър Стамболийски, Васил Левски, Георги Димитров, Димитър Благоев, Кирил и Методий, Коста Златарев, Несебър, Отец Паисий, П.Волов, Рила;\r\nНа 06.12.2017 г. /08:45 - 09:15 ч.; 15:00 - 15:30 ч./ -  Божурица: Александър Стамболийски, Асен Xалачев, Беласица, Божур, Бузлуджа, В Левски, Вит, Г Бенковски, Г Милев, Гурко, Иван Вазов, К и Методий, Ком, Мургаш, Мусала, Н Вапцаров, Н Рилски, Надежда, Огоста, Опълченска, П Евтимий, П Р Славейков, Павловец, Пролет, Равнище, Радецки, Раковски, Рила, Руен, Сан Стефано, Свобода, Скобелев, Сопот, Средна Гора, Ст Караджа, Стара Планина, Странджа, Xристо Ботев, Шар Планина, Шипка, Ю.А.Гагарин;\r\nНа 06.12.2017 г. /08:45 - 09:15 ч.; 15:00 - 15:30 ч./ -  Победа, Общ. Долна Митрополия: 24 Май, Васил Левски, Индустриална Зона, Космос, Люлин, Новоселска, Петдесет и Четвърта, Радецки, Рила, Xристо Ботев;\r\nНа 06.12.2017 г. /09:15 - 15:00 ч./ -  Божурица;Община Долни Дъбник     \r\nНа 04.12.2017 г. /13:00 - 14:15 ч./ -  Садовец: Бачо Киро, Еверест, Еделвайс, Камчия, ОреX, Пеевска, Св.Св.Кирил и Методий, Славейче, Сливница, Стамболийски, Столетов, Струма, Xайдушко Изворче, Церака, Черно Море, Чукара;\r\nНа 05.12.2017 г. /13:00 - 13:30 ч.; 15:00 - 15:30 ч./ -  Бъркач: І-445, Стр. кв. 27, Александър Стамболийски, Анжело Димитров, Банска, В.И.Ленин, В.Коларов, Васил Левски, Васил Тодоров, Васил Цаков, Витоша, Въло Йотов, Георги Димитров, Димитър Благоев, Иван Вазов, Край Село, Местност Барата, МеXанизатор, Мусала, Н.Й.Вапцаров, Найден Американски, Никола Радев, Околовръстна, Партизанска, Пирин, Река Вит, Родопи, Рубин, Руски път, Сибирска, Слави Алексиев, Средна Гора, Стара Планина, Стоян Едрев, Студенец, Xристо Ботев, Цветан Спасов, Шипка; Градина, Общ. Долни Дъбник: V-297, кв. 68/Стопански Двор/, Бачо Киро, В.Левски, Васил Априлов, Вит, Витоша, ВиXрен, Георги Бенковски, Георги С Раковски, Иван Вазов, Кирил и Методий, Колю Фичето, Любен Каравелов, Марица, Морава, Мусала, Неофит Рилски, Опълченска, Осогова, Отец Паисий, Панайот Волов, Прага, Първи Май, Рила, Симеон Василев, Стара Планина, Странджа, Тодор Каблешков, Xаджи Димитър, Xристо Ботев, Шар Планина, Шипка; Дисевица: Волинска, Г.С.Раковски, Г.Томов, Девети Септември, Изгрев, Московска, С.Алексиев; Къртожабене: 000340 , М. Каменец, Аврора, Александър Стамболийски, Барата, Батак, Васил Левски, Г.С.Раковски, Генерал Гурко, Георги Димитров, Кокиче, М-Ст Булин Дол, Местност Барата, Огнеборец, Орлица, Радецки, Ралица, Студенец, УПИ II кв. 5, Xристо Ботев, Цар Калоян, Цар Симеон, Чернялка; Петърница: Александър Стамболийски, Арда, Босфора, Бузлуджа, Букурещ, В Левски, Васил Атанасов, Васил Коларов, Васил Кръстев, Велико Търново, Вит, Волга, Волгоград, Георги Бенковски, Георги Димитров, Георги Кирков, Гурко, Девети Септември, Димитър Димитров, Дунав, Еделвайс, Иван Генов Пеев, Иван Павлов Атанасов, Искър, Киев, Лозарска, Маршал ТолбуXин, Местност Пангала, Москва, Мусала, Н.Xикмет, Оджовото, Опълченска, Осъм, Панайот Волов, Плачковска, Плевен, Плиска, Първи Май, Рила, Скобелев, Славия, София, Стара Планина, Стефан Караджа, Стопанска, Стоян Едрев, Студентска, Тунджа, Xаджи Димитър, Xристо Ботев, Xристо Смирненски, Цветан Спасов, Шейново, Шипка, Шумен;  Плевен: Местн.Табакова Чешма, Местн.Табакова Чешма IV, Местност Табакова Чешма, Текийски Орман; Търнене: 10-ти Конгрес, 11-ти Конгрес, Ал.Стамболийски, В.Левски, Васил Априлов, Г.Бенковски, Ген.Скобелев, Кюнка, Л.Каравелов, Лато Лачев, Найден Рачев, Опълченска, Освобождение, П.Р.Славейков, Филип Тотю, Xаджи Димитрър, Xаджи Димитър, Xр Смирненски, Xристо Ботев, Xристо Смирненски, Цанко Церковски, Чернялка, Ю.А.Гагарин;Община Искър   \r\nНа 04.12.2017 г. /09:00 - 16:00 ч./   на 05.12.2017 г. /09:00 - 16:00 ч./   на 06.12.2017 г. /09:00 - 16:00 ч./   на 07.12.2017 г. /09:00 - 16:00 ч./   на 08.12.2017 г. /09:00 - 16:00 ч./   на 09.12.2017 г. /09:00 - 16:00 ч./ -  Искър, Общ. Искър: Балчик, Бр Миладинови, Кирил и Методий, Маркс, Първи Май, Стоян Заимов, Тунджа, Урал, Xристо Ботев, Цветан Спасов, Чапаев, Чаталджа, Яне Сандански;Община Левски   \r\nНа 04.12.2017 г. /09:00 - 16:30 ч./   на 06.12.2017 г. /09:00 - 16:30 ч./   на 08.12.2017 г. /09:00 - 16:30 ч./ -  Аспарухово, Общ. Левски: Адалберт Антонов-малчика, Арда, Васил Коларов, Васил Левски, Витоша, Г.С.Раковски, Георги Бенковски, Камчия, Любен Каравелов, Люлин, Марица, Огоста, Осъм, Панайот Волов, Пирин, Родопи, Ропотамо, Средна Гора, Стара Планина, Стефан Караджа, Странджа, Тунджа, Xаджи Димитър, Xристо Ботев, Янтра;\r\nНа 04.12.2017 г. /08:45 - 09:45 ч./ -  Левски, Общ. Левски: Александър Стамболийски, Антим I, България, Малчика, Xристо Смирненски;\r\nНа 04.12.2017 г. /09:00 - 16:30 ч./   на 06.12.2017 г. /09:00 - 16:30 ч./   на 08.12.2017 г. /09:00 - 16:30 ч./ - Левски, Общ. Левски;\r\nНа 04.12.2017 г. /10:00 - 11:00 ч./ -  Левски, Общ. Левски: Александър Стамболийски, България, Васил Левски, Иван Вазов, Свобода;\r\nНа 04.12.2017 г. /12:45 - 13:45 ч./ -  Левски, Общ. Левски: Александър Стамболийски, Xристо Смирненски;\r\nНа 04.12.2017 г. /14:00 - 15:00 ч./ -  Левски, Общ. Левски: Александър Стамболийски, Ангел Кънчев, Бенковски, Васил Априлов, Васил Левски, Крум Попов, Свобода, Xан Аспарух;\r\nНа 05.12.2017 г. /08:45 - 09:45 ч./ -  Левски, Общ. Левски: Александър Стамболийски, Беласица, Васил Левски, Любен Каравелов, Малчика, Найден Геров, Никола Вапцаров, П.Р.Славейков, Родопи, Xристо Смирненски, Цар Симеон;\r\nНа 05.12.2017 г. /09:00 - 11:00 ч./ -  Божурлук: Албатрос, Даскал Ников, Йордан Миланов, Лом, Никола Петков Караников, Xвойна, Черни връх;\r\nНа 05.12.2017 г. /10:00 - 11:00 ч./ -  Левски, Общ. Левски: Антим I, Димитър Грънчаров, ЗаXари Стоянов, П.К.Яворов, Патриарх Евтимий, Цар Симеон;\r\nНа 05.12.2017 г. /12:45 - 13:45 ч./ -  Левски, Общ. Левски: Владимир Заимов, П.К.Яворов, Патриарх Евтимий, Сергей Румянцев, Стефан Караджа, Стоян Заимов, Xристо Смирненски;\r\nНа 05.12.2017 г. /14:00 - 15:00 ч./ -  Левски, Общ. Левски: Алеко Константинов, Бачо Киро, Генерал Тотлебен, Гео Милев, Геоги Парцалев, Кирил и Методий, Княз Борис, Неофит Бозвели, Петрини, Райко Даскалов, Xристо Ботев;\r\nНа 05.12.2017 г. /15:15 - 16:15 ч./ -  Левски, Общ. Левски: Александър Стамболийски, Бенковски, Кирил и Методий, Княз Александър Батенберг, Крум Попов, Малчика, Никола Вапцаров, Опълченска, Отец Паисий;Община Никопол   \r\nНа 04.12.2017 г. /09:15 - 16:00 ч./   на 05.12.2017 г. /09:15 - 16:00 ч./   на 06.12.2017 г. /09:15 - 16:00 ч./   на 07.12.2017 г. /09:15 - 16:00 ч./   на 08.12.2017 г. /09:15 - 16:00 ч./ -  Новачене, Общ. Никопол: 23-ти Септември, 9-ти Септември, Алеко, Борис Стефанов, Велико Ваков, Възраждане, Г Димитров, Ив Винаров, Крайна, Л Димитрова, Любен Мойсеев, Марийка Петракиева, Петраки Ангелов, Трети Март, Xаджи Димитър;Община Плевен   \r\nНа 05.12.2017 г. /08:00 - 16:00 ч. по искане на \"ЕСО\" ЕАД/ -  Биволаре: Бяло Море, Васил Левски, Вит, Витоша, Г.С.Раковски, Градинарска, Кирил и Методий, Крайбрежна, Марица, Неофит Рилски, Нова, Освобождение, Отец Паисий Xилендарски, Пирин, Плевен, Републиканска, Родопи, Славяни, Xристо Ботев, Черно Море;\r\nНа 04.12.2017 г. /08:00 - 16:30 ч./   на 05.12.2017 г. /08:00 - 16:30 ч./   на 06.12.2017 г. /08:00 - 16:30 ч./ на 07.12.2017 г. /08:00 - 16:30 ч./   на 08.12.2017 г. /08:00 - 16:30 ч./   на 09.12.2017 г. /08:00 - 16:30 ч./ -  Плевен: 12-ти Август, Акд.Й.Трифонов, Батак, Вит, Воден/Жк.Л.Мишев/, Георги Кочев, Георги Кочев, Георги Кочев, Дунав, Заря, Изток, Изток, Индустриална Зона, Искър, Магнолия, Молдавия, Момин Кладенец, Момин Кладенец, Осъм /Бала Баир/, Панайот Xитов, Русе/Д-Р Бешев/, Русе/Д-Р Бешев/, Стоян МиXайловски, Чорлу, Шести Август;\r\nНа 04.12.2017 г. /09:00 - 16:00 ч./ -  Буковлък: Іі и Ііі, Аврора, Богомил, Буря, Дунав, Иглика, Латинка, Никопол, Оборище, Орлица, Орлица, Пирин, Сан Стефано, Сан Стефано, Страцин, Xайнбоаз, Цар Самуил;\r\nНа 04.12.2017 г. /09:00 - 16:00 ч./   на 05.12.2017 г. /09:00 - 16:00 ч./   на 06.12.2017 г. /09:00 - 16:00 ч./ на 07.12.2017 г. /09:00 - 16:00 ч./   на 08.12.2017 г. /09:00 - 16:00 ч./ -  Гривица: Букурещ, Валтер Мъръчиняну, Гео Милев, Георги Кирков, Георги Кочев, Димитър Благоев, Дунавия, Изгрев, Искър, Любен Каравелов, Майор Шонцу, Москва, Подполк Николае Нанкович, Редник Грегоре Йон, Xристо Ботев;\r\nНа 04.12.2017 г. /09:00 - 16:00 ч./   на 05.12.2017 г. /09:00 - 16:00 ч./   на 06.12.2017 г. /09:00 - 16:00 ч./   на 07.12.2017 г. /09:00 - 16:00 ч./   на 08.12.2017 г. /09:00 - 16:00 ч./   на 09.12.2017 г. /09:00 - 16:00 ч./ -  Ралево: Бачо Киро, Бинка Парашкевова, Васил Левски, Витоша, Георги Бенковски, Георги Димитров, Драва, Кирил и Методий, Клисура, Мадан, Одрин, Партизанска, Пирин, Плевен, Преслав, Рила, Родопи, София, Стара Планина, Тумба, Тутракан, Xаджи Димитър, Xристо Ботев;\r\nНа 05.12.2017 г. /08:00 - 16:00 ч. по искане на \"ЕСО\" ЕАД/ -  Божурица: Александър Стамболийски, Асен Xалачев, Беласица, Божур, Бузлуджа, В Левски, Вит, Г Бенковски, Г Милев, Гурко, Иван Вазов, К и Методий, Ком, Мургаш, Мусала, Н Вапцаров, Н Рилски, Надежда, Огоста, Опълченска, П Евтимий, П Р Славейков, Павловец, Пролет, Равнище, Радецки, Раковски, Рила, Руен, Сан Стефано, Свобода, Скобелев, Сопот, Средна Гора, Ст Караджа, Стара Планина, Странджа, Xристо Ботев, Шар Планина, Шипка, Ю.А.Гагарин;\r\nНа 05.12.2017 г. /08:00 - 16:00 ч. по искане на \"ЕСО\" ЕАД/ -  Опанец, Общ. Плевен: Александър Стамболийски, Асен Xалачев, Бузлуджа, Васил Левски, Вит, Георги Бенковски, Георги Кирков, Дружба, Иван Нанов, Каменна Могила, Кирил и Методий, Местност Под Село, Панайот Волов, Петър Габровски, Рила, Старо Село, Стопански Двор, Съгласие, Трети Март, Xаджи Димитър, Xристо Ботев, Xристо Сръбски, Цветан Спасов, Янко Забунов;\r\nНа 05.12.2017 г. /08:00 - 16:00 ч. по искане на \"ЕСО\" ЕАД/ -  Победа, Общ. Долна Митрополия: 24 Май, Васил Левски, Индустриална Зона, Космос, Люлин, Новоселска, Петдесет и Четвърта, Радецки, Рила, Xристо Ботев;\r\nНа 05.12.2017 г. /09:00 - 16:00 ч./ -  Плевен: Индустриална Зона, Местн.Западна Идустриална Зона;\r\nНа 05.12.2017 г. /12:00 - 13:30 ч./ -  Плевен: Георги Кочев;\r\nНа 06.12.2017 г. /08:00 - 16:00 ч. по искане на \"ЕСО\" ЕАД/ -  Плевен: 56722.651.187, кв.603, ул.Витска Долина, Д-Р Г.М.Димитров/Н.Гиг/, Дружба, Местн.Витска Равнина, Плевен, Сторгозия;\r\nНа 06.12.2017 г. /09:00 - 16:00 ч./ -  Пелишат: 17 Партизани, VIII кв. 5, Арда, Бенковски, Бузлуджа, Васил Левски, Вит, Въча, Гередава, Гривишкото, Гудима, Гурко, Димитър Благоев, Дунав, Иван Вазов, Коста Златарев, Кръстю Конов, Лом, Любен Вешков, Люлин, Малчика, Москва, Мусала, Общинска Мера, Одеса, Осъм, Отец Паисий, ОXрид, Панайот Волов, Пелезо, Пирин, Победа, Пробуда, Раковски, Ресен, Рила, Сингур, Стопански Двор, Трети Март, Трифон Гърчев, Xристо Ботев, Xристо Кънчев, Цветан Спасов, Черешин Камък, Шейново, Шипка, Ю.А.Гагарин;Община Пордим   \r\nНа 04.12.2017 г. /09:00 - 16:00 ч./ -  Тотлебен: Александър Стамболийски, Асен Xалачев, Георги Бенковски, Иван Рилски, Иларион Макариополски, Каварна, Кирил и Методий, Люле Бургас, П.Р.Славейков, Xаджи Димитър, Xристо Ботев, Чорлу;\r\nНа 05.12.2017 г. /08:00 - 16:00 ч./ -  Тотлебен: Васил Априлов, Васил Левски, Девети Септември, Каварна, Крум Страшни, Ростов, Xристо Ботев;\r\nНа 06.12.2017 г. /09:00 - 16:00 ч./ -  Тотлебен: Ангел Кънчев, Г.С.Раковски, Димитър Благоев, Добрич, Иларион Макариополски, Любен Каравелов, П.Р.Славейков, Сопот, Средна Гора, Xаджи Димитър;Община Червен бряг   \r\nНа 05.12.2017 г. /13:00 - 14:15 ч./ -  Горник: Десета, Дунав, Искър, Партизанска, Петко Xр Петков;\r\nНа 04.12.2017 г. /09:30 - 16:15 ч./ -  Радомирци: Александър Стамболийски, Васил Коларов, Г Димитров, Г С Раковски, Гурко, Д Благоев, Иван Бунданов, Иван Вазов, Л Каравелов, Н Тодоров, П Доцов, П Каравелов, Ракитска, Скобелев, Славейков, Шипка;\r\nНа 04.12.2017 г. /10:00 - 11:00 ч./ -  Ракита, Общ. Червен Бряг: 140005, 141001, Васил Левски, Г Бенковски, Ланджийска, Опълченска, Янчовска;\r\nНа 04.12.2017 г. /11:00 - 12:15 ч./ -  Ракита, Общ. Червен Бряг: Ал Стамболийски, Бошняшка, Витановска, Мирчовска, Пановска, Xристо Ботев, Цаковска, Цано Недялков;\r\nНа 05.12.2017 г. /09:00 - 10:15 ч./ -  Червен Бряг: ВиXрен, Вукашинов, Ген.Колев, Дядо Вълко, Струма, Търговска, Яне Сандански;\r\nНа 05.12.2017 г. /10:30 - 11:15 ч./ -  Червен Бряг: V 291 Кв 61, Ал Стамболийски, Братя Миладинови, Бузлуджа, Митко Палаузов, ОXрид, Панайот Волов, Сава Младенов, Струма, Тунджа, Xристиянска, Цар Симеон;\r\nНа 05.12.2017 г. /10:30 - 11:30 ч./ -  Червен Бряг: Победа;\r\nНа 06.12.2017 г. /08:30 - 16:00 ч./ -  Девенци: 000246, 1-ви Май, Ал Стамболийски, Байкал, Бенковски, Бузлуджа, В Левски, Васил Петлешков, Волга, Г Димитров, Ген Скобелев, Д Благоев, Д Дебелянов, Девети Май, Добруджа, Драва, Дунав, Крайна-2, Л Бенов, Л Каравелов, М Дринов, Мато Стефанов, Местност Велчов Геран, Мур, Ниш, П Яворов, ПИрот, С Киров, Сливница, Ст Караджа, Тодор Каблешков, Украйна, Xаджи Димитър, Xристо Ботев, Xристо Смирненски;\r\nНа 06.12.2017 г. /08:30 - 16:00 ч./ -  Чомаковци: Отвъде.", "date": "2017.12.01", "title": "Възможни са временни прекъсвания на електрозахранването на територията на област Плевен в периода 4 – 8 декември"}
{"url": "http://www.focus-news.net/news/2017/12/01/2462846/nikolay-tishev-bsp-nastoyavame-finansoviyat-ministar-vladislav-goranov-da-obyasni-polzvat-li-se-prihodnite-agentsii-za-natisk-varhu-grazhdani.html", "text": "Следващата седмица ще настояваме за изслушването на  финансовия министър Владислав Горанов в парламента. Той трябва да обясни не на нас, а на българското общество, ползват ли се приходните агенции за натиск върху български граждани, които не споделят действията на политическа партия ГЕРБ  и управляваните от ГЕРБ държавни институции. Това заяви от парламентарната трибуна народният представител от ПГ на „БСП за България” Николай Тишев, четейки декларация от името на парламентарната група, предаде репортер на Агенция „Фокус”. Тишев обясни кой е конкретният повод за искането за изслушването на финансовия министър. „На 11 август, директорът на Дирекция „Контрол” в териториална дирекция на НАП в Бургас изпраща доклад до изпълнителният директор на НАП Галя Димитрова. В него се изразява недоволство със съдебните актове, с които съдът отменя административни мерки, наложени от данъчните служителите. НАП-Бургас предлага централното управление следното, цитирам: „Предлагам ви да се извърши селекция на счетоводните фирми и адвокатски дружества, за които имаме информация, че правно обслужват заинтересованите лица, на които са издадени принудителни административни мерки „Запечатване на обект”, а така също и на съдии от Бургаски административен съд и членове на техните семейства”. Прилага се и справка на всички дела, загубени от НАП-Бургас в съда”, обясни Тишев. Според него самото изготвяне на такъв доклад от държавен служител е \"неприемливо и недопустимо\". По думите му от отговор на НАП, подписан от изпълнителния директор Галя Димитрова, който е даден във връзка заявление за достъп до обществена информация относно доклада, става ясно, че за периода 11 август до 31 октомври са възложени общо 39 проверки на адвокати или счетоводители, а от тях 25 са в НАП – Бургас. „Казано иначе, предложението на НАП-Бургас за селекция и наказване на неудобни адвокати, счетоводители и съдии е одобрено от централата в София и е започнало изпълнение. Това представлява безпрецедентен натиск от страна на държавата, управлявана от ГЕРБ, върху съдии, адвокати и редови български граждани, документиран в официална кореспонденция на НАП”, посочи още народният представител и призова всички, които са злоупотребили с правомощията си, да понесат отговорност. \r\n Иван ЛАЗАРОВ", "date": "2017.12.01", "title": "Николай Тишев, БСП: Настояваме финансовият министър Владислав Горанов да обясни ползват ли се приходните агенции за натиск върху граждани"}
{"url": "http://www.focus-news.net/news/2017/12/01/2462847/ministarat-kiril-ananiev-v-politikata-na-pravitelstvoto-i-v-deynostta-na-nzok-v-badeshte-shte-se-nablegne-na-deynosti-po-rehabilitatsiyata.html", "text": "В политиката на правителството и в дейността на НЗОК в бъдеще ще се наблегне на дейности по рехабилитацията. Това каза при откриването на благотворителната инициатива „Българската Коледа” в Пловдив министърът на здравеопазването Кирил Ананиев, предаде репортер на Радио „Фокус” - Пловдив. „В разговорите, които ни предстоят по повод Националния рамков договор, ще обърнем специално внимание на клиничните пътеки, свързани с детското и майчиното здравеопазване, тъй като сега тази дейност е слаба”, каза Ананиев. По думите му трябва да се обединят усилията на институциите, за да се създадат най-добрите условия за лечението и укрепването на децата ни, включително като се наблегне и на дейността на Фонда за лечение на деца. „Децата са най-големият капитал на една държава”, добави Ананиев. \r\nДиректорът на УМБАЛ „Свети Георги” проф. Карен Джамбазов посочи, че от началото на инициативата преди 15 години болницата е получила повече от 1 600 000 лева под формата на различни апарати, с които са подпомогнати диагностиката и лечението на малките пациенти в различните детски отделения. В процес на доставка за тази година е апаратура за над 160 000 лева за четири животоспасяващи апарата.\r\nЦветана ТОНЧЕВА", "date": "2017.12.01", "title": "Министърът Кирил Ананиев: В политиката на правителството и в дейността на НЗОК в бъдеще ще се наблегне на дейности по рехабилитацията"}
{"url": "http://www.focus-news.net/news/2017/12/01/2462848/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-pernik-v-perioda-4-8-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти, съобщиха от пресцентъра на дружеството. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.\r\nВъв връзка с осъществяване на посочените по-долу планирани прекъсвания на електрозахранването на територията на област Перник за периода 4 – 8 декември включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани дейности.Община Брезник   \r\nНа 04.12.2017 г. /08:15 - 15:30 ч./   на 05.12.2017 г. /08:15 - 15:30 ч./   на 06.12.2017 г. /08:15 - 15:30 ч./   на 07.12.2017 г. /08:15 - 15:30 ч./   на 08.12.2017 г. /08:15 - 15:30 ч./ -  Брезник: Богдан Митов, Варош, Георги Бунджулов, Георги Ив Бунджулов, Енчо Николов, Йордан Стефанов, Лазар Лумбаров, Нестор Петров, Първи Май, Цвета Лумбарова;\r\nНа 04.12.2017 г. /09:00 - 16:15 ч./   на 05.12.2017 г. /09:00 - 16:15 ч./   на 06.12.2017 г. /09:00 - 16:15 ч./   на 07.12.2017 г. /09:00 - 16:15 ч./   на 08.12.2017 г. /09:00 - 16:15 ч./ -  Брезник: Васил Левски, Георги Ив Бунджулов, Елена Георгиева, Зора, Йордан Стефанов, Радослав Григоров, Славянска, Цвета Лумбарова, Чорни, Чуряк;\r\nНа 08.12.2017 г. /11:30 - 13:00 ч.П-  Банище; Бегуновци; Беренде, Общ. Земен; Брезник: МТП ;Ръждавец;  Брезнишки Извор; Велиново; Габровдол; Гигинци: УПИ XіV-219, кв.22; Горна Секирна: Местн.Валога; Долна Секирна: МТП Д.Секирна; Душинци; Ерул; Кошарево;Милкьовци;\r\n Непразненци; Режанци; Садовик; Станьовци;Община Земен   \r\nНа 07.12.2017 г. /09:00 - 12:00 ч./ -  Земен: Александър Стамболийски, Вилна Зона Муршина Падина, Д-Р Г.М.Димитров, Земенски Манастир, Мах.Митова, Пещерско Шосе;Община Ковачевци   \r\nНа 04.12.2017 г. /08:00 - 17:00 ч. по искане на \"ЕСО\" ЕАД/   на 05.12.2017 г. /08:00 - 17:00 ч. по искане на \"ЕСО\" ЕАД/   на 06.12.2017 г. /08:00 - 17:00 ч. по искане на \"ЕСО\" ЕАД/   на 07.12.2017 г. /08:00 - 17:00 ч. по искане на \"ЕСО\" ЕАД/   на 08.12.2017 г. /08:00 - 17:00 ч. по искане на \"ЕСО\" ЕАД; 11:30 - 13:00 ч. по искане на \"ЕСО\" ЕАД; 11:45 - 13:00 ч.; 15:30 - 16:30 ч./ -  Лобош;\r\nНа 08.12.2017 г. /11:30 - 13:00 ч. по искане на \"ЕСО\" ЕАД/ -  Егълница;Извор, Общ. Радомир: Махала Канджулица;\r\nНа 08.12.2017 г. /11:30 - 13:00 ч. по искане на \"ЕСО\" ЕАД; 11:45 - 13:00 ч.; 11:45 - 16:30 ч.; 15:30 - 16:30 ч./ -  Габровдол;\r\nНа 08.12.2017 г. /11:30 - 13:00 ч. по искане на \"ЕСО\" ЕАД; 11:45 - 13:00 ч.; 15:30 - 16:30 ч./ -  Горна Врабча: Стопански Двор; Горна Глоговица; Дивля: Мах.Кукувичарска, Мах.Фильова;\r\n Долна Врабча; Долна Секирна; Еловдол: кв.15; Калище; Калотинци; Ковачевци, Общ. Ковачевци: XXIV-1148, кв.49, Нупи 1, Масив 1, С.Ковачевци, Нупи 17а, С. Ковачевци, С. Ковачевци, Общ. Ковачевци Местност Яз. Пчелина, УПИ Xіі-343 кв.36, УПИ-XIII, кв.53а, Циганка;\r\n Кошарево: 000339; Мурено; Перник: Xасково; Радибош; Ракиловци; Светля; Сирищник: УПИ ІV-494, кв.38; Слатино, Общ. Ковачевци; Смиров Дол; Чепино;\r\nНа 08.12.2017 г. /11:30 - 13:00 ч. по искане на \"ЕСО\" ЕАД; 11:45 - 16:30 ч.; 11:45 - 13:00 ч.; 15:30 - 16:30 ч./ -  Косача;Община Перник   \r\nЗа периода 04-06.12.2017 г. /08:15 - 16:30 ч./   на 04.12.2017 г. /08:15 - 09:30 ч./   на 06.12.2017 г. /15:00 - 16:30 ч./ -  Стефаново, Общ. Радомир: Мах.Егреците;Друган: УПИ XV-407 кв.49; Перник: Арчар, Васил Левски, Горно Могиличе, Ела, Железни Заводи, ЗаXари Зограф, Калина, Калкас, Караманица, Куциян, Липа, Могиличе, Незабравка, Резервоара, Чинар;Радомир: Върба, Райко Даскалов;\r\nНа 04.12.2017 г. /09:00 - 10:30 ч.; 09:00 - 16:30 ч.; 15:00 - 16:30 ч./   на 05.12.2017 г. /09:00 - 16:30 ч.; 09:00 - 10:30 ч.; 15:00 - 16:30 ч./   на 06.12.2017 г. /09:00 - 16:30 ч./   на 07.12.2017 г. /09:00 - 16:30 ч./   на 08.12.2017 г. /09:00 - 16:30 ч./ -  Радуй;\r\nНа 04.12.2017 г. /09:00 - 10:30 ч.; 15:00 - 16:30 ч./   на 05.12.2017 г. /09:00 - 10:30 ч.; 15:00 - 16:30 ч./ -  Батановци: 3ти Март, 6ти Септември, Акация, Александър Стамболийски, Батан Войвода, Бистрица, Братя Миладинови, Васил Левски, Владимир Заимов, Георги Бенковски, Граово, Желю Демиревски, Княз Борис I, Коста Тричков, Любен Каравелов, Мах.Делниче, Никола Вапцаров, Панайот Волов, Св.Св.Кирил и Методий, Средорек, Старо Село, Стефан Караджа, Стране, Струма, Трендафил Георгиев, Xристо Ботев, Xристо Смирненски, Шипка;\r\nБогданов Дол: Васил Левски, Витоша, Георги Сава Раковски, Иван Вазов, Иглика, Извор, Китка, Княз Александър Батенберг, Княз Борис I, Любен Каравелов, Люлин, Мах.Дълга Бара, Мах.Стаменова, Отец Паисий, Петър Берон, Пирин, Пчела, Рила, Стара Планина, Струма, Теменуга, Xан Аспарух, Xристо Ботев, Xристо Смирненски, Цар Калоян, Цар Симеон, Чучулига;\r\nВискяр: Іі-253 кв.30; Витановци: Васил Левски, Кракра Пернишки, П-Л ІV-241, кв.29, УПИ І-51 кв.14; Гоце Делчев: Ючдорушко Дере; Зидарци; Мещица: Адалберт Антонов, Александър Димитров, Александър Невски, Александър Стамболийски, Андрей Жданов, Васил Коларов, Васил Левски, Велин Сърбов, Генерал Гурко, Генерал Скобелев, Генерал ТолбуXин, Генерал Тотлебен, Гео Милев, Георги Бенковски, Георги Димитров, Георги Сава Раковски, Гоце Делчев, Даме Груев, Детелина, Детелина Минчева, Димитър Благоев, Димитър Каляшки, Еделвайс, Елена Георгиева, Елин Пелин, ЗаXари Стоянов, Иван Вазов, Йордан Йовков, Йорданка Николова, Капитан Петко Войвода, кв.3 УПИ Vііі-165, Кокиче, Комсомолска, Ленко, Леонид Брежнев, Лилия, Лиляна Димитрова, Маршал Жуков, Митко Палаузов, Никола Вапцаров, Никола Парапунов, Октомврийска Революция, Пейо Яворов, път №63, Райна Княгиня, РаXила Ангелова, С. Мещица, Стадион, Пл.№140, Кв62, Свилен Русев, Сергей Румянцев, Синчец, Станке Димитров, XVIII кв.55а, Юрий Гагарин, Ястребино; Перник: Ахелой, Баба Тонка, Бараки Тмк Ленин, Бела Вода, Градина, Григорий Цамблак, Емине, Иван Асен Втори, Клокотница, Матей Преображенски, Света Гора, Симеон Радев, Симеоновград, Xан Аспарух, Xан Омуртаг, Цар Самуил; Расник: Брод, Казанджийска, Околовръстен път; Ярджиловци: Ален Мак, Арда, Асен Китанов, Велин Асенов, Георги Димитров, Девети Септември, Иван Алексиев, Йордан Станоев, Китка, Кракра, Никола Вапцаров, Оборище, Орниче, Осоица, Перник, Първи Май, Рила, Свилен Русев, Средна Гора, Стара Планина, Струма, Тодор Димитров, Xристо Смирненски;\r\nНа 04.12.2017 г. /09:00 - 16:00 ч./   на 05.12.2017 г. /09:00 - 16:00 ч./   на 06.12.2017 г. /09:00 - 16:00 ч./   на 07.12.2017 г. /09:00 - 16:00 ч./   на 08.12.2017 г. /09:00 - 16:00 ч./ -  Перник: 1-ва, 13-та, 14-та, 15-та, 16-та, 17-та, кв. Рудничар;\r\nНа 04.12.2017 г. /09:00 - 16:30 ч./   на 05.12.2017 г. /09:00 - 16:30 ч./   на 06.12.2017 г. /09:00 - 16:30 ч./   на 07.12.2017 г. /09:00 - 16:30 ч./   на 08.12.2017 г. /09:00 - 16:30 ч./ -  Перник: 1-ва, 14-та, 16-та, 17-та, Рудничар;\r\nНа 05.12.2017 г. /09:30 - 10:30 ч./ -  Перник: Варшава, Изток, Луганск, Максим Горки, Младен Стоянов, Мошино, Огнян Станков, Олег Кошевой, Пушкин, ПXенян, Улан Батор, Xавана, Xаной;\r\nНа 05.12.2017 г. /10:30 - 13:30 ч./ -  Перник: Кракра, Средец;Община Радомир   \r\nНа 04.12.2017 г. /08:45 - 10:00 ч.; 15:15 - 16:30 ч./   на 05.12.2017 г. /08:15 - 10:00 ч.; 15:15 - 16:30 ч./ -  Батановци: 3ти Март, 6ти Септември, Александър Стамболийски, Борова, Бушляк, Вергил Ваклинов, Витоша, Голо Бърдо, Граово, Железничарска, Иван Вазов, Илинден, Княз Борис I, Коста Тричков, Лозан Рангелов, Мах.Кабранови, Мах.Яшарска, Махала Андрейна, Махала Андронова, Махала Тричкова, Младостт, Панайот Волов, Пчела, Република, Св.Св.Кирил и Методий, Средорек, Стара Планина, Старо Село, Струма, Физкултурна;\r\n Борнарево: УПИ и I-066007 кв.66; Копаница; Лесковец, Общ. Перник: Бившо ТКЗС;\r\n Перник: Железничарска; Планиница, Общ. Перник: П-Л XXІІ, кв.14, УПИ I-108, кв.1; Радомир: Мах.Арбанас; Черна Гора, Общ. Перник: Георги Раковски, Еделвайс, Извор, Каравански път, Китка, Лесковски път, Магюшница, Мах.Ваклинови, Мах.Димеви, Мах.Кюрчийски, Мах.Сугареви, Мах.Толева, Нова Махала, Раец, Симеон Костов, Стара Планина, Юрий Гагарин; Ярджиловци: Александър Стамболийски, Братя Чакрини, Васил Левски, Вердин Александров, Витоша, Двадесет и Трети Април, Девети Септември, Иван Алексиев, Иван Димитров, Извън Плана, Йордан Станоев, Китка, Марин Зафиров, Методи Станимиров, Орниче, Партизан, Плиска, Радослав Зафиров, Рила, Славчо Дяков, Стража;\r\nНа 04.12.2017 г. /09:00 - 12:00 ч./ -  Дрен: V-420 кв.4, Втора, Двадесет и Втора, Двадесет и Девета, Двадесет и Осма, Двадесет и Пета, Двадесет и Първа, Двадесет и Трета, Двадесет и Четвърта, Двадесет и Шеста, Деветдесет и Четвърта, Махала Мали Дрен, Махала Тареина, Петдесет и Пета, Петдесет и Шеста, Петнадесета, Първа, Седемдесет и Девета, Седемдесет и Осма, Седемдесет и Седма, Сто и Девета, Сто и Осма, Сто и Петнадесета, Сто и Тринадесета, Трета, Тридесет и Девета, Тридесет и Осма, Тридесет и Седма, Тридесет и Четвърта, Тридесет и Шеста, Тридесета, Четиридесет и Втора, Четиридесет и Пета, Четиридесет и Първа, Четиридесет и Трета, Четиридесет и Четвърта, Шестдесет и Шеста, Шестдесета;\r\nНа 05.12.2017 г. /09:00 - 12:00 ч./ -  Долна Диканя: 884 кв.67а и 67б, 926, УПИ IV-838, кв.62, УПИ Ix=883 Кв 67а, УПИ VII- 852, 854 кв.65;\r\nНа 06.12.2017 г. /09:00 - 12:00 ч./ -  Извор, Общ. Радомир: Махала Пириница;\r\nНа 08.12.2017 г. /11:30 - 13:00 ч./ -  Драгичево: Магистрала;\r\nНа 08.12.2017 г. /11:30 - 13:00 ч./ -  Извор, Общ. Радомир: Махала Канджулица;\r\nНа 08.12.2017 г. /11:30 - 13:00 ч./ -  Радомир: Върба;Община Трън   \r\nНа 04.12.2017 г. /09:00 - 16:30 ч./   на 05.12.2017 г. /09:00 - 16:30 ч./   на 06.12.2017 г. /09:00 - 16:30 ч./   на 07.12.2017 г. /09:00 - 16:30 ч./   на 08.12.2017 г. /09:00 - 16:30 ч./ -  Рани Луг;\r\nНа 05.12.2017 г. /08:30 - 16:30 ч./ -  Цегриловци: ПИ 197;\r\nНа 05.12.2017 г. /08:45 - 16:30 ч./ -  Главановци, Общ. Трън;\r\nНа 05.12.2017 г. /09:15 - 16:30 ч./   на 06.12.2017 г. /09:15 - 16:30 ч./   на 07.12.2017 г. /09:15 - 16:30 ч./ -  Трън: Бор, Денчо Знеполски, Десета, Имот 000697 Стопански Двор, Мах.АXчийски Кошари, Мах.Кошарите, Мах.Трънски Обори, Махала Кошаре;\r\nНа 06.12.2017 г. /08:45 - 16:30 ч./ -  Милославци: УПИ V-71, кв.18;\r\nНа 06.12.2017 г. /09:00 - 16:30 ч./ -  Главановци, Общ. Трън: Къщи;\r\nНа 08.12.2017 г. /09:00 - 16:15 ч./ -  Ерул;", "date": "2017.12.01", "title": "Възможни са временни прекъсвания на електрозахранването на територията на област Перник в периода 4 – 8 декември"}
{"url": "http://www.focus-news.net/news/2017/12/01/2462849/veliko-tarnovo-za-11-ta-poredna-godina-sotsialnite-institutsii-v-obshtinata-shte-se-vklyuchat-v-koledniya-bazar.html", "text": "За 11-та поредна година социалните институции във Велико Търново ще се включат в Коледния базар в града. Това съобщи Жоро Ковачев, главен експерт в Дирекция „Социални дейности и здравеопазване“ в Община Велико Търново, предаде репортер на Радио „Фокус“ – Велико Търново. В парк „Марно поле“ ще бъде обособена специална къщичка „Ние можем ХI”, в която потребители на социалните услуги ще представят свои ръчно изработени сувенири, украшения, коледни играчки, картини и други. Благотворителният коледен павилион ще бъде открит от 16.00 часа днес. По график, през целия месец, своите произведения ще продават центровете за настаняване на деца и младежи от семеен тип, защитените и преходни жилища, заедно с дневните центрове за хора с увреждания, домовете и дневните центрове за възрастни хора; Съюзът на инвалидите, Фондация „Искам бебе”; Дом „Пеню и Мария Велкови”; центровете за социална рехабилитация и интеграция на деца и възрастни с увреждания, интелектуални затруднения и психични разстройства, потребители на други социални услуги на територията на община Велико Търново.\r\n„Удовлетворени и щастливи сме, че за 11-та поредна година можем да покажем тези творби, които са изработени от хората с увреждания, от старите хора и от децата в нашата община. Видно от предходните години, че гражданите и гостите на Велико Търново проявяват много голям интерес към тях. Всяка година всичко се изкупува, защото е направено ръчно и в него е вложено много желание, любов и страст от хората, които посещават нашите социални услуги и са партньори на Община Велико Търново“, посочи Жоро Ковачева.\r\nНадежда КРЪСТЕВА", "date": "2017.12.01", "title": "Велико Търново: За 11-та поредна година социалните институции в Общината ще се включат в Коледния базар"}
{"url": "http://www.focus-news.net/news/2017/12/01/2462850/interfaks-gruziya-saobshti-che-v-ramkite-na-operatsiya-v-tbilisi-e-likvidiran-predpolagaemiyat-organizator-na-atakata-na-letishte-atatyurk.html", "text": "Един от ликвидираните в рамките на спецоперация, проведена на 22 ноември в грузинската столица Тбилиси, е идентифициран като предполагаемия организатор на терористичното нападение на истанбулското летище „Ататюрк“  през 2016 г.– Ахмед Чатаев, предава Интерфакс.\r\nСъответната информация бе разпространена в петък от службите за сигурност на Грузия.\r\nОперацията в Тбилиси бе проведена в апартамент в многоетажна сграда и продължи повече от 20 часа. В хода й бяха ликвидирани трима предполагаеми терористи, а един бе задържан. В последвалата седмица в местните медии се появиха съобщения, съгласно които група екстремисти, начело с Ахмед Чатаев, е пристигнала от Турция в Грузия. Агенция „Фокус“ припомня:\r\nВ резултат на терористичния атентат на международното летище „Ататюрк“ в Истанбул, извършен в края на месец юли 2016 г., загинаха 41 души, сред които и чужденци. Пострадаха над 100 други. Отговорност за нападението поеха джихадистите от близкоизточната радикална групировка „Ислямска държава“. Разследването на турските власти показа, че зад смъртоносната атака стои Ахмед Чатаев.Тереза Герова", "date": "2017.12.01", "title": "Интерфакс: Грузия съобщи, че в рамките на операция в Тбилиси е ликвидиран предполагаемият организатор на атаката на летище „Ататюрк“"}
{"url": "http://www.focus-news.net/news/2017/12/01/2462851/plovdiv-mazh-s-neustanovena-samolichnost-e-zaginal-pri-katastrofa-na-patya-kray-selo-popovitsa.html", "text": "Мъж е загинал при катастрофа на пътя край пловдивското село Поповица. Това съобщиха за Радио „Фокус“ – Пловдив от Областната дирекция на МВР. Сигналът за инцидента е постъпил след 18.00 часа вчера в Районното полицейско управление в Асеновград. Според подадената информация, лек автомобил „Алфа Ромео” се е блъснал в дърво на пътя край село Поповица. На място е констатирана смъртта на мъж с неустановена самоличност, който е управлявал автомобила. Местопроизшествието е запазено и посетено от дежурна оперативна група. Извършен е оглед. Под наблюдението на Окръжна прокуратура – Пловдив се изясняват причините и обстоятелствата около катастрофата. Работата по образуваното досъдебно производство продължава.\r\nТони МИХАЙЛОВ", "date": "2017.12.01", "title": "Пловдив: Мъж с неустановена самоличност е загинал при катастрофа на пътя край село Поповица"}
{"url": "http://www.focus-news.net/news/2017/12/01/2462852/kyustendil-vavedeno-e-postoyanno-nablyudenie-na-rekite-na-teritoriyata-na-obshtina-dupnitsa.html", "text": "Въведено е постоянно наблюдение на реките на територията на община Дупница. Това съобщи за Радио „Фокус” – Кюстендил зам.-кметът на Община Дупница Крум Милев. По думите му от рано тази сутрин е разпоредено на всички кметове и кметски наместници да се следи нивото на реките и да се подава своевременна информация. С тази дейност са ангажирани и част от членовете на Общинския щаб за реакция при бедствия и аварии. „Подаваме информация на всеки 2 часа към областния щаб. На този етап нямаме никакви проблеми и дано да продължи да е така”, каза Крум Милев.\r\nВенцеслав ИЛЧЕВ", "date": "2017.12.01", "title": "Кюстендил: Въведено е постоянно наблюдение на реките на територията на община Дупница"}
{"url": "http://www.focus-news.net/news/2017/12/01/2462853/shumen-36-godini-ot-izgrazhdaneto-na-pametnika-sazdateli-na-balgarskata-darzhava-shte-badat-otbelyazani-s-reditsa-meropriyatiya.html", "text": "Интерактивна пощенска картичка с изображение на паметника „Създатели на българската държава” ще бъде представена по повод 36-тия рожден ден на мемориалния комплекс в Шумен. Това съобщиха от пресцентъра на община Шумен. Годишнината ще бъде отбелязана от 14.00 часа в Информационния център към паметника, а всеки посетител през месец декември ще получи картичката като подарък. Тогава ще бъде открита и новата паметна плоча, на която са вписани имената на създателите на монумента. Покани за участие в събитието са изпратени до членовете на авторския екип, участвал в създаването на проекта и в изграждането на целия комплекс. Организатор на проявата е ОП „Туризъм, публични прояви и атракции”.", "date": "2017.12.01", "title": "Шумен: 36 години от изграждането на паметника „Създатели на българската държава” ще бъдат отбелязани с редица мероприятия"}
{"url": "http://www.focus-news.net/news/2017/12/01/2462854/afp-tribunalat-v-haga-shte-provede-nezavisimo-razsledvane-na-smartta-na-slobodan-pralyak.html", "text": "Международният наказателен съд за бивша Югославия (МНСБЮ) съобщи в петък, че ще предприеме „независимо експертно разследване\" на смъртта на бившия командир на босненските хървати Слободан Праляк, който извърши зрелищно самоубийство в съдебната зала на Трибунала в Хага, предава AFP. \r\nРазследването ще допълни това, което вече бе стартирано от Прокуратурата на Нидерландия, се казва в изявление на МНСБЮ. \r\nПраляк почина в болница в сряда, след като погълна отрова в съдебната зала.Тереза Герова", "date": "2017.12.01", "title": "AFP: Трибуналът в Хага ще проведе независимо разследване на смъртта на Слободан Праляк"}
{"url": "http://www.focus-news.net/news/2017/12/01/2462855/rakovodni-sluzhiteli-na-mvr-poeha-mestnite-shtabove-po-regioni-kadeto-se-ochakva-uslozhnena-meteorologichna-obstanovka.html", "text": "Ръководни служители на МВР поеха местните щабове по региони, където се очаква усложнена метеорологична обстановка, съобщиха от пресцентъра на МВР. На място, за да ръководят и координират действията с областните управители и организираните по места щабове, където се очаква усложнение на обстановката, заминаха ръководни служители на МВР. Заместник-министърът на вътрешните работи Стефан Балабанов пое ръководството за Смолян, Пловдив и Пазарджик, директорът на ГД „Пожарна безопасност и защита на населението“ главен комисар Николай Николов -на Перник, Благоевград и Кюстендил; заместник-директорът на ГДПБЗН Сотеров замина за Кърджали и Хасково. В София и София област ръководството на щаба е поето от главния секретар на МВР гл.комисар Младен Маринов, директорът на столичната пожарна ст. комисар Веселин Гетов и от кмета на столицата Йорданка Фандъкова. Министерството на отбраната имат готовност с 94 мобилни групи за оказване на съдействие в случай на необходимост. Министър Радев призова хората да подават сигнали на тел. 112, на които ще бъде реагирано веднага.  София: \r\nПроверени са опасните места по поречието на река Искър в района на гр.Нови Искър и  с.Кокаляне. Не е отчетено повишение на нивото на реката. Заедно с местната власт са организирани постове за наблюдение в критичните райони. \r\nЗа София до този момент е получен 1 сигнал за наводнение на  ул. „Николай Хрелков“ София-област: \r\nПо данни на дежурния екип не се наблюдава повишаване на нивата в обемите на критичните водни обекти. Създадена е организация и непрекъснато се наблюдават три язовира на територията на общините Ботевград, Божурище и Костенец, нивото на р. Бистрица, както и Пролеша – напоителни системи. Смолян: \r\nВодните количества в язовирите, микроязовирите и хвостохранилищата са в норми. Осигурено е живо наблюдението на 12 язовира и микроязовира в района, обхващащи общините Златоград, Доспат, Девин, Батак, Смолян и Баните Пловдив: \r\nКъм момента метеорологичната обстановка е спокойна, щабът има готовност за действия при възникнала промяна. Пазарджик: \r\nОт щаба, който работи на място в Пазарджик, е създадена необходимата организация за наблюдение и подаване на информация, свързана със състоянието на микроязовири, реки, свлачища, срутвания, ел. преносна мрежа на територията на областите Пазарджик, Пловдив и Смолян Перник: \r\nНа територията на областта  са сформирани осем екипа с по двама служители за наблюдаване на речните корита в критичните точки. В момента по данни на екипите няма опасност за излизане на реките от коритата. Силите са реагирали на два сигнала – за остраняване на паднало дърво в следствие на силния вятър на ул.Струма и отводняване на котелно помещение в 8-мо основно училище. Кърджали: \r\nВ област Кърджали към момента скоростта на вятъра е 50-60км/ч, а най-обилни са валежите на територията на община Кирково. Организирано е периодично наблюдение на язовири, речни корита и критични участъци, съвместно с кметовете на населени места. Благоевград: \r\nОсъщестява се живо наблюдение по поречието на реките Места, Струма, Пиринска Бистрица, Струмешница, както и на три  язовира на територията на областта. Към този момент валежите в района са нормални Кюстендил: \r\nСформирани са екипи и се осигурява живо наблюдение на 4 язовира на територията на община Бобов дол и на 6 язовира на територията на Кюстендилска община. Осигурено е и постоянно наблюдение за нивата на реките Струма, Бистираци, Джерман и Рилска-Рил . След подаден сигнал от кмета на с. Соволяно за черен цвят на р. Бистрица, е организирано вземане на проби за изследване на водата.", "date": "2017.12.01", "title": "Ръководни служители на МВР поеха местните щабове по региони, където се очаква усложнена метеорологична обстановка"}
{"url": "http://www.focus-news.net/news/2017/12/01/2462856/veliko-tarnovo-obshtina-svishtov-imashe-silno-prisastvie-na-publichnite-obsazhdaniya-otnosno-izbora-na-trase-za-novata-avtomagistrala-ruse-veliko-tarnovo.html", "text": "На проведените в градовете Полски Тръмбеш и Ценово публични обсъждания, на вариантите за трасета на новата пътна връзка, председателят но Общински съвет – Свищов, секретарят на Общината Любомира Петрова и кметовете на кметства пристигнаха с голяма група свищовски граждани, които изразиха своята категорична подкрепа за избор на червен или комбиниран вариант на трасето за новата автомагистрала Русе – Велико Търново, съобщават от пресцентъра на Община Свищов. По време на представените от експертите доклади за въздействието на околната среда, биоразнообразието, защитените зони и културните обекти, стана ясно, че предложеният от Агенция „Пътна инфраструктура” комбиниран – трети вариант е икономически най-изгоден и е по-благоприятен от екологична гледна точка. Той предвижда създаването на специални проходи под магистралата за някои видове животни, а също така и специални 3-метрови прегради над мостовете, които ще бъдат шумоизолиращи и ще предпазват птиците и прилепите от сблъсък с превозни средства.\r\nНа двете срещи председателят на ОбС – Свищов д-р Кристиян Кирилов заяви, че жителите на Свищов очакват новата автомагистрала, защото тя ще спомогне икономическото развитие на региона, ще подобри значително транспортните връзки към ферибота Свищов – Зимнич, като по този начин ще облекчи и международния транспортен коридор. Като лекар той подчерта, че ще е от изключителна важност съкратеното време, за което ще може да се стига, при спешни случаи, до добре развитите областни болници във Велико Търново и Русе. Председателят на местния парламент допълни, че изборът на червен или комбиниран вариант, които са в най-голяма близост до град Свищов ще се усети и от студентите в Стопанската академия, както и от представителите на бизнеса, и крупните предприятия в града. Подобрената пътна инфраструктура ще е шанс за община Свищов да привлече нови инвеститори и да поеме към така очаквания от всички икономически подем. Д-р Кирилов предостави на представителите на Агенция „Пътна инфраструктура“ проекторешение на декларация на Общински съвет – Свищов, зад което стоят подписите на 29 общински съветници, подкрепящи изграждането на червения или комбиниран вариант на трасето към автомагистрала Русе – Велико Търново. „Тези 29 общински съветника представляват мнението на повече от 10 хиляди гласоподаватели и аз вярвам, че техният глас ще бъде чут. Радвам се, че в докладите, които ни представихте, именно комбинираният вариант е препоръчителен и съм сигурен, че реализирането му ще допринесе много за развитието на тази част от Северна България.“, каза председателят на Общински съвет – Свищов.\r\nВ деня след обществените обсъждания в общините Ценово и Полски Тръмбеш, Общинcкият cъвeт нa Свищoв eдинoдyшнo пpиe въпросната дeклapaция, в кoятo нacтoявa пpи изгpaждaнeтo нa aвтoмaгиcтpaлa Рyce – Вeликo Tъpнoвo дa бъдe избpaн именно чepвeният или кoмбиниpaният вapиaнт. Toвa cпopeд тях e гapaнция, чe интepecитe нa Общинaтa и нейните граждани щe бъдaт зaщитeни.", "date": "2017.12.01", "title": "Велико Търново: Община Свищов имаше силно присъствие на публичните обсъждания относно избора на трасе за новата автомагистрала Русе – Велико Търново"}
{"url": "http://www.focus-news.net/news/2017/12/01/2462857/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-montana-v-perioda-4-8-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти, съобщиха от пресцентъра на дружеството. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.\r\nВъв връзка с осъществяване на посочените по-долу планирани прекъсвания на електрозахранването на територията на област Монтана за периода 4 – 8 декември включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани дейности.Община Берковица   \r\nНа 05.12.2017 г. /13:00 - 16:30 ч./ на 08.12.2017 г. /09:30 - 15:00 ч./ -  Берковица: Лале, ПИ 03928.66.32, Първи Май, Рако-Ца ул.Братя Миладинови, Раковица, Раковица ул. 1-ви Май, Раковица ул. Иглика, Раковица ул. Крайречна, Раковица ул. Криви Рог, Раковица ул. Лале, Раковица ул. Малина, Раковица ул. Мир, Раковица ул. Пролет, Раковица ул. Свобода, Раковица ул.Добри Чинтулов, Раковица ул.Панайот Xитов, Раковица ул.Усин Керим, Ружа, Свобода, Страцимировска, Чайка;\r\nНа 04.12.2017 г. /09:00 - 12:00 ч./ -  Боровци: 23 Ти Септември, Александър Стамболийски, Берковска, Вецина, Д-Р Лилия Благоева, Димитър Благоев, Дунав, ЗаXари Стоянов, Иван Бонов, Любен Каравелов, Марица, Москва, Паисий, Пушкин, Райко Даскалов, Стара Планина, Шосе - Лом - София, Ъгъла на ул. Р.Даскалов и Д. Благоев;Община Брусарци   \r\nНа 07.12.2017 г. /13:00 - 16:15 ч./ -  Киселево: Александър Стамболийски, Ботев, Валентина Терешкова, Васил Коларов, Георги Димитров, Димитър Костов, Илия Луканов, Левски, Ленин, Любен Каравелов, Мито Цоцин, МиXаил Илиев, Никола Й.Вапцаров, Симеон Тошев, Трайко Кънев, Трифон Павлов, Xристо Смирненски, Юрий Гагарин;Община Лом   \r\nЗа периода 04-10.12.2017 г. /08:30 - 16:30 ч./ -  Замфир: Бенковски, Вела Пеева, Волга, Въча, Дунав, Замфир Xаджийски, Искър, Камчия, Ком, Левски, Оборище, Прага, Xристо Ботев, Xристо Смирненски;\r\nЗа периода 04-10.12.2017 г. /08:00 - 17:00 ч./ -  Лом: Веслец(Братя Ибренови), ПИрот, Стадиона, Стара Планина, Тимок, Тунджа;\r\nЗа периода 04-10.12.2017 г. /08:30 - 16:30 ч./ -  Лом: Александър Атанасов, Бели Ружи, Бено Първанов(Синчец-Мл.), Борис Гайдаров(П.Мойсеев), Вакумна Фабрика, Васил Друмев, Войводова БаXча, Димитър Ралчев(Черв.Знаме, Димчо Дебелянов, Иглика(Нов Живот), Коваленко Петков(Партиз.), Ковачишка, Младенова, Могилата, Орляк, Пейо Яворов, Пчела, Септемврийци, Софийска, Софийска, Съгласие(Аврора);\r\nЗа периода 04-10.12.2017 г. /08:30 - 17:00 ч./ -  Лом: Алеко Константинов, Братя Миладинови, Гоце Делчев, Дунавска(Д Благоев), Дядо Цеко Войвода, Искър, Камчия, Ломски Казарми, Люляк(Петър Калчев), Люляк(Петър Калчев), Марица, Митко Палаузов, Огоста, Пелистър, Пелистър, ПИрот, Призрен(Неофит Ломски), Стара Планина, Тимок, Тунджа, Тунджа, Цар Петър(М.Стефанов), Цибрица, Шести Септември, Янтра;\r\nЗа периода 04-10.12.2017 г. /09:00 - 16:00 ч./ -  Сталийска Махала: Втора, Двадесет и Втора, Двадесет и Първа, Двадесета, Девета, Деветнадесета, Извън Селото, Осемнадесета, Осма, Пета, Петдесет и Втора, Петдесет и Пета, Петдесет и Шеста, Петдесет Трета, Петнадесета, Първа, Седма, Тридесет и Осма, Тридесет и Седма, Тридесет и Шеста, Тринадесета, Четвърта, Четиридесет и Осма, Четиридесет и Седма, Четиринадесета;\r\nНа 06.12.2017 г. /08:30 - 15:00 ч./ -  Лом: Индустриална, Лодовико Миланези(К-Ска);\r\nНа 06.12.2017 г. /09:00 - 13:00 ч./ -  Лом: Дунавска(Д Благоев), Любен Каравелов, Петър Евстатиев, Солун, Стефан Караджа, Филип Тотю;\r\nНа 07.12.2017 г. /08:30 - 15:00 ч./ -  Трайково: Арда, Васил Коларов, Замфир Xаджийски, Лом, Мусала, Трайко Попов;Община Монтана   \r\nНа 05.12.2017 г. /13:00 - 16:30 ч./   на 08.12.2017 г. /13:00 - 16:30 ч./ -  Крапчене: Александър Стамболийски, Веслец, Вит, Георги Сава Раковски, Главна(Георги Димитров), Клокотница(В.Пеева), Лозарска(И.Дамянов), Любен Каравелов, Петко Димитров Петков, Петко Рачев Славейков, Пъстрина, Райко Даскалов, Три Уши, Xристо Ботев, Цар Калоян(Д.Благоев), Цар Симеон(Д.Тодоров);\r\nНа 04.12.2017 г. /09:00 - 15:00 ч./ -  Монтана: Васил Друмев, Веренишка(М.Веренишки), Генерал Столетов(А.Греков, Димитър Талев (Ц.Тодоров), Кокиче, Xан Тервел(Н.Алексиев), Цар Борис III-ти(З.Попов);\r\nНа 04.12.2017 г. /10:00 - 12:00 ч./ -  Монтана: Арда, Беласица, Витоша, Камчия, Кошарhик, Мальовица, Мусала, Нов Живот, Оборище, Одрин(Миладин Кунчев), Одрин/Миладин Кунчев/, ОXрид, Петко Каравелов, Петър Богдан, Тинтява, Xан Кубрат, Чучулига;\r\nНа 04.12.2017 г. /13:00 - 16:30 ч./ -  Монтана: Генерал Арнолди, Младостт;\r\nНа 05.12.2017 г. /09:00 - 15:00 ч./ -  Николово, Общ. Монтана: Втора, Двадесет и Девета, Двадесет и Първа, Двадесета, Дванадесета, Девета, Деветнадесета, Десета, Извън Регулация, Осемнадесета, Осма, Пета, Петнадесета, Първа, Седемнадесета, Седма, Трета, Тридесет и Първа, Тринадесета, УПИ I , кв.10, Четвърта, Четиринадесета, Шеста, Шестнадесета, Ъгъла на ул. Първа и Втора;\r\nНа 05.12.2017 г. /11:00 - 11:45 ч./ -  Монтана: Александър Стамболийски, Антим, Жеравица, Извора(Б.Бистрица), Камен Цанов, Славянска, Трети Март(Г.Димитров), Цар Борис III-ти(З.Попов);\r\nНа 07.12.2017 г. /08:30 - 08:35 ч.; 16:55 - 17:00 ч./ -  Монтана: 48489.2.544, Младостт, Монтана, Поп Пунчо, Свети Патриарх Евтимий(П., Трети Март(Г.Димитров), УПИ 48489.14.69;\r\nНа 07.12.2017 г. /08:35 - 16:55 ч./ -  Монтана: 48489.2.544, Младостт, Поп Пунчо, Трети Март(Г.Димитров);Община Якимово   \r\nНа 06.12.2017 г. /13:00 - 16:15 ч./ -  Долно Церовене: Ангел Кънчев, Антон Иванов, Бор, Бул. Владимир Илич Ленин, Владимир Заимов, Георги Димитров, Георги Сава Раковски, Иван Вазов, Извън Регулацията, Йорданка Петкова, Климент ОXридски, Ком, Марин Дринов, Неофит Бозвели, Осогово, Отец Паисий, Панайот Волов, Панайот Xитов, ПИрот, Поп Андрей, Радецки, Синчец, Сливница, Тодор Каблешков, Тополите, Филип Тотю, Цар Самуил, Чавдар, Шейново, Шишман, Янтра;\r\nНа 05.12.2017 г. /09:00 - 16:15 ч./ -  Якимово: Бачо Киро, Васил Левски, Веслец, Георги Бенковски, Георги Дамянов, Георги Димитров, Георги Димитров, Георги Кирков, Георги Сава Раковски, Градище, Девети Септември, Дунав, Единство, Ивайло, Иван Вазов, Иван Лешев, Извън Регулацията, Калоян, Калоян, Митко Палаузов, Райко Даскалов, Самуил, Сергей Румянцев, Спас Игнатов, Цанко Церковски, Цибрица, Черковна;\r\nНа 06.12.2017 г. /09:00 - 16:15 ч./ -  Якимово: 23-Септември, Александър Стамболийски, Васил Петлешков, Витошка, Войн Петров, Георги Димитров, Георги Димитров, Георги Кирков, Георги Комитски, Драгоевска, Дунав, Йордан Чушков, Качо Комитски, Кръсто Белчев, Македонска, Местност Стопански Двор, Неофит Бозвели, Огоста, Отец Паисий, Панайот Xитов, Партизанска, Пейо Крачолов Яворов, Петър Димитров, Петър Димитров, Пиротска, Първо Трифонов, Рила, Росица, Симеон Иванов-Мончо, Станке Димитров, Странджата, Султаница, Тунджа, Филип Тотьо, Xристо Ботев, Xристо Ботев, Xристо МиXайлов, Цанко Церковски, Цар Асен, Цар Шишман, Шипка, Ъгъла на ул. Г. Димитров и Драгоевска, Янтра;\r\nНа 06.12.2017 г. /09:30 - 12:00 ч./ -  Якимово: Александър Бойчев, Александър Стамболийски, Войн Петров, Върбан Лилов, Георги Димитров, Георги Кирков, Д-Р Петър Берон, Йордан Чушков, Качо Комитски, Ленин, Мечи Дол, Милан Йонов, Тодор Терзийски, Xаджи Димитър, Xристо МиXайлов, Xристо Смирненски;\r\nНа 06.12.2017 г. /13:00 - 16:00 ч./ -  Комощица: Генерал Столетов, Гео Милев, Гладстон, Кирил и Методи, Симеон Ив. Бонев, Славейков, Xаджи Димитър.", "date": "2017.12.01", "title": "Възможни са временни прекъсвания на електрозахранването на територията на област Монтана в периода 4 – 8 декември"}
{"url": "http://www.focus-news.net/news/2017/12/01/2462858/api-shte-sanktsionira-snegopochistvashtata-firma-na-am-trakiya.html", "text": "В момента се анализира работата на пътноподдържащите фирми след снеговалежа в началото на седмицата, каза пред медиите в Русе председателят на Управителния съвет на Агенция „Пътна инфраструктура“ инж. Дончо Атанасов, съобщиха от пресцентъра на АПИ. \"Днес приключва одитът и в понеделник-вторник, след представянето и на сертификатите, ще бъде оповестен размерът на санкциите на дружествата, които не са се справили на необходимото ниво. Зимното поддържане на републиканските пътища е добро, но имам забележки към поддържането на АМ „Тракия“ и фирмата ще бъде санкционирана, в съответствие с клаузите на договора, който имаме с нея\", каза инж. Атанасов и подчерта, че последните снеговалежи са показали, че пътните фирми са подготвени и са се справили с почистването на републиканската мрежа.", "date": "2017.12.01", "title": "АПИ ще санкционира снегопочистващата фирма на АМ „Тракия“"}
{"url": "http://www.focus-news.net/news/2017/12/01/2462859/kyustendil-obshtinata-razprostrani-ukazaniya-za-grazhdanite-vav-vrazka-s-eventualnite-opasni-meteorologichni-yavleniya.html", "text": "Община Кюстендил разпространи указания за гражданите във връзка с евентуалните опасни метеорологични явления. Това каза пред Радио „Фокус” – Кюстендил Ивайло Чалъков, експерт „Отбранителна мобилизационна подготовка” към Община Кюстендил. Указанията включват правила за поведение и действия при опасност от наводнение както и реакцията на хората, намиращи се в жилищни постройки, в автомобили или навън. „Най-важното е хората да запазят самообладание, да потърсят помощ на телефон 112”, каза Ивайло Чалъков. По думите му хората трябва да са с повишено внимание, предвид отправеното предупреждение за обилни валежи и опасност от наводнение. \r\n„В общината е създадена проводимост на реките, създадена е организация за наблюдението на реките. Проверено е състоянието на изградените диги. При необходимост ще се осигурят необходимите съоръжения за надграждане на дигите в критичните точки. Имаме готовност за сформиране на аварийните групи”, каза Ивайло Чалъков.\r\nВенцеслав ИЛЧЕВ", "date": "2017.12.01", "title": "Кюстендил: Общината разпространи указания за гражданите във връзка с евентуалните опасни метеорологични явления"}
{"url": "http://www.focus-news.net/news/2017/12/01/2462860/ministar-nikolay-nankov-darzhavata-ne-se-e-otkazala-ot-tsarskite-imoti-ako-kazusat-ne-se-reshi-izvansadebno-sled-6-mesetsa-prodalzhavame-s-delata.html", "text": "Държавата не се е отказала. Ако не бъде постигнато извънсъдебно решаване на казуса след 6 месеца продължаваме с делата. Това каза министър Николай Нанков в отговор на депутатски въпрос за действията на регионалното министерство по спиране на делата за т.нар. „царски имоти“, предаде репортер на Агенция „Фокус“. \"Депозирани са молби с искане за спиране на съдебното производство за срок от 6 месеца. Съдът не се е произнесъл по това искане, за което е необходимо съгласието на всички страни по делото“, заяви той. „Сформирана е работна група със задача обсъждане на въпросите, свързани със собствеността на имотите. Предстои да се произнесе със становище. Най-късно в понеделник работната група ще приключи с дейността си и ще има становище. Тогава на цялата общественост ще се представи каква е визията на държавата“, обясни Николай Нанков. „От регионалното министерство не са подавани молби за отказ от иска. Появиха се спекулации в медийното пространство заявявам категорично, че не са подавани молби“, уточни той. Министърът поясни, че има 2 висящи съдебни производства с предмет правото на собственост върху имотите Дворец „Врана“ и Дворец „Царска Бистрица“, по които страна е регионалното министерство, с предмет признаване за установено, че българската държава е собственик на имота и присъждане на обезщетение за ползването без основание. \r\nБиляна ИВАНОВА", "date": "2017.12.01", "title": "Министър Николай Нанков: Държавата не се е отказала от „царските имоти“, ако казусът не се реши извънсъдебно след 6 месеца, продължаваме с делата"}
{"url": "http://www.focus-news.net/news/2017/12/01/2462861/focus-martin-shults-otreche-mediyniya-doklad-za-startirane-na-pregovori-za-golyama-koalitsiya.html", "text": "В рамките на прескоференция в партийната централа на Германската социалдемократическа партия (ГСДП) в Берлин, лидерът й Мартин Шулц отрече медийните доклади за постигане на съгласие за започване на преговори със Съюза (ХДС/ХСС), съобщава изданието Focus.\r\n„Ще се придържам към споразуменията за поверителност\", бяха думите, с които Шулц се обърна към журналистите, подчертавайки, че Германия все още има действащо правителство. „Зелена светлина за голяма коалиция? Това мога ясно да отхвърля“, увери социалдемократът, като не изключи възможността тази информация да е подадена от кръговете на Съюза (ХДС/ХСС).\r\nПо-рано днес вестник  публикува статия, в която съобщи, че партийните лидери Ангела Меркел (ХДС), Хорст Зеехофер (ХСС) и Мартин Шулц (ГСДП) са обсъдили всички възможни варианти за формиране на правителство, като освен нова коалиция, е дискутирано правителство на малцинството и възможността за организирането на нови избори. На финала на срещата, проведена в резиденцията на президентската власт на ФРГ, тримата са изразили съгласие да започнат разговорите за голяма коалиция. \r\n„В началото на следващата седмица партийният връх на социалдемократите ще се събере на конгрес, на което ще бъде взето решение дали партията да влезе в преговори със Съюза (ХДС/ХСС). Ако отговорът е положителен, то първите два кръга от сондажите може да бъдат проведени още преди Коледа“, написа изданието.Тереза Герова", "date": "2017.12.01", "title": "Focus: Мартин Шулц отрече медийния доклад за стартиране на преговори за голяма коалиция"}
{"url": "http://www.focus-news.net/news/2017/12/01/2462862/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-lovech-v-perioda-4-8-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти, съобщиха от пресцентъра на дружеството. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.\r\nВъв връзка с осъществяване на посочените по-долу планирани прекъсвания на електрозахранването на територията на област Ловеч за периода 4 – 8 декември включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани дейности.Община Априлци   \r\nНа 04.12.2017 г. /09:00 - 16:00 ч./   на 05.12.2017 г. /09:00 - 16:00 ч./ на 06.12.2017 г. /09:00 - 16:00 ч./   на 07.12.2017 г. /09:00 - 16:00 ч./   на 08.12.2017 г. /09:00 - 16:00 ч./ - Априлци, Общ. Априлци: Балкан/Видима/, Бор/Видима/, Ботев връх/Видима/, Видима/Видима/, Габровница/Видима/, Градина/Видима/, Здравец/Видима/, Изгрев/Ново Село/, кв.Видима, Ковашка/Острец/, Мазалат/Острец/, Маринска/Видима/, Матевска/Видима/, Местн.Видима, МинзуXар/Видима/, Младостт/Видима/, Обиколна/Видима/, Орловска/Видима/, Острец/Острец/, Пръскалска/Видима/, Първомайска/Видима/, Радинска/Видима/, Сенковчица/Острец/, Синчец/Видима/, Събевска/Острец/, Цанко Дюстабанов/Острец/;Община Ловеч   \r\nНа 04.12.2017 г. /09:00 - 16:00 ч./   на 05.12.2017 г. /09:00 - 16:00 ч./   на 06.12.2017 г. /09:00 - 16:00 ч./   на 07.12.2017 г. /09:00 - 16:00 ч./   на 08.12.2017 г. /09:00 - 16:00 ч./ -  Xлевене: Александър Стамболийски, Великден, Даскал Стефанов, Иван Димов, Капитан Петко Войвода, Марангозка, Ненко Дачев, Отец Паисий, Петко Боев, Поп Георги, Простор, Тодор Печев, Трети Март;Община Луковит   \r\nНа 06.12.2017 г. /10:30 - 16:15 ч./ -  Карлуково: 36511, Железничарска;Община Тетевен   \r\nНа 04.12.2017 г. /08:00 - 17:00 ч./   на 05.12.2017 г. /08:00 - 08:30 ч.; 16:30 - 17:00 ч./   на 06.12.2017 г. /08:00 - 08:30 ч.; 16:30 - 17:00 ч./   на 07.12.2017 г. /08:00 - 08:15 ч.; 16:45 - 17:00 ч./   на 08.12.2017 г. /08:00 - 17:00 ч./ -  Дивчовото: 20996.12.27, 20996.7.50, Боровец, Георги Бенковски, Йото Генков, Капитан Никола Войновски, Мах.Зеленика, Мах.Косица, Местн.Боатин, Сава Младенов; Черни Вит: Ангел Крачунов;\r\nНа 04.12.2017 г. /09:30 - 15:00 ч./   на 05.12.2017 г. /09:30 - 15:00 ч./   на 06.12.2017 г. /09:30 - 15:00 ч./   на 07.12.2017 г. /09:30 - 15:00 ч./ -  Черни Вит: Васил Левски, Димитър Стойков, Еловска, Махала Елов Дол, Местност Боатин, Явор;Община Троян   \r\nНа 04.12.2017 г. /09:00 - 16:00 ч./   на 05.12.2017 г. /09:00 - 16:00 ч./   на 06.12.2017 г. /09:00 - 16:00 ч./   на 07.12.2017 г. /09:00 - 16:00 ч./   на 08.12.2017 г. /09:00 - 16:00 ч./ -  Гумощник: Клиновци, Мах.Реката, УПИ I кв.35, Цанко ВлаXовски, Чакърска; Терзийско, Общ. Троян: Грънчар, Девети Септември, Дядо Герасим, Дядо Стайко, ЗаXари Стоянов, Иван Вазов, Местност Пъпровци, Терзийска; Троян, Общ. Троян: 34-ти Троянски Полк, Дрянска Чешма, ЗаXарий Зограф, Панайот Волов, Симеон Велики, Xристо Ботев, Xристо Смирненски;\r\nНа 06.12.2017 г. /11:30 - 16:30 ч./ -  Троян, Общ. Троян: кв.Ливадето;\r\nНа 06.12.2017 г. /11:45 - 12:15 ч.; 15:45 - 16:15 ч./ -  Орешак, Общ. Троян: 10-та, 11-та, 12-та, 13-та, 15-та, 16-та, 53707.504.148, 9-та, Авксентий Дацин, Амбарица, АрXимадрит Xаджи Макарий, Атанас Xасъмски, Васил Левски, Васил Попстефанов, Вилна Зона, Втора, Георги Дренски, Данчо Василешки, Даскал Петър Атанасов, Димитър Никифоров, Димитър Ралков, Доктор Борис Пейчев, Еделвайс, Иван Донев, Иван Лалев, Иван Павлов, Иван Полендаков, Кирил и Методий, Кичура, Комсомолска, Комуна, Ливадата, Мах.Баба Стана, Мах.Коевски Ливадки, Мах.Радоевското, Местност Рътлината, Местност ТиXова Лъка, Младостт, Неофит Калчев, Осъм, Панайот Волов, Патриарх Максим, Пенко Йотов, ПроXлада, Първа, Раю Ганковски, Стара Планина, Трета, Xемус, Xристо Ботев, Цочо Стоянов, Червено Знаме, Четвърта; Троян, Общ. Троян: кв.Ливадето, Ливадето, Мах.Дрянска, Мах.Калчевска, Мах.Райковска, Мах.Сеновоза; Черни Осъм: Акациева, Амбарица, Атанас Филипов, Бай Паскал, Васил Радев, Врачовска, Възраждане, Девети Септември, Дружба, Жилища на Горското Стопанство, М-Ст Николчов Дол, М.Бъзево, М.Жеравица, М.Кошутина, М.Миленча, М.Стойновска, М.Стругът, Общ.Дз Обнова, Първи Май, Райнешка, Стара Планина, Стойновска, Xаджи Макарий, Цонка Дамянова;Община Угърчин   \r\nНа 04.12.2017 г. /08:30 - 16:30 ч./   на 05.12.2017 г. /08:30 - 16:30 ч./   на 06.12.2017 г. /08:30 - 16:30 ч./   на 07.12.2017 г. /08:30 - 16:30 ч./   на 08.12.2017 г. /08:30 - 16:30 ч./   на 09.12.2017 г. /08:30 - 16:30 ч./ -  Угърчин: Александър Стамболийски, Баба Тонка, Васил Левски, Вълчо Русковски, Ген.Гурко, Георги Иванов, Голи Рът, Горник, Доростолска, Кокиче, Новоселска, Освобождение, Осми Март, Пейо К.Яворов, Петър Берон, Поп Андрей, Теменуга, Шипка, Шумака, Явор;\r\nНа 04.12.2017 г. /09:00 - 16:00 ч./   на 05.12.2017 г. /09:00 - 16:00 ч./ на 06.12.2017 г. /09:00 - 16:00 ч./   на 07.12.2017 г. /09:00 - 16:00 ч./ на 08.12.2017 г. /09:00 - 16:00 ч./ -  Микре: Васил Кировски, Васил Левски, Илия Вълков, Кольо Семов, Кольо Чолашки, Петър Баръмски, Петър Мъньовски, Полковник Орлов, Семо Стоянов, Тонко Биволчето, Xристо Ботев, Шипка;\r\nНа 05.12.2017 г. /09:30 - 15:30 ч./   на 06.12.2017 г. /09:30 - 15:30 ч./  на 07.12.2017 г. /09:30 - 15:30 ч./ -  Сопот, Общ. Угърчин: Димитър Пъшков, Мах.Шумака, Угърчинска.", "date": "2017.12.01", "title": "Възможни са временни прекъсвания на електрозахранването на територията на област Ловеч в периода 4 – 8 декември"}
{"url": "http://www.focus-news.net/news/2017/12/01/2462863/vidin-s-54-sm-se-e-povishilo-nivoto-na-reka-dunav-pri-novo-selo.html", "text": "Нивото на Дунав в началото на българския участък на реката при Ново село за последното денонощие се е повишило с 54 см, водният стоеж е 295 см, съобщиха от местната Хидрометеорологична станция. При Видин е регистрирано повишение от 47 см, водният стоеж е 334 см. Нивото на река Дунав край Лом е 325 см, водният стоеж през последното денонощие се е повишил с 21 см. Нивото на реката се е повишило край Оряхово с 9 см, водният стоеж е 198 см. \r\nТемпературата на водата край Ново село е 7,2 градуса, край Оряхово е 8,7 градуса.", "date": "2017.12.01", "title": "Видин: С 54 см се е повишило нивото на река Дунав при Ново село"}
{"url": "http://www.focus-news.net/news/2017/12/01/2462864/inzh-doncho-atanasov-api-s-izgrazhdaneto-na-am-ruse-veliko-tarnovo-se-vazrazhda-severna-balgariya-prez-2018-g-zapochvat-trazhnite-protseduri-za-izpalnitel.html", "text": "През 2018 г. ще стартират тръжните процедури за изграждането на автомагистралата „Русе - Велико Търново“. Строителството ще бъде разделено на няколко лота, за да може да се работи едновременно на няколко участъка. Това каза председателят на Управителния съвет на Агенция „Пътна инфраструктура“ (АПИ) инж. Дончо Атанасов, съобщиха от пресцентъра на АПИ. Днес в Русе бе поредната среща от обществените  обсъждания на Доклада за Оценка на въздействието върху околната среда на инвестиционното предложение за автомагистралата „Русе - Велико Търново”. В нея участва и кметът на община Русе Пламен Стоилов.\r\n\tС построяването на АМ „Русе - Велико Търново“, с приблизителна дължина 133 км, ще се даде нов живот на Северна България и ще се развие икономиката на региона, подчерта инж. Атанасов. Той съобщи, че изграждането на автомагистралата е съобразено и с бъдещия нов мост над река Дунав край Русе и индустриалната зона на града, която е източно от моста. Председателят на УС на АПИ  съобщи, че където е възможно ще бъдат направени необходимите  пътни възли и връзки, за да може хората от различните населени места да имат бърз и удобен достъп до трасето на магистралата. През 2018 г. предвиждаме да обявим тръжните процедури за строителството на отсечката от Русе до Бяла, която заедно с пътя през Кресненското дефиле, е  с голяма концентрация на пътни инциденти. Това са участъци, в които родителите губят децата си и затова трябва да ги изградим колкото се може по-бързо, категоричен е инж. Атанасов.\r\n\tНачалото на проекта АМ „Русе - Велико Търново“ е на 3 км източно от съществуващия Дунав мост при гр. Русе, а краят е след гр. Дебелец, по посока на път II-55. В разработените варианти на трасе са проучени възможните технически решения за изграждане на автомагистралата по нов терен извън съществуващия път I-5. Проектът е разделен на три участъка: Русе – Бяла /от 0+400 до км 40+357/, обход на гр. Бяла /от км 40+357 до км 76+000/ и Бяла – Велико Търново /от км 76+000 до км 133+240/.\r\n\tНа срещата бяха представени разработените варианти на трасе - комбиниран, червен и син. Най-целесъобразен от екологична, техническа и икономическа гледна точка, според експертите, е комбинираният вариант. Той обобщава останалите проектни решения и в определени участъци е подобрена геометрията на пътя.\r\n\tТрасето пресича път II-21 Русе - Силистра и продължава в посока юг-югозапад, като преминава югоизточно в непосредствена близост до интермодалния железопътен терминал. Автомагистралата продължава в югозападна посока, след което пресича първо път II-23 Русе - Червена вода, а след това и път I-2 Русе - Варна. Развитието на трасето следва в посока юг-югозапад, като минава над река Русенски Лом с голямо мостово съоръжение между селата Басарбово и Иваново. След това се насочва в южна посока и пресича път I-5 Русе - Бяла. Магистралата продължава в югозападна посока и минава между селата Екзарх Йосиф и Обретеник. Трасето пресича р. Янтра с голямо мостово съоръжение югоизточно от с. Белцов. След това се преминава между с. Ценово и с. Пиперково и следва пресичане с път II-54 Свищов - Бяла. Предвиден е западен обход на с. Ценово, а след това трасето се развива в южна посока и следва пресичане с път I-3 Плевен – Бяла. Магистралата преминава южно от с. Пейчиново, а след това се насочва източно от с. Страхилово и пресича път III-407 Моравица - Царевец, а след това и път III-502 Полски Тръмбеш - Горна Липница и път III-504 Самоводене - Алексово. Пътят продължава в южна посока. Предвидено е пресичане на АМ „Русе – Велико Търново“ с проектното трасе на АМ „Хемус“ при км 102+779.91 - в близост до с. Паскалевец, с. Стефан Стамболово, с. Никюп и с. Водолей. След това магистралата продължава право на юг и преминава между с. Ресен и Водолей. Предвидено е пресичане на път III-3031 Павликени - Самоводене, като трасето преминава западно от с. Хотница. Следва пресичане на път I-4 Коритна - Велико Търново, а след това и на река Янтра, като се преминава между селата Момин сбор и Леденик.\r\nРелефът на терена след река Янтра до края на магистралата при път I-5 Русе - Маказа е планински с дълбоки дерета и високи върхове. Това налага изграждането на големи съоръжение - 4 тунела по лявото платно и 2 по дясното, както и 22 моста и виадукти, с обща дължина 14 853 м. Връзката на републиканските и част от общинските пътища ще се осъществява чрез 18 пътни възела. Достъпът до земеделските земи ще бъде осигурен с построяването на 12 селскостопански надлеза и 9 селскостопански подлеза.\r\nПроектирани са 8 площадки за краткотраен отдих. Те са в близост до с. Басарбово, с. Красен, с. Тръстеник, гр. Бяла, с. Стефан Стамболово, до промишлената зона на гр. Дебелец, до промишлената зона на гр. Русе, преди с. Белцов, с. Ресен и с. Водолей.\r\n\tТрасето обхожда гр. Русе югоизточно и развивайки се успоредно на р. Дунав, пресича път I-2 Русе – Варна малко след разклона с път II-23 Русе - Червена вода. След това преминава западно на селата Красен, Божичен и Иваново до пресичане с път I-5 Русе - Бяла, което е след разклона с общинския път за с. Иваново. След това трасето се насочва северозападно на селата Тръстеник и Екзарх Йосиф, като продължава между селата Белцов и Ценово, след което се насочва на югоизток и преминава в непосредствена близост западно на кв. „Гара Бяла“ и пресича път I-3 Гара Бяла – Плевен на около 2 км от кръстовището с път I-5. След гр. Бяла, трасето продължава своето развитие югозападно от с. Пейчиново, след което се насочва в южна посока. Преминава в непосредствена близост западно на с. Иванча и с. Стефан Стамболово, източно на с. Водолей, западно на с. Хотница до пресичането с път I-4 Коритна – Велико Търново и източно на с. Момин сбор. След това трасето се насочва в югоизточна посока, като преминава под с. Леденик и гр. Велико Търново до включването в съществуващото трасе на път I-5, южно от гр. Дебелец.\r\n\tТози вариант на трасе следва развитието на червения до пресичането с общински път за с. Иваново западно от селото, след което се развива в южна посока. С това направление преминава в непосредствена близост западно на гр. Две могили и с. Батишница, източно на гр. Борово, западно на с. Пет кладенци и обхожда източно гр. Бяла. След това продължава отново в южна посока, като преминава източно на селата Каранци, Раданово, Сашево, Куцина, западно на селата Крушето и Янтра, между градовете Поликраище и Първомайци, западно на с. Самоводене и се насочва към път I-4, който се пресича западно от с. Леденик. На около 5 км след пресичането с път I-4 се влива в червения вариант. При този вариант, южно от гр. Бяла е проектирана връзка с дължина близо 8 км, която да осигури възможност за връзка между синия вариант в участъка между градовете Русе и Бяла и червения и зеления варианти в участъка между градовете Бяла и Велико Търново.\r\n\tИзграждането на автомагистралата „Русе - Велико Търново“ е сред приоритетните обекти, тъй като направлението осигурява транзитния трафик по коридор №IX и международен път Е-85. С построяването й ще се подобри транспортното обслужване на международния и вътрешен трафик, ще се повиши безопасността на движението и транзитният трафик ще бъде изведен извън населените места. АМ „Русе - Велико Търново“ ще бъде основна връзка, свързваща втория мост над река Дунав при Русе с гр. Велико Търново, с път I-4 София - Велико Търново - Варна, път I-3 София - Плевен - Русе и бъдещия участък от АМ „Хемус“.", "date": "2017.12.01", "title": "Инж. Дончо Атанасов, АПИ: С изграждането на АМ „Русе - Велико Търново“ се възражда Северна България, през 2018 г. започват тръжните процедури за изпълнител"}
{"url": "http://www.focus-news.net/news/2017/12/01/2462865/voennosluzheshti-ot-balgarskata-armiya-sa-v-gotovnost-da-okazhat-pomosht-na-naselenieto-predvid-ochakvanite-navodneniya.html", "text": "По заповед на министъра на отбраната Красимир Каракачанов военнослужещи от състава на Сухопътните войски от 4 военни формирования за овладяване и преодоляване на последствията от бедствия (ФОППБ) са в пълна готовност да се притекат в помощ на населението предвид прогнозите за очаквани наводнения в различни области в страната. Това съобщиха от пресцентъра на Министерство на отбраната.\r\nНа територията на София в очакване за оказване на помощ е специализираната група от военно формирование 28 610 – София, в направление Благоевград и Кюстендил в готовност са военнослужещите от военно формирование 26 400 – Благоевград, на територията на Смолянски окръг – специализираната група от военно формирование  28 330 – Смолян и в направление Хасково и Кърджали – военнослужещите от военно формирование 52 740 – Хасково.\r\nВ готовност за оказване на помощ на населението са и бригада „Специални сили“, военните формирования, подчинени на Съвместното командване на силите, както и военнослужещите от Военновъздушните и Военноморските сили.", "date": "2017.12.01", "title": "Военнослужещи от Българската армия са в готовност да окажат помощ на населението предвид очакваните наводнения"}
{"url": "http://www.focus-news.net/news/2017/12/01/2462866/predsedatelyat-na-parlamenta-tsveta-karayancheva-i-narodni-predstaviteli-uchastvaha-v-otbelyazvaneto-na-126-tata-godishnina-ot-sazdavaneto-na-voennomeditsinska-akademiya.html", "text": "пресцентъра на НС. Председателят на парламента прие строя на почетния караул от състава на Националната гвардейска част и участва в церемонията по поднасяне на венци на паметника на медицинските чинове, загинали във войните. \r\nДнешният празник е повод за гордост за всеки от вас, защото повече от век Военна болница създава медицински еталони, тя е символ на доверие, престиж и професионализъм, заяви Цвета Караянчева на тържественото събрание по повод годишнината от създаването на ВМА. Да си лекар под пагон е синоним на храброст, мъжество, себеотрицание и висок морал, отбеляза тя. Председателят на Народното събрание поздрави и благодари на всички лекари и медицински служители на болницата за тяхната мисия в името на здравето на хората. Годишнини като днешната предполагат равносметка и вие може да я направите с гордост, защото имате солидна инфраструктура, стабилен мениджмънт, радвате се на заслужено признание, национални и международни награди, подчерта Цвета Караянчева. \r\nТя допълни още, че темата за качественото здравеопазване и статута на българския лекар ще бъдат след приоритетите на парламента. Председателят на Народното събрание връчи почетен плакет на Народното събрание на началника на лечебното заведение проф. Венцислав Мутафчийски по повод празника. \r\nНа тържественото събрание бяха наградени лекари, работещи в лечебното заведение.", "date": "2017.12.01", "title": "Председателят на парламента Цвета Караянчева и народни представители участваха в отбелязването на 126-тата годишнина от създаването на Военномедицинска академия"}
{"url": "http://www.focus-news.net/news/2017/12/01/2462867/sport-real-shte-aktivira-klauzata-na-ikardi.html", "text": "Интересът на Реал Мадрид към капитана и голмайстор на Интер Мауро Икарди става все по-сериозен, информират медиите. Според последните информации на „Бернабеу\" обмислят да активират откупната клауза в договора на аржентинският нападател, която е 110 милиона евро. От началото на сезона Икарди има 15 гола в 14 мача за „нерадзурите\", а според съпругата му Уанда Нара, която е и негов агент, цената на голмайстора е 200 милиона. „Предпочитам да не издавам кой ми се е обаждал. Мауро мисли за Интер и е щастлив да бъде тук. Директорите знаят, че той е отказал на клубове, на които други играчи не биха отказали, защото носи в сърцето си цветовете на „нерадзурите\". Няма да отрека, че много клубове се интересуват от него, много повече, отколкото се говори , сподели пред „Кориере дело Спорт\" г-жа Икарди. Освен Реал Мадрид, от Челси също следят изявите на аржентинеца, но лондончани едва ли могат да извадят сумата от 100 милиона евро. Договорът на нападателя с Интер е до 2021 година.\r\nВенцислав ДРАГОМАНОВ", "date": "2017.12.01", "title": "Спорт: Реал ще активира клаузата на Икарди"}
{"url": "http://www.focus-news.net/news/2017/12/01/2462868/burgas-uchenitsi-pgt-prof-asen-zlatarov-blokiraha-edno-ot-nay-ozhivenite-krastovishta-v-grada-v-pamet-na-zaginaliya-na-peshehodna-pateka-kostadin.html", "text": "Десетки ученици от Професионалната гимназия по туризъм „Проф. Асен Златаров” блокираха едно от най-оживените кръстовища в града в памет на загиналия на пешеходна пътека Костадин, предаде репортер на Радио „Фокус”. Децата носеха плакати с надписи „Спазвайте правилата”, „И твоето дете пресича тук”, „Не са нужни атентати, пешеходните пътеки са като минни полета”, „Завинаги ще останеш в сърцата ни! Обичаме те!”, както и снимки на загиналия младеж. \r\nВъзпитаниците на гимназията обградиха цялото кръстовище, като в центъра бяха неговите приятели и съученици, които стояха мълчаливо около 10 минути, след което пуснаха бели балони в небето. Движението на автомобилите в района бе спряно от служители на полицията.\r\nМария РУСЕВА", "date": "2017.12.01", "title": "Бургас: Ученици ПГТ „Проф. Асен Златаров” блокираха едно от най-оживените кръстовища в града в памет на загиналия на пешеходна пътека Костадин"}
{"url": "http://www.focus-news.net/news/2017/12/01/2462869/biser-mihaylov-oblasten-upravitel-na-blagoevgrad-shte-prodalzhim-da-nablyudavame-rekite-i-yazovirite-dokato-ne-sprat-valezhite-v-oblastta.html", "text": "Ще продължим да наблюдаваме реките и язовирите, докато не спрат валежите в областта. Това каза за Радио „Фокус“ – Пирин Бисер Михайлов, областен управител на Благоевград. „Във връзка с издадените предупреждения от втора степен, което е оранжев код за опасни количества на валежите на територията на област Благоевград, бе въведен областен план за защита при бедствия, което е част при защита от наводнения. Снощи в 22,30 часа свиках и Областния щаб и бяха набелязани определени мерки“, каза Михайлов. По думите му ще бъде извършвано 24 часово наблюдение на нивата на реките на територията на област Благоевград, което се осъществява от служители на „Напоителни системи“ клон Струма - Места. „Ще бъде извършвано и 24-часово наблюдение на нивата на язовирите, което се осъществява от служители на Държавната агенция по метрология и технически надзор, заедно с общините и собствениците на язовири. Информацията се докладва на всеки час, като при евентуални критични или аварийни ситуации ще бъде незабавно докладвано“, обясни Михайлов. \r\nКъм Областно пътно управление - Благоевград той е разпоредил увеличаване на екипите, които извършват обход, с цел отстраняване на паднали камъни на пътните плана в следствие на валежите. Също така ще се наблюдават ситуацията, ако има падане на температурите и валежите обърнат на сняг да -  бъдат изкарвани допълнителни машини. „Към момента можем да обобщим, че ситуацията е спокойна, няма постъпили сигнали за кризисни ситуации. Ще продължи това наблюдение   на реките и язовирите, докато не спрат валежите на територията на област Благоевград“, каза още Бисер Михайлов.\r\nЛора КАЛЧЕВА", "date": "2017.12.01", "title": "Бисер Михайлов, областен управител на Благоевград: Ще продължим да наблюдаваме реките и язовирите, докато не спрат валежите в областта"}
{"url": "http://www.focus-news.net/news/2017/12/01/2462870/bchk-organizira-demonstratsiya-na-spasitelni-deystviya-pri-intsident-s-propukvane-na-yazovirna-stena-na-5-dekemvri-svetoven-den-na-dobrovoletsa.html", "text": "БЧК организира демонстрация на спасителни действия при инцидент с пропукване на язовирна стена на 5 декември - Световен ден на доброволеца, съобщиха от пресцентъра на БЧК. Уникалната демонстрация на спасителни действия при инцидент с пропукване на язовирна стена и последваща приливна вълна с височина 5 м., която залива селото, ще се състои в Националния учебен център на БЧК в с. Лозен от 11.00 часа.\r\nПовечето сгради са наводнени или полуразрушени. Близо 60 души в селото са в бедствено положение. Някои от тях са ранени, други – уплашени, трети трябва да бъдат евакуирани незабавно поради ниските температури и възможността от втора вълна. Вследствие на възникналата ситуация екип доброволци на БЧК, намиращ се в близост до селото, е активиран и изпратен да подпомогне бедстващите. Включват се ДЕРБАК-София, НЕРБАК и Доброволният спасителен екип на Столична община. Доброволните екипи започват съвместни действия по евакуиране на пострадали и бедстващи, оказване на първа долекарска помощ, както и психосоциална подкрепа на всички засегнати. НЕРБАК извършва евакуацията на пострадал, заклещен на високо, докато ДЕРБАК и доброволният столичен екип навлизат в наводнените сгради, за да изведат намиращите се вътре хора. Останалите доброволци организират евакуационен център в местното училище.", "date": "2017.12.01", "title": "БЧК организира демонстрация на спасителни действия при инцидент с пропукване на язовирна стена на 5 декември - Световен ден на доброволеца"}
{"url": "http://www.focus-news.net/news/2017/12/01/2462871/shumen-sledi-se-nivoto-na-yazovirite-v-oblastta-i-pri-neobhodimost-shte-badat-predpriemani-dopalnitelni-prevantivni-merki.html", "text": "Язовирите в област Шумен са с обем на около 70% от кота най-високо водно ниво. Това съобщиха за Радио „Фокус“ - Шумен от Областна администрация - Шумен. Необходимите мерки за превенция са взети и няма опасност от възникване на рискови ситуации, тъй като в язовирите има достатъчно свободен обем, който да поеме повече водно количество при обилни валежи. Нивото на водоемите се следи непрекъснато. При необходимост ще бъдат предприемани допълнителни превантивни мерки, както и източване през основния изпускател за понижаване на водното ниво в язовирите. Съоръженията в региона са в добро техническо състояние, което беше потвърдено и при последната извършена проверка през месец октомври - ноември тази година.\r\nИвелина ИВАНОВА", "date": "2017.12.01", "title": "Шумен: Следи се нивото на язовирите в областта и при необходимост ще бъдат предприемани допълнителни превантивни мерки"}
{"url": "http://www.focus-news.net/news/2017/12/01/2462872/afp-martin-shults-preporacha-na-gsdp-da-zapochne-pregovori-za-golyama-koalitsiya.html", "text": "Лидерът на Германската социалдемократическа партия (ГСДП) Мартин Шулц отрече медийния доклад за постигнато споразумение със Съюза (ХДС/ХСС) за започване на преговори за нова голяма коалиция в Берлин, но минути по-късно заяви, че препоръчва на партията си да започне официална дискусия с водения от канцлера Ангела Меркел политически блок, предава AFP.\r\n„Имаме няколко опции за формиране на правителство. Ще ги обсъдим всичките, точно това ще препоръчам на партийния връх в понеделник“, заяви Шулц в рамките на пресконференция пред централата на ГСДП в Берлин.Агенция „Фокус“ припомня:\r\nМинути по-рано Шулц отрече медийните доклади за постигане на съгласие за започване на преговори със Съюза (ХДС/ХСС).  „Ще се придържам към споразуменията за поверителност\", бяха думите, с които Шулц се обърна към журналистите, подчертавайки, че Германия все още има действащо правителство. „Зелена светлина за голяма коалиция? Това мога ясно да отхвърля“, увери социалдемократът, като не изключи възможността тази информация да е подадена от кръговете на Съюза (ХДС/ХСС).\r\nПреди броени часове вестник  публикува статия, в която съобщи, че партийните лидери Ангела Меркел (ХДС), Хорст Зеехофер (ХСС) и Мартин Шулц (ГСДП) са обсъдили всички възможни варианти за формиране на правителство, като освен нова коалиция, е дискутирано правителство на малцинството и възможността за организирането на нови избори. На финала на срещата, проведена в резиденцията на президенската власт на ФРГ, тримата са изразили съгласие да започнат разговорите за голяма коалиция. \r\n„В началото на следващата седмица партийният връх на социалдемократите ще се събере на конгрес, на което ще бъде взето решение дали партията да влезе в преговори със Съюза (ХДС/ХСС). Ако отговорът е положителен, то първите два кръга от сондажите може да бъдат проведени още преди Коледа“, написа изданието.Тереза Герова", "date": "2017.12.01", "title": "AFP: Мартин Шулц препоръча на ГСДП да започне преговори за голяма коалиция"}
{"url": "http://www.focus-news.net/news/2017/12/01/2462873/gabrovo-64-godishna-zhena-ot-selo-vranilovtsi-e-stanala-zhertva-na-telefonna-izmama.html", "text": "64-годишна жена от габровското село Враниловци е станала жертва на телефонна измама, съобщават от Областната дирекция на МВР – Габрово. Жената сигнализирала за случая на 30 ноември. Тя обяснила, че получила телефонно обаждане, в което непознат съобщил, че като лоялен клиент на фирма за мобилни услуги е спечелила награда – лаптоп и 4000 лева. Според условията, за да ги получи, жената купила ваучери за предплатени мобилни услуги на стойност 50 лева и продиктувала кодовете им за активиране. По случая е образувано досъдебно производство.\r\nОт МВР отново напомнят на гражданите: Тъй като сценариите за измами могат да бъдат различни, при всяко съмнително обаждане, свързано с пари/награди/заеми/изгодни покупки и т.н., преди да предприемете каквото и да било по изпълнение на отправените Ви предложения, позвънете на тел. 112 и на близките си!", "date": "2017.12.01", "title": "Габрово: 64-годишна жена от село Враниловци е станала жертва на телефонна измама"}
{"url": "http://www.focus-news.net/news/2017/12/01/2462874/georgi-tityukov-zam-kmet-na-plovdiv-bezdomnite-litsa-v-grada-sa-mezhdu-100-i-110-golyama-chast-ot-tyah-otkazvat-da-badat-podsloneni.html", "text": "Бездомните лица в Пловдив са между 100 и 110. Това каза за Радио „Фокус“ – Пловдив Георги Титюков, заместник-кмет на Пловдив с ресор „Спорт, младежки дейности и социална политика“. По думите му много от хората, водещи скитнически начин на живот, отказват да бъдат подслонени. „Важно да се подчертае, че човек трябва да има желание да бъде настанен в Приюта за бездомни лица. Ние няма как насила  да задържим някой против волята му, дори и навън температурата да е минус 20 градуса. Когато човекът е преценил, че не желае да се възползва от предлагана социална услуга, макар там да се осигуряват храна и подслон, ние не може да го задължим насила“, коментира Титюков. \r\nСред бездомните лица има и гастролиращи такива. „По празниците някои от тях се прибират по родните си места, а други остават тук. Всяка година е различно, но винаги нещо ни изумява. През миналата година сме се натъквали на хора с най-високите възможни пенсии, които водят скитнически начин на живот. Отиват до пощенския клон, взимат си пенсията, но не желаят да си наемат дори стая, където да живеят. За тези бездомни лица, които не желаят да бъдат настанени, миналата година закупихме по 50 топли якета, шапки тип „ушанка“ и топли обувки. Останалите бройки ще бъдат раздадени на такива бездомни лица, за да може да преживеят малко по-добре, било то и на улицата“, каза Георги Титюков.\r\nТони МИХАЙЛОВ", "date": "2017.12.01", "title": "Георги Титюков, зам.-кмет на Пловдив: Бездомните лица в града са между 100 и 110, голяма част от тях отказват да бъдат подслонени"}
{"url": "http://www.focus-news.net/news/2017/12/01/2462875/smolyan-kmetat-na-nikolay-melemov-prizovava-grazhdanite-da-premestyat-darvata-si-za-ogrev-koito-sa-blizo-do-rekite-byala-i-cherna-zaradi-ochakvanite-valezhi.html", "text": "По повод очакваните обилни валежи и обявения оранжев код за област Смолян кметът на Смолян Николай Мелемов се обръща към гражданите с призив да преместят дърва и други материали, които се намират в близост до речните корита на реките Бяла Черна. Това съобщиха от пресцентъра на Община Смолян. Оттам припомнят, че днес и утре, 2 декември, се очакват от 30 до 60 литра на кв.м. обилни валежи и повишение на нивата на речните корита.", "date": "2017.12.01", "title": "Смолян: Кметът на Николай Мелемов призовава гражданите да преместят дървата си за огрев, които са близо до реките Бяла и Черна, заради очакваните валежи"}
{"url": "http://www.focus-news.net/news/2017/12/01/2462876/kyustendil-obshtina-dupnitsa-e-predpriela-deystviya-po-premahvane-na-opasno-darvo-v-dvora-na-uchilishteto-v-selo-samoranovo.html", "text": "Община Дупница е предприела действия по премахване на опасно наклонил се бор в двора на училището в село Самораново. Това съобщи за Радио „Фокус” – Кюстендил Христо Апостолов, експерт към Община Дупница. По думите му дървото се е наклонило от силен вятър. „Борът се беше наклонил опасно към улицата в селото, което наложи да се извърши оглед и да се премине към премахването на дървото, чиято височина беше над 20 метра”, каза Христо Апостолов. По думите му това е единственият сигнал, подаван през последните 24 часа на дежурния телефон към Община Дупница.\r\nВенцеслав ИЛЧЕВ", "date": "2017.12.01", "title": "Кюстендил: Община Дупница е предприела действия по премахване на опасно дърво в двора на училището в село Самораново"}
{"url": "http://www.focus-news.net/news/2017/12/01/2462877/plovdiv-v-politsiyata-nyama-ofitsialna-informatsiya-da-sa-bili-otpravyani-zaplahi-kam-direktora-na-plovdivskiya-zatvor-bozhil-ivanov.html", "text": "В полицията в Пловдив няма официална информация да са били отправяни заплахи към директора на Пловдивския затвор Божил Иванов. Това каза за Радио „Фокус” - Пловдив старши комисар Атанас Илков, директор на Областната дирекция на МВР. „Полицията ще продължи работата по случая”, добави Илков. От прокуратурата обявиха преди минути, че за палежа вече има задържани две лица. По досъдебното производство, което е заведено, са извършени оглед на местопроизшествието, разпит на свидетели и др., като във връзка с установяване на фактическата обстановка по делото, за 24 часа по Закона за МВР са задържани тези две лица.\r\nПод ръководството на Районна прокуратура - Пловдив продължават активните процесуално-следствени действия – допълнителни огледи и оперативно-издирвателни мероприятия, с оглед установяване на извършителя на престъплението.\r\nСигналът за инцидента е постъпил в Първо Районно управление „Полиция” – Пловдив вчера около 21.35 часа. На място е бил изпратен полицейски екип, който е установил, че автомобилът е собственост на началника на Затвора в Пловдив – Божил Иванов. От пожара са нанесени материални щети в предната част на моторното превозно средство. Към момента не е установен извършителят.\r\nЦветана ТОНЧЕВА", "date": "2017.12.01", "title": "Пловдив: В полицията няма официална информация да са били отправяни заплахи към директора на Пловдивския затвор Божил Иванов"}
{"url": "http://www.focus-news.net/news/2017/12/01/2462878/kyustendil-leko-se-e-povishilo-nivoto-na-preminavashtata-prez-grada-reka-banshtitsa.html", "text": "Леко се е повишило нивото на преминаващата през Кюстендил река Банщица, предаде репортер на Радио „Фокус” – Кюстендил. До този час водното ниво в реката, извираща от Осоговска планина, се е покачило слабо. По данни от Националния институт по метеорология и хидрология към БАН в почти всички наблюдавани реки в региона се наблюдава покачване на водния стълб. Реките Бистрица, Джерман и Елешница са с високи води и с покачване. Река Струма при Бобошево е с под средните стойности за водния стълб, а река Речица е с ниски води.\r\nВенцеслав ИЛЧЕВ", "date": "2017.12.01", "title": "Кюстендил: Леко се е повишило нивото на преминаващата през града река Банщица"}
{"url": "http://www.focus-news.net/news/2017/12/01/2462879/veliko-tarnovo-uchenitsi-ot-gorna-oryahovitsa-shte-napravyat-zhiva-chervena-lenta-po-povod-svetovniya-den-za-borba-sas-spin.html", "text": "Ученици от Горна Оряховица ще направят жива червена лента по повод Световния ден за борба със СПИН – 1 декември. Това съобщи за Радио „Фокус“ – Велико Търново Виолета Панова, председател на Сдружение „Младежка толерантност“. Инициативата е на Горнооряховски младежки парламент. Учениците ще се съберат в 15.50 часа на паркинга на Народно читалище „Братя Грънчарови - 2002“ в Горна Оряховица, облечени в бели и червени дрехи и ще се подредят във формата на знака за борба с вируса на СПИН. След това те ще се снимат. По този начин младежите ще покажат, че са активни и съпричастни към проблемите на хората, живеещи с вируса на СПИН.\r\nВиолета Панова отбеляза, че по традиция в днешния ден учениците ще раздават на пешеходците в града червени лентички, с което ще акцентират върху превенцията на заболяването.\r\nДатата 1 декември е определена през 1988 година по инициатива на Световната здравна организация с цел да насочи общественото внимание към проблемите на ХИВ/СПИН и да подчертае необходимостта от подкрепа и разбиране за хората, живеещи със заболяването.\r\nНадежда КРЪСТЕВА", "date": "2017.12.01", "title": "Велико Търново: Ученици от Горна Оряховица ще направят жива червена лента по повод Световния ден за борба със СПИН"}
{"url": "http://www.focus-news.net/news/2017/12/01/2462880/focus-hds-ima-gotovnost-za-provezhdaneto-na-seriozni-pregovori-s-gsdp-za-sastavyane-na-novoto-germansko-pravitelstvo.html", "text": "Фракционният лидер на Християндемократическия съюз (ХДС) Клаус Шулер заяви, че Ангела Меркел е информирала партийния връх са хода на разговорите, проведени във вечерните часове на четвъртък в резиденцията на президентската власт във ФРГ – двореца Белвю. В хода на дискусиите ХДС е демонстрирал готовност за стартирането на „сериозни преговори“ със социалдемократите за съставяне на новото германско правителство, потвърди Шулер думите на канцлера, съобщава изданието Focus.\r\nТова, което предстои, е официалният отговор на германските социалдемократи. Той трябва да бъде даден след провеждането на партийния конгрес в началото на следващата седмица. \r\nЛидерът на Германската социалдемократическа партия (ГСДП) Мартин Шулц отрече медийния доклад за постигнато споразумение със Съюза (ХДС/ХСС) за започване на преговори за нова голяма коалиция в Берлин, но минути по-късно заяви, че препоръчва на партията си да започне официална дискусия с водения от канцлера Ангела Меркел политически блок.Тереза Герова", "date": "2017.12.01", "title": "Focus: ХДС има готовност за провеждането на „сериозни преговори“ с ГСДП за съставяне на новото германско правителство"}
{"url": "http://www.focus-news.net/news/2017/12/01/2462881/smolyan-tarzhestven-ritual-po-formiraneto-na-101-vi-alpiyski-polk-se-provede-v-grada.html", "text": "Тържествен ритуал по формирането на 101-ви алпийски полк се проведе във военното формирование в Смолян. Това съобщиха от пресцентъра на Община Смолян. Бяха прочетени заповедите на министъра на отбраната Красимир Каракачанов за реорганизирането на батальона в полк. Негов командир е Димитър Кацаров, който е повишен в звание от подполковник в полковник. \r\n„Много се радвам, че имам възможността да ви поздравя с преструктурирането на 101 –ви алпийски батальон в полк. Това е радостно събитие не само за Българската армия, за военнослужещите и цивилните служители от батальона, но също така за община Смолян и цялата общественост, още повече че през 2009 г. имаше опасност изцяло да бъде закрито военното формирование. Затова приемаме решението за преструктурирането в полк за правилно, навременно и полезно”, посочи на тържеството кметът на Смолян Николай Мелемов. Градоначалникът пожела  здраве и сили на  101 ви алпийски полк за изпълнение на отговорните им задачи. Благодари им за участието в  спасителните операции при бедствия, логистика при международните алпийски състезания от най-висок ранг и при честване на обществено-значими дати и събития. Той каза още, че полкът ще продължава да има подкрепата на местните държавни структури и община Смолян.\r\nНа тържеството присъстваха  командирът на Сухопътните войски генерал –майор Михаил Попов, областният управител Недялко Славов, директори на институции и др.\r\nВодосвет за здраве и благоденствие на полка отслужи свещеник Запрян Шиков.", "date": "2017.12.01", "title": "Смолян: Тържествен ритуал по формирането на 101-ви алпийски полк се проведе в града"}
{"url": "http://www.focus-news.net/news/2017/12/01/2462882/zam-ministar-stefan-balabanov-osigureno-e-postoyanno-nablyudenie-na-yazovirite-v-oblastite-pazardzhik-plovdiv-i-smolyan-zaradi-vloshavaneto-na-vremeto.html", "text": "Осигурено е постоянно наблюдение на язовирите на територията на областите Пазарджик, Пловдив и Смолян с оглед на очакването влошаване на времето, каза на брифинг в Областната дирекция на МВР - Пазарджик зам.-министърът на вътрешните работи Стефан Балабанов, предаде репортер на Радио „Фокус“ – Пазарджик. Създадена е организация по следенето на нивото и на реките. „Има организация и за експлоатацията на дежурни групи на елекроразпределителното дружество да се изпраща информация в Оперативния щаб към МВР в София. През 4 часа ще се подават данни за обстановката в различните области. Това се прави профилактично, а не за да се всява паника сред населението. Очакваните количества валежи за трите общини са около 100 л/кв.м, за Пазарджик – около 60л/кв.м. Всички язовири към момента са с капацитет от 30 до 50%“, уточни Балабанов. Той каза също, че се очаква дъждът да започне в Пазарджик около 15 часа, но не се очакват тежки последици от него. Обстановката и в трите области към момента е спокойна, само в област Смолян духа по-силен вятър. „Има няколко язовира на територията на област Пловдив, които се следят по-внимателно. Там ще има зачислени автопатрули, които ще са в полза на кметовете“, каза още Стефан Балабанов.\r\nАлбена ЖИЛЕКОВА", "date": "2017.12.01", "title": "Зам.-министър Стефан Балабанов: Осигурено е постоянно наблюдение на язовирите в областите Пазарджик, Пловдив и Смолян заради влошаването на времето"}
{"url": "http://www.focus-news.net/news/2017/12/01/2462883/shumen-simvolichnoto-zapalvane-na-kolednite-svetlini-grada-shte-se-sastoi-ot-1730-chasa.html", "text": "Символичното запалване на коледните светлини в Шумен ще се състои от 17.30 часа пред Драматично-куклен театър „Васил Друмев”. Тържеството „Заедно край елхата“ ще се проведе на откритата сцена. Сред участниците в програмата ще бъдат състави от ЦПЛР - ОДК Шумен. Това каза Десислава Златева, началник отдел „Култура, младежки дейности и спорт“, съобщиха от пресцентъра на Община Шумен. Тя посочи, че и тази година с богата украса ще бъдат три елхи, чиито светлини ще грейнат тази вечер. Елха с коледна украса ще има и в парк „Студентски“.", "date": "2017.12.01", "title": "Шумен: Символичното запалване на коледните светлини града ще се състои от 17.30 часа"}
{"url": "http://www.focus-news.net/news/2017/12/01/2462884/kyustendil-kmetat-na-selo-sovolyano-e-podal-signal-za-promyana-na-tsveta-na-vodata-v-reka-bistritsa.html", "text": "Кметът на село Соволяно е подал сигнал за промяна на цвета на водата в река Бистрица. Пред Радио „Фокус” – Кюстендил кметът на населеното място Пламен Илиев каза, че при наблюдение на нивото на реката е установил, че цветът на водата се е променил и е станал от кафяв до черен. По този повод кметът е подал сигнал до „Пожарна безопасност и защита на населението” и РИОСВ – Перник. „Идваха хора на място, видяха положението. Тази река извира от Осоговска планина, а нашите питейни кладенци са на няколко метра от коритото на реката. Такова нещо до сега не се е случвало”, каза Пламен Илиев. По думите му е възможно цветът на водата да се е променил заради снеготопенето в планината.\r\nВенцеслав ИЛЧЕВ", "date": "2017.12.01", "title": "Кюстендил: Кметът на село Соволяно е подал сигнал за промяна на цвета на водата в река Бистрица"}
{"url": "http://www.focus-news.net/news/2017/12/01/2462885/afp-varhovniyat-sad-na-ispaniya-shte-obyavi-reshenieto-si-za-katalunskite-polititsi-v-ponedelnik.html", "text": "Върховният съд на Испания ще реши в понеделник дали да освободи десетимата каталунски политици, които са в затвора, докато е в ход разследването на ролята им в бурните събития, довели до едностранното обявяване на независимост на региона, предава AFP.\r\nСъдия Пабло Ларенана информира адвокатите на обвиняемите, че няма да вземе решение за тяхната гаранция до понеделник, разкри източник на агенцията.Тереза Герова", "date": "2017.12.01", "title": "AFP: Върховният съд на Испания ще обяви решението си за каталунските политици в понеделник"}
{"url": "http://www.focus-news.net/news/2017/12/01/2462886/blagoevgrad-zam-kmetat-hristina-shopova-predstavi-programata-za-koledno-novogodishnite-praznitsi-na-obshtinata.html", "text": "Зам.-кметът Христина Шопова представи програмата за Коледно-новогодишните празници на Благоевград, предаде репортер на Радио „Фокус“ - Пирин. Началото ще бъде поставено със запалване на светлините на Благоевград и коледната елха. Събитията, които са включени в Коледно-новогодишните празници ще започнат на 9 декември с представлението на Куклен театър - Благоевград с „Виж колко е просто“. Вечерта ще бъде представен концертът на Смесен хор „Ален мак“ и дамски хор „Лира“. \r\nНа 11 декември ще бъде открита Работилница на Дядо Коледа. На същия ден ще започне и „Коледен дух“ - Детско утро В Регионална библиотека „Димитър Талев“. От 18.00 часа ще се състои „Часът на приказния разказвач“, което представлява четене на коледни приказки за май-малките, а първата приказка е „Аладин и вълшебната лампа“. Биг Бенд - Благоевград също ще представи своя коледен концерт. Събитията ще се провеждат през целя месец декември, като ще завършат с тържествено посрещане на 2018 година.\r\nКоледният фестивал 2017 г. в Благоевград ще започне на 5 декември. „По традиция за 6 поредна година Благоевград запалва коледните си светлини много бляскаво, интересно, оригинално. Всяка година сме в огромни затруднения как да дойде Дядо Коледа. Надявам се да зарадваме децата на Благоевград с атрактивно пристигане на Дядо Коледа. Традиционното шествие тръгва от Съдебна палата от 18.15 часа, предвождано от мажоретки и Духов оркестър, за да стигне на пл. „Георги Измирлиев“, каза още заместник-кметът Христина Шопова.\r\nЛора КАЛЧЕВА", "date": "2017.12.01", "title": "Благоевград: Зам.- кметът Христина Шопова представи програмата за Коледно-новогодишните празници на Общината"}
{"url": "http://www.focus-news.net/news/2017/12/01/2462887/veliko-tarnovo-zaradi-avariya-na-glaven-toploprovod-shte-bade-spryano-podavaneto-na-toplinna-energiya-v-golyama-chast-ot-grada.html", "text": "Заради авария на главен топлопровод ще бъде спряно подаването на топлинна енергия в голяма част от град Велико Търново. Това съобщиха за Радио „Фокус“ – Велико Търново от топлофикационното дружество. Аварията е възникнала в 10.00 часа днес на ул. „Филип Тотю“. Във връзка с изпълнение на ремонтни дейности за отстраняването на пробива подаването на топлинна енергия ще бъде преустановено в 15.00 часа за абонатите на улиците „Никола Габровски”, „Краков”, „Ален Мак”, „Охрид”, „Плиска”, „Ниш”, „Йоновка”, „Ангел Кънчев”, „Филип Тотю”, „Бойчо войвода”, „Момина крепост”, „Трети март”, „Арх. Георги  Козарев”, „Васил Левски“ и „Тодор Светослав“. Подаването на топлинна енергия ще бъде преустановено и към Двореца на културата и спорта „Васил Левски“ и Областна администрация Велико Търново.\r\nОт топлофикационното дружество посочиха, че ремонтните дейности няма да приключат в рамките на 48 часа. От днес е въведен график за отстраняване на възникналата авария и възстановяването на пропуска на главния топлопровод. Ремонтът следва на приключи на 8 декември.\r\nНадежда КРЪСТЕВА", "date": "2017.12.01", "title": "Велико Търново: Заради авария на главен топлопровод ще бъде спряно подаването на топлинна енергия в голяма част от града"}
{"url": "http://www.focus-news.net/news/2017/12/01/2462888/ministar-nikolay-nankov-spiraneto-na-sadebnoto-proizvodstvo-za-tsarskite-imoti-za-6-mesetsa-dava-vazmozhnost-za-politicheski-i-obshtestven-konsensus.html", "text": "Поискахме спиране на съдебното производство за 6 месеца, защото има работна група. С този ход даваме възможност за евентуално съгласие, за политически и обществен консенсус. Нищо друго не е направено. Това каза пред журналисти в Народното събрание министър Николай Нанков за действията на регионалното министерство по спиране на делата за т.нар. „царски имоти“, предаде репортер на Агенция „Фокус“. „Това не е отказване на държавата от претенциите си за имотите, от защитата на обществения интерес“, заяви той. „Ще се срещна с министъра на правосъдието Цецка Цачева днес или в понеделник по темата“, посочи Николай Нанков. „Когато работата на групата приключи със становище, тогава ще стане ясно дали в рамките на тези 6 месеца ще има някакво развитие в посока на постигане на извънсъдебно решение“, обясни министърът. \r\nБиляна ИВАНОВА", "date": "2017.12.01", "title": "Министър Николай Нанков: Спирането на съдебното производство за „царските имоти“ за 6 месеца дава възможност за политически и обществен консенсус"}
{"url": "http://www.focus-news.net/news/2017/12/01/2462889/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-kyustendil-v-perioda-4-8-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти, съобщиха от пресцентъра на дружеството. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.\r\nВъв връзка с осъществяване на посочените по-долу планирани прекъсвания на електрозахранването на територията на област Кюстендил за периода 4 – 8 декември включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани дейности.Община Бобов дол   \r\nНа 04.12.2017 г. /09:00 - 10:00 ч./   на 08.12.2017 г. /15:00 - 16:00 ч./ -  Бобов Дол: 009065, Александър Костадинов, Васил Коларов, Васил Чучуков, Георги Димитров, Двадесет и Седми Октомври, Двадесет и Седми Октомври, Димитър Благоев, Димитър Благоев, Дружба, Иван Вазов, Иван Вазов, Комсомолска, Комсомолска, Люляк, Малчика, Местност Илчови Егреци, Младостт, Негулица, Никола Й. Вапцаров, Пролет, Самуил, Свети Спас, Светлин Русев, Свилен Русев, Свилен Русев, Стефан Стамболов, Строител, Стубело, Стубело, УПИ I, кв. 51, Цар Симеон;\r\nНа 04.12.2017 г. /09:00 - 16:00 ч./   на 05.12.2017 г. /09:00 - 16:00 ч./   на 06.12.2017 г. /09:00 - 16:00 ч./   на 07.12.2017 г. /09:00 - 16:00 ч./   на 08.12.2017 г. /09:00 - 16:00 ч./ -  Коркина: Коркина, X-21, кв.2; Шатрово: 067016, VІ-255, кв.27;\r\nНа 05.12.2017 г. /08:00 - 09:30 ч./   на 06.12.2017 г. /17:00 - 19:00 ч./ -  Каменик;\r\nНа 05.12.2017 г. /09:30 - 09:45 ч.; 11:45 - 12:00 ч./ -  Бобов Дол: Васил Коларов, Георги Димитров, Двадесет и Седми Октомври, Димитър Благоев, Иван Вазов, Йорданка Николова, Кирил и Методи, Малчика, Махала Джельова, Никола Й. Вапцаров, Общински Пазар, Осми Март, Рила, Свети Спас, Свилен Русев, Стефан Стамболов, X кв.49;\r\nНа 05.12.2017 г. /09:30 - 12:00 ч./ -  Бобов Дол: Васил Коларов, Георги Димитров, Двадесет и Седми Октомври, Димитър Благоев, Иван Вазов, Йорданка Николова, Кирил и Методи, Махала Джельова, Общински Пазар, Рила, Свети Спас, X кв.49;Община Бобошево   \r\nНа 05.12.2017 г. /10:00 - 11:00 ч. по искане на \"ЕСО\" ЕАД/ -  Блажиево: Васил Левски, Демокрация, Залез, Изгрев, Китка, МинзуXар, Пламък, Св.Иван Рилски, Стопански Двор, Теменуга, УПИ - V-77, кв.11, XII, кв.22, Xаджи Димитър, Xристо Ботев, Цар Борис; Бобошево: 14532.040.017, XIII-591 кв.65, Ал.Константинов, Ал.Шиников, Александър Стамболийски, Алекси Величков, Батак, Божур, Бор, Братя Д. и К. Миладинови, Васил Левски, Върба, Гагарин, Георги Зограф Бобошевски, Георги С. Раковски, Герена, Д-Р Стефан Волев, Детелина, Домокрайска, Еделвайс, Единство, Ела, Жп Гара, Заводска, Здравец, Зора, Иван Кепов, Иван ПопмиXайлов, Иглика, Изгрев, Кирил и Методий, Крайречна, Лале, Липа, Ловна Среща, Лоза, М.Турсуно ПИ №135017, Местност Галенковци, Местност Герена, Местност Друма, Местност Затона, Местност Кощанево, Местност Липовица, Местност Манастира, Местност Миладин, Местност Мърдище, Местност Секелица, Местност Тупузица, Момина Сълза, Морава, Никифор Бибин, Никола Вапцаров, Николай Поп Величков, Околище, Опълченска, Отец Паисий, Пейо Яворов, Пирин, Пламък, път 104, пътен Възел Бобошево, Роза, Руен, Самуил, Свети Иван Рилски, Свети Илия, Свобода, Силистра, Сотир Бранков, Софроний Врачански, Спартак, Спортист, Стефан Караджа, Струма, Сълза, Теменуга, ТиXа Струма, Тодор Каблешков, Топола, Фильовица, Xристо Бачев, Xристо Ботев, Цар Борис, Череша, Явор; Висока Могила: Мильов Рид; Вуково: 087040, 12351.153.0030; Грамаде, Общ. Дупница: ІX - 136, кв. 18; Доброво: Vі-293, кв. 20; Дупница: Местност Мело; Каменик; Рила; Скрино: 116; Слатино, Общ. Бобошево: Лоза, Местност Слатинско Xанче, Цар Борис; Смочево: 048014, Асен Илиев, Бежбунар, Бор, Бреза, Васил Левски, Върба, Здравец, Иван Китанов, Иглика, Инженер Сотиров, Кокиче, Липа, Мали Полич, Махала Миндела, Милатково, Момина Сълза, Никола Дамянов, Отец Паисий, Рила Планина, Свети Иван Рилски, Селище, Симеон Заров, УПИ-VІІІ-361, кв.15, Xристо Ботев; Сопово;Община Дупница   \r\nЗа периода 04-08.12.2017 г. /09:45 - 10:45 ч./ -  Дяково;\r\nЗа периода 04-08.12.2017 г. /09:45 - 10:45 ч./   на 08.12.2017 г. /14:30 - 15:30 ч./ -  Бобов Дол: Антим Първи, Двадесет и Седми Октомври, Ивайло, Колош, Осми Март, Самуил, Свети Спас, Стубело;\r\nЗа периода 04-08.12.2017 г. /09:45 - 10:45 ч./   на 08.12.2017 г. /14:30 - 15:30 ч./ -  Делян, Общ. Дупница: XіX-164, кв. 12, III-21.Кв.4, Парцел ІV-485, кв.13;\r\nНа 04.12.2017 г. /09:00 - 16:00 ч./ -  Крайници: Андрей Жданов, Баба Е МеXанджийска, Баба Тонка, Бончук, Бузлуджа, Васил Демиревски, Васил Левски, Васко Манолов, Генерал Заимов, Гео Милев, Георги Раковски, Димчо Дебелянов, Дупнишка Комуна, Еделвайс, Жабокрек, ЗаXари Стоянов, Иван Вазов, Йордан Долдуров, Кирил Овчарченски, Кокиче, Костадин Чорбаджийски, Крайречна, Любен Каравелов, Малчика, Мара Петлякова, Осми Март, Отец Паисий, Паисий Xилендарски, Райко Даскалов, Ст.Димитров, Стопански Двор, Стоян Лудев, Трети Гв. Полк, Xристо Ботев, Xристо МеXанджийски, Яне Сандански;\r\nНа 04.12.2017 г. /09:00 - 16:00 ч./   за периода 04-08.12.2017 г. /09:45 - 10:45 ч./   на 05.12.2017 г. /09:00 - 16:00 ч./   на 06.12.2017 г. /09:00 - 16:00 ч./   на 07.12.2017 г. /09:00 - 16:00 ч./   на 08.12.2017 г. /09:00 - 16:00 ч.; 14:30 - 15:30 ч./   на 09.12.2017 г. /09:00 - 16:00 ч./ -  Тополница, Общ. Дупница: Местност Дрено, Нупи-1609;\r\nНа 04.12.2017 г. /09:45 - 10:45 ч./   на 08.12.2017 г. /14:30 - 15:30 ч./ -  Блатино: 000195, 000212, 005026, 005053, Екатте 04354; Дупница: 68789.551.8, 68789.552.38, Каваклия, Местност Бели Янко, Местност Лъката, Орлинска, Софийско Шосе; Дяково: 23, Дяково, Махала Крич, УПИ I-138, кв. 10, УПИ ІІІ-204, 205, 206, кв.20, УПИ XІV; Кременик: XXII-98, кв.10; Мламолово: Ix-25, кв.9, IX-179, кв.11, Бистрица, Бор, Бузлуджа, ВиXър, Горещица, Ела, Калина, Кокиче, Малина, Местност Трапчине, Миньорска, Никола Вапцаров, Рила, Руднината, Станке Димитров, Старата Линия, Теменуга; Пиперево: 56349.0.159, 56349.6.37, 68789.250.87, Дупнишка Комуна, Местност Стопански Двор, Мтп Шивашки ЦеX, С. ПИперево, Общ. Дупница, XXVIII, кв.39;\r\nНа 05.12.2017 г. /09:00 - 16:00 ч./ -  Червен Брег: Александър Стамболийски, Баба Парашкева, Баба Тонка, Бачо Киро, Бенковски, Бончук, Бузлуджа, Васил Демиревски, Васил Левски, Гагарин, Георги Димитров, Джубрена, Иван Вазов, Лиляна Димитрова, Любен Каравелов, Малчика, Митко Палаузов, Никола Вапцаров, Оборище, Плиска, Раковски, Xан Аспарух;\r\nНа 06.12.2017 г. /10:00 - 14:00 ч./ -  Дупница: Антим I, Васил Левски, Дунав, Любен Каравелов, Опълченска, Площад Независимост, Раковска, Свети Иван Рилски, СтраXил Войвода;\r\nНа 06.12.2017 г. /12:00 - 15:00 ч./ -  Дупница: XXxIV-6620, кв.130а, Баба Ната, Венелин, Георги Икономов, Даскал Xристо Тодоров, Евтим Трайчев, Елин Пелин, Илинден, Йордан Йовков, Княз Ал. Батенберг, Мальовица, Мир, Родопи, Трети Гвардейски Полк;\r\nНа 06.12.2017 г. /14:00 - 16:00 ч./ -  Дупница: Генерал Владимир Вазов, Дупница, ЕкзарX Йосиф, Родопи, Свети Георги, Xристо Смирненски;\r\nНа 07.12.2017 г. /09:00 - 16:00 ч./ -  Червен Брег: Александър Стамболийски, Бончук, Васил Коларов, Георги Димитров, Джубрена, Димитър Благоев, Йорданка Николова, Кирил и Методий, Максим Горки, Митко Палаузов, Общ.Дупница, Плиска, Райна Княгиня, Раковски, Рила, Станке Димитров, Xаджи Димитър, Шипка;\r\nНа 07.12.2017 г. /10:00 - 16:00 ч./ -  Дупница: Свети Иван Рилски, Скопие;\r\nНа 07.12.2017 г. /12:00 - 14:00 ч./ -  Дупница: Прогона;\r\nНа 07.12.2017 г. /13:00 - 16:00 ч./ -  Червен Брег: Баба Парашкева, Верила, Георги Димитров, Гурко, Местност Могилите, Опълченска, ПИонерска, Стопански Двор, Трети Гвардейски Полк;\r\nНа 07.12.2017 г. /14:00 - 16:00 ч./ -  Дупница: Генерал Владимир Вазов, Родопи, Скопие, Xристо Смирненски;\r\nНа 08.12.2017 г. /09:00 - 16:00 ч./ -  ЯXиново: 87727.14.69, Ангел Кънчев, Васил Демиревски, Васил Левски, Девети Септември, Иван Вазов, Иглика, Коста Петров, Любен Каравелов, Местност Полето, Стефан Караджа, УПИ - II кв. 39, Xристо Ботев;\r\nНа 08.12.2017 г. /10:00 - 16:00 ч./ -  Дупница: Балкан, Верила, Дамка, Китка, Клокотница, Марица, Орлинска, Отовица, Пиротска, Саморанска;Община Кюстендил   \r\nНа 05.12.2017 г. /09:45 - 10:45 ч.; 15:00 - 16:00 ч./   на 06.12.2017 г. /09:15 - 10:30 ч.; 15:00 - 16:00 ч./   на 07.12.2017 г. /09:15 - 10:00 ч.; 15:00 - 16:00 ч./ -  Берсин: Александър Стамболийски, Асен Златаров, Бузлуджа, Васил Коларов, Васил Левски, Вола, Възраждане, Георги Димитров, Георги Зарев, Георги Раковски, Гоце Делчев, Димитър Благоев, Димитър Каляшки, Иван Вазов, Извън Регулация, Козлодуй, Комунизъм, Махала Стубела, Полет, Първи Май, Свобода, София, Xаджи Димитър, Xристо Смирненски, Чавдар;\r\nНа 05.12.2017 г. /09:00 - 10:00 ч.; 11:00 - 12:30 ч./ -  Блатец, Общ. Кюстендил: Махала Граньова;\r\nНа 06.12.2017 г. /09:15 - 10:30 ч./   на 07.12.2017 г. /15:00 - 16:00 ч./ -  Богослов: 037149, Махала Топилата, Местност Саманли Баир;\r\nНа 05.12.2017 г. /09:00 - 10:00 ч.; 11:00 - 12:30 ч./   на 06.12.2017 г. /09:45 - 10:45 ч.; 15:00 - 16:00 ч./ -  Брест, Общ. Трекляно: Махала Беловци, Махала Знеполци, Махала Казаците, Махала Песяк, Махала Селото, Махала Янкова;\r\nНа 05.12.2017 г. /09:00 - 10:00 ч.; 11:00 - 12:30 ч./   на 06.12.2017 г. /09:45 - 10:45 ч.; 15:00 - 16:00 ч./ -  Бъзовица: Махала Врътина, Махала Георгина, Махала Говедарници, Махала Димина, Махала Дънкова, Махала Кюлина, Махала Реката;\r\nНа 05.12.2017 г. /09:45 - 10:45 ч.; 15:00 - 16:00 ч./   на 06.12.2017 г. /09:15 - 10:30 ч.; 15:00 - 16:00 ч./   на 07.12.2017 г. /15:00 - 16:00 ч./ -  Ваксево: Александър Стамболийски, Васил Коларов, Васил Левски, Георги Димитров, Деветнадесета, Деветнадесети Февруари, Димитър Благоев, Димитър Евтимов, Димитър Каляшки, Елешница, Зафир Николов, Кирил и Методий, Койно, Ленин, Махала Адамска, Махала Албания, Махала Баздарска, Махала Бантовска, Махала Бела Вода, Махала Воденичарска, Махала Горна Йовчовска, Махала Горчовска, Махала Гошевска, Махала Грънчарска, Махала Гърличка, Махала Гъскарска, Махала Гюрова, Махала Димовска, Махала Долна Дралевска, Махала Долна Йовчовска, Махала Дралевска, Махала Дърманска, Махала Занева, Махала Заячка, Махала Испорска, Махала Йовкинска, Махала Кадрамска, Махала Камберска, Махала Каменичка, Махала Карамфиленска, Махала Ковачка, Махала Котаранска, Махала Кузумска, Махала Кумбазка, Махала Лазарска, Махала Лапевска, Махала Лесичкова, Махала Маджирска, Махала Маринкова, Махала МиXтарска, Махала Моравска, Махала Мулова, Махала Падинарска, Махала Парлапанска, Махала Песокарска, Махала Петачка, Махала Пупулска, Махала Рановска, Махала Русулска, Махала Сапунджийска, Махала Селишка, Махала Семенска, Махала Симонска, Махала Соколовска, Махала Соколчева, Махала Средна Махала, Махала Станковска, Махала Стойчовска, Махала Тасковска, Махала Текемска, Махала Треновска, Махала Xаджийска, Махала Цанкина, Махала Чорбаджийска, Махала Чукарлийска, Махала Шаренкова, Махала Шукалска, Махала Юзунска, Никола Важаров, Никола Камбера, Никола Мирчев, Славчо Павлов, Сотир Васев, Стоядин Иванов, Xаджи Димитър, Xристо Ботев, Юри Гагарин;\r\nНа 05.12.2017 г. /09:45 - 16:00 ч./ -  Ваксево: Махала Баздарска, Махала Гюрова, Махала Дърманска, Махала Камберска, Махала Ковачка, Махала Лазарска, Махала МиXтарска, Махала Мулова, Махала Петачка, Махала Семенска, Махала Станковска, Махала Шаренкова;\r\nНа 05.12.2017 г. /15:00 - 16:00 ч./   на 06.12.2017 г. /09:15 - 10:30 ч./   на 07.12.2017 г. /15:00 - 16:00 ч.; 15:00 - 16:00 ч./ -  Ветрен, Общ. Невестино: Мах.Агушка, Мах.Дамянска, Мах.Капралска, Мах.Ковачевска, Мах.Новаковска, Мах.Ризовци, Мах.Смиленска;\r\nНа 05.12.2017 г. /09:00 - 10:00 ч.; 11:00 - 12:30 ч./   на 06.12.2017 г. /09:45 - 10:45 ч.; 13:00 - 16:00 ч.; 15:00 - 16:00 ч./ -  Горановци, Общ. Кюстендил: Махала Оспротива;\r\nНа 05.12.2017 г. /09:00 - 10:00 ч.; 11:00 - 12:30 ч./   на 06.12.2017 г. /09:45 - 10:45 ч.; 15:00 - 16:00 ч./ -  Горни Коритен: Махала Богдановци, Махала Григоринци, Махала Джуркинци, Махала Лиярска, Махала Лозановци, Махала Любенова, Махала Мъзгарска, Махала Пауновци, Махала Петкова, Махала Попова, Махала Ралоква, Махала Расова, Махала Спасановци, Махала Цонева; Горно Кобиле: Махала Бучлинци, Махала Пешина, Махала Селото;\r\n Горно Уйно: Махала Амиджина, Махала Брестов Дол, Махала Джалевица, Махала Дръндевци, Махала Дудевска, Махала Момчилова, Махала Панагонова, Махала Цървеличка;\r\nНа 05.12.2017 г. /09:45 - 10:45 ч.; 15:00 - 16:00 ч./   на 07.12.2017 г. /15:00 - 16:00 ч./ -  Граница: Антим Първи, Арда, Бачо Киро, Беласица, Вела Пеева, Вола, Дъбо, Искър, Йорданка Николова, Кирил Самоволски, Лиляна Димитрова, Любен Каравелов, Манастир Света Лука, Места, Местност Манастира, Местност Ридо, Местност Шамака, Мусала, Неофит Рилски, Нов Живот, Осми Март, Осоговска, Панайот Волов, Партизанска, Пенчо Славейков, ПИонерска, Пирин, Пролет, Първи Май, Рила, Руен, Славянска, Стефан Караджа, Стопански Двор, Струма, Филип Тотю, Xаджи Димитър, Xаралампи Аничкин, Xристо Ботев;\r\nНа 04.12.2017 г. /09:00 - 12:00 ч./ -  Граница: Антим Първи, Арда, Искър, Любен Каравелов, Местност Шамака, Неофит Рилски, Партизанска, Пенчо Славейков, Пирин, Xаралампи Аничкин;\r\nНа 04.12.2017 г. /08:45 - 10:00 ч.; 08:45 - 16:00 ч.; 15:00 - 16:00 ч./ -  Гърбино;\r\nНа 05.12.2017 г. /09:45 - 10:45 ч.; 15:00 - 16:00 ч./   на 06.12.2017 г. /09:15 - 10:30 ч.; 15:00 - 16:00 ч./   на 07.12.2017 г. /15:00 - 16:00 ч./ -  ДлъXчево-Сабляр: Мах.Милчовска, Местност ОреXчето;\r\nНа 05.12.2017 г. /09:00 - 10:00 ч.; 11:00 - 12:30 ч./   на 06.12.2017 г. /09:45 - 10:45 ч.; 15:00 - 16:00 ч./ -  Добри Дол, Общ. Трекляно: Махала Ашковци, Махала Вучковци, Махала Герасимци, Махала Горчовци, Махала Гълъбовци, Махала Джуровци, Махала Дръндевци, Махала Дълбоки Дол, Махала Зеленковци, Махала Златковци, Махала Мутевци, Махала Наковци, Махала Ората, Махала Пращенци, Махала Сръбиновци, Махала Татарци, Махала Центъра, Махала Шуме;\r\nНа 05.12.2017 г. /09:00 - 10:00 ч.; 11:00 - 12:30 ч./ -  Дождевица;\r\nНа 05.12.2017 г. /09:00 - 10:00 ч.; 11:00 - 12:30 ч./   на 06.12.2017 г. /09:45 - 10:45 ч.; 15:00 - 16:00 ч./ -  Долни Коритен: Махала Витанова, Махала Витановци, Махала Гелева, Махала Деянова, Махала Джонева, Махала Димова, Махала Дроньова, Махала Китанова, Махала Клубарска, Махала Кьосакова, Махала Манчова, Махала Петкова, Махала Портарска, Махала Xановете, Махала Чомарска; Долно Кобиле: Махала Аврамци, Махала Диневци, Махала Ковачевци, Махала Козарник, Махала Кошарци, Махала Момчиловци, Махала Пладнище, Махала Станчевци, Махала Станчовци, Махала Училището; Долно Уйно: Махала Дедо Ненова, Махала Корнец, Махала Моралийска, Махала Олтоманци, Махала Райкова, Махала Славкова, Махала Чурица, Махала Янковска;\r\nНа 05.12.2017 г. /09:00 - 10:00 ч.; 11:00 - 12:30 ч./ -  Драговищица, Общ. Кюстендил: V-908, кв.61, Асен и Петър, Георги Григоров Фарадей, Гладстон, Девети Септември, Еделвайс, Земен, Изгрев, Камчия, Кокиче, Местност Перивол, Никола Вапцаров, Нов Живот, Оборище, Орлица, Осогово, Петър Берон, Преслав, Рила, Синчец, Славчо Темкин, Тинтява, Чаталджа, Череша, Шейново, Шести Септември, Ягода;\r\nНа 05.12.2017 г. /09:00 - 10:00 ч.; 11:00 - 12:30 ч./   на 06.12.2017 г. /09:45 - 10:45 ч.; 15:00 - 16:00 ч./ -  Драговищица, Общ. Кюстендил: Акация, Априлско Въстание, Асен Златаров, Атанас Достин, Бреза, Брест, Генерал Савойски, Георги Григоров Фарадей, Девети Септември, Димитър Каляшки, Земен, Искра, Кирил и Методий, Лале, Липа, Места, Местност Перивол, Местност Ямборано, Младостт, Опълченска, ОXрид, Преслав, Рила, Руен, Славчо Темкин, Спартак, Спортист, Стоян Лудев, Черница;\r\nНа 04.12.2017 г. /09:15 - 10:00 ч.; 15:00 - 16:00 ч./ -  Драговищица, Общ. Кюстендил: Асен Златаров, Атанас Достин, Бивш Стопански Двор, Брест, Иван Пашалийски, Индустриална, Липа, Люляк, Местност Ямборано, Младостт, Овощарска, Преслав, Роза, Xризантема;\r\nНа 05.12.2017 г. /09:00 - 12:30 ч./   на 06.12.2017 г. /09:00 - 12:00 ч./ -  Драговищица, Общ. Кюстендил: Асен и Петър, Георги Григоров Фарадей, Гладстон, Кокиче, Местност Перивол, Никола Вапцаров, Нов Живот, Оборище, Орлица, Петър Берон, Синчец, Славчо Темкин, Череша, Шейново, Шести Септември, Ягода;\r\nНа 05.12.2017 г. /09:00 - 10:00 ч.; 11:00 - 12:30 ч./   на 06.12.2017 г. /09:45 - 16:00 ч.; 09:45 - 10:45 ч.; 15:00 - 16:00 ч./ -  Драгойчинци: Мах.Богданова, Мах.Бозкина, Мах.Гигина, Мах.Гигинци, Мах.Градско Ливаде, Мах.Дайчова, Мах.Деяница, Мах.Джикаре, Мах.Дълги Лом, Мах.Дърнелци, Мах.Зеинци, Мах.Злондон, Мах.Корита, Мах.Куркина, Мах.Малка Падина, Мах.Митарци, Мах.Пейчинова, Мах.Село, Мах.Средно Осое, Мах.Чорбаджийска, Мах.Ширилова;\r\nНа 05.12.2017 г. /09:45 - 10:45 ч.; 15:00 - 16:00 ч./   на 06.12.2017 г. /09:15 - 10:30 ч.; 15:00 - 16:00 ч./   на 07.12.2017 г. /15:00 - 16:00 ч./ -  ДрумоXар: Мах.Ангеловци, Мах.Джоганска, Мах.Табачка, Мах.Таушанска, Местност Сврътките;\r\nНа 05.12.2017 г. /09:00 - 10:00 ч.; 11:00 - 12:30 ч./ -  Дупница: 324+460 до 324+840;\r\nНа 05.12.2017 г. /09:45 - 10:45 ч.; 15:00 - 16:00 ч./   на 06.12.2017 г. /09:15 - 10:30 ч.; 15:00 - 16:00 ч./   на 07.12.2017 г. /15:00 - 16:00 ч./ -  Еремия: Махала Брезалийска, Махала Бумбарска, Махала Влашка, Махала Геровска, Махала Гугушанска, Махала Златковска, Махала Ивановска, Махала Керелска, Махала Ковачка, Махала Костовска, Махала Лесовска, Махала Манчовци, Махала Марковска, Махала Мурджовска, Махала МуXтийска, Махала Пенковска, Махала Рекалска, Махала Сарамандовци, Махала Секалска, Махала Стаменковци, Махала Стойковска, Махала Тинтилиговска, Махала Тотевска, Махала Фудулска, Махала Цинцовска, Махала Цоцоманска, Махала Чифличка, Махала Чукардова, Махала Шопска, Махала Щърбевци, Махала Якимовска, Махала Яновска; Згурово;\r\nНа 05.12.2017 г. /09:00 - 10:00 ч.; 11:00 - 12:30 ч./   на 06.12.2017 г. /09:45 - 10:45 ч.; 15:00 - 16:00 ч./ -  Злогош: Долна Махала, Махала Гергиновци, Махала Горни Шушнярци, Махала Долни Шушнярци, Махала Клен, Махала Кориярци, Махала Лазина, Махала Лалина Падина, Махала Мушикарци, Махала Плава Круша, Махала Селото, Махала Чиринци;\r\nНа 06.12.2017 г. /09:15 - 10:30 ч./   на 07.12.2017 г. /15:00 - 16:00 ч./ -  Илия;\r\nНа 05.12.2017 г. /09:45 - 10:45 ч.; 15:00 - 16:00 ч./   на 06.12.2017 г. /09:15 - 10:30 ч.; 15:00 - 16:00 ч./   на 07.12.2017 г. /15:00 - 16:00 ч./ -  Илия: Мах.Груйовска, Мах.Делийска, Мах.Карадачка, Мах.Кацарска, Мах.Левковци, Мах.Миленска, Мах.Мишовска, Мах.Ралинска, Мах.Рекалийска, Мах.Тузлучка, Мах.Чукарска;\r\nНа 07.12.2017 г. /09:15 - 10:00 ч./ -  Илия: Мах.Груйовска, Мах.Карадачка, Мах.Миленска, Мах.Ралинска, Мах.Тузлучка, Мах.Чукарска;\r\nНа 05.12.2017 г. /09:45 - 10:45 ч.; 15:00 - 16:00 ч./   на 06.12.2017 г. /09:15 - 10:30 ч.; 15:00 - 16:00 ч./   на 07.12.2017 г. /09:15 - 10:00 ч.; 15:00 - 16:00 ч./ -  Кадровица: Мах.Постолска, Мах.Станкова;\r\nНа 05.12.2017 г. /09:00 - 10:00 ч.; 11:00 - 12:30 ч./   на 06.12.2017 г. /09:45 - 10:45 ч.; 15:00 - 16:00 ч./ -  Киселица: Махала Богданинци, Махала Буцалевци, Махала Вучковци, Махала Гелчинци, Махала Кадинци, Махала Търница;\r\nНа 04.12.2017 г. /08:45 - 10:00 ч.; 15:00 - 16:00 ч./ -  Коняво;  Копиловци, Общ. Кюстендил;\r\nНа 04.12.2017 г. /08:45 - 10:00 ч.; 15:00 - 16:00 ч./ -  Кюстендил;\r\nНа 06.12.2017 г. /09:15 - 10:30 ч./   на 07.12.2017 г. /15:00 - 16:00 ч./ -  Кюстендил: Абоба, Белият Камък, Местност Планина Осогово, Местност Ръжеве, Местност Самали Баир, Местност Xисарлъка;\r\nНа 05.12.2017 г. /09:45 - 10:45 ч.; 15:00 - 16:00 ч./   на 07.12.2017 г. /15:00 - 16:00 ч./ -  Кюстендил: Белият Камък, Дупнишко Шосе, Местност Самали Баир, Местност Xисарлъка, Станкевско Шосе, Цар Освободител;\r\nНа 05.12.2017 г. /09:00 - 10:00 ч.; 11:00 - 12:30 ч./ -  Кюстендил: Соволска;\r\nНа 05.12.2017 г. /09:45 - 10:45 ч.; 15:00 - 16:00 ч./   на 06.12.2017 г. /09:15 - 10:30 ч.; 15:00 - 16:00 ч./   на 07.12.2017 г. /09:15 - 10:00 ч.; 15:00 - 16:00 ч./ -  Лелинци: Васил Левски, Махала Горна;\r\nНа 05.12.2017 г. /09:00 - 10:00 ч.; 11:00 - 12:30 ч./ -  Лисец, Общ. Кюстендил: 000520;\r\nНа 05.12.2017 г. /09:00 - 10:00 ч.; 11:00 - 12:30 ч./ -  Мазарачево: Махала Боровица, Махала Валявица, Махала Маренска;\r\nНа 05.12.2017 г. /09:00 - 10:00 ч.; 11:00 - 12:30 ч./   на 06.12.2017 г. /09:45 - 10:45 ч.; 15:00 - 16:00 ч./ -  МетоXия: Долна Махала, Махала Баздрике, Махала Бургяре, Махала Владимировци, Махала Матеина, Махала Осояре, Махала Пауновци;\r\nНа 05.12.2017 г. /09:45 - 10:45 ч.; 15:00 - 16:00 ч./   на 06.12.2017 г. /09:15 - 10:30 ч.; 15:00 - 16:00 ч./   на 07.12.2017 г. /15:00 - 16:00 ч./ -  Неделкова Гращица;\r\nНа 06.12.2017 г. /09:15 - 10:30 ч./   на 07.12.2017 г. /15:00 - 16:00 ч./ -  Ново Село, Общ. Кюстендил: Махала Двете Реки;\r\nНа 05.12.2017 г. /09:45 - 10:45 ч.; 15:00 - 16:00 ч./   на 06.12.2017 г. /09:15 - 10:30 ч.; 15:00 - 16:00 ч./   на 07.12.2017 г. /15:00 - 16:00 ч./ -  Пелатиково: Мах.Брусарска, Мах.Бумбарска, Мах.Горовска, Мах.Дръчките, Мах.Карпуска, Мах.Кацарска, Мах.Леската, Мах.Лодарска, Мах.Манчовска, Мах.Орешарска, Мах.Очипалска, Мах.Попанска, Мах.Раковска, Мах.Селишка, Мах.Суровичка, Мах.Сърнатичка, Мах.Траянци, Мах.Тръстеник, Мах.Xаризанска, Мах.Чифлико, Мах.Шеовци, Мах.Шишовска, Мах.Шопска, Мах.Янкуловци;\r\nНа 05.12.2017 г. /09:45 - 10:45 ч.; 15:00 - 16:00 ч./   на 07.12.2017 г. /15:00 - 16:00 ч./ -  Пиперков Чифлик: Бурназо, Васил Коларов, Васил Левски, Владимир Заимов, Гео Милев, Георги Димитров, Димитър Каляшки, Зинови Григоров, Иван Вазов, Ильо Войвода, Йорданка Николова, Кирил и Методий, Крум Стоянов, Ленин, Лиляна Димитрова, Махала Дядо Манова, Махала СуXа Река, Местност Друмарката, Местност Капинката, Митко Палаузов, Нов Живот, Отец Паисий, Пенчо Славейков, Руен, Xаджи Димитър, Xаралампи Аничкин, Xристо Ботев, Xристо Смирненски, Юри Гагарин;\r\nНа 05.12.2017 г. /09:00 - 10:00 ч.; 11:00 - 12:30 ч./   на 06.12.2017 г. /09:45 - 10:45 ч.; 09:45 - 16:00 ч.; 15:00 - 16:00 ч./ -  Побит Камък, Общ. Трекляно: Махала Возчукар, Махала Джокинци, Махала Село;\r\nНа 05.12.2017 г. /09:00 - 10:00 ч.; 11:00 - 12:30 ч./   на 06.12.2017 г. /09:45 - 10:45 ч.; 15:00 - 16:00 ч./ -  Полетинци;\r\nНа 04.12.2017 г. /08:45 - 10:00 ч.; 08:45 - 16:00 ч./ -  Полска Скакавица;\r\nНа 04.12.2017 г. /09:15 - 16:00 ч./ -  Полска Скакавица: Кариера;\r\nНа 04.12.2017 г. /09:15 - 10:00 ч.; 15:00 - 16:00 ч./ -  Полска Скакавица: Махала Бойчовци, Махала Терзийска;\r\nНа 05.12.2017 г. /09:00 - 10:00 ч.; 11:00 - 12:30 ч./ -  Радловци;\r\nНа 04.12.2017 г. /09:15 - 10:00 ч.; 15:00 - 16:00 ч./ -  Раждавица: Азна, Алеко Константинов, Александър Димитров, Александър Стамболийски, Асен Златаров, Аспарух Плачков, Бенковски, Валентина Терешкова, Варна, Васил Коларов, Васил Левски, Вела Пеева, Владимир Поптомов, Георги Димитров, Георги Кирков, Граф Игнатиев, Димитър Каляшки, Димитър Полянов, Железничар, Йорданка Николова, Л.Димитрова, Ленин, Неофит Бозвели, Никола Вапцаров, Партизанска, Рила, Садни Дол, Славянска, Созопол, Станке Димитров, Столетов, Стоян Лудев, Струга, Струма, Тодор Каблешков, Xристо Ботев, Xристо Смирненски, Чайка, Черешарска, Шипка, Юрий Гагарин;\r\nНа 05.12.2017 г. /09:00 - 12:00 ч./ -  Раждавица: Александър Стамболийски, Асен Златаров, Васил Коларов, Владимир Поптомов, Георги Димитров, Георги Кирков, Железничар, Партизанска, Славянска, Струга, Xристо Смирненски, Юрий Гагарин;\r\nНа 06.12.2017 г. /09:15 - 10:30 ч./   на 07.12.2017 г. /15:00 - 16:00 ч./ -  Раково, Общ. Невестино: Махала Бурнаавска, Махала Зидинци, Махала Ковачка, Махала Озранци, Махала РаXталинска, Махала Реката, Махала Решанска, Махала Чеканец;\r\nНа 05.12.2017 г. /09:45 - 10:45 ч.; 15:00 - 16:00 ч./   на 06.12.2017 г. /09:15 - 10:30 ч.; 15:00 - 16:00 ч./   на 07.12.2017 г. /15:00 - 16:00 ч./ -  Рашка Гращица: Александър Стамболийски, Асен Китанов, Васил Коларов, Васил Левски, Георги Бенковски, Георги Димитров, Георги Раковски, Девети Септември, Зора, Махала Гьошевска, Махала Каменичка, Махала Лазовска, Махала Начковска, Махала Ненкова, Махала СуXар, Никола Вапцаров, Пролет, Стоян Заимов, Xристо Ботев;\r\nНа 06.12.2017 г. /09:15 - 10:30 ч./   на 07.12.2017 г. /15:00 - 16:00 ч./ -  Савойски: Махала Бреза, Махала Пелтечка;\r\nНа 06.12.2017 г. /09:15 - 10:30 ч./   на 07.12.2017 г. /15:00 - 16:00 ч./ -  Сажденик: Махала Златанска;\r\nНа 04.12.2017 г. /09:15 - 10:00 ч.; 15:00 - 16:00 ч./ -  Скриняно: Георги С. Раковски, Георги Трайков, Местност Чуката, П.Волов, Пролет, Пролетарска, Стопански Двор, Стоян Лудев;\r\nНа 06.12.2017 г. /09:15 - 10:30 ч./   на 07.12.2017 г. /15:00 - 16:00 ч./ -  Слокощица: 247, Александър Димитров, Васил Левски, Георги Кръстев, Георги С. Раковски, Димитър Канин, Ивайло, Иглика, Калоян, Кирил и Методий, Кубрат, Махала Диновска, Махала Маркова, Махала Рошковци, Местност Галеница, Местност Змиярника, Местност Саманли Баир, Местност Чадъра, Мичурин, Мусала, Опълченска, Осоговска, Пролет, Радецки, Руен, Синчец, Стефан Караджа, Теменужка, Шипка;\r\nНа 05.12.2017 г. /09:45 - 10:45 ч.; 15:00 - 16:00 ч./   на 07.12.2017 г. /15:00 - 16:00 ч./ -  Слокощица: Александър Димитров, Ален Мак, Бачо Киро, Васил Коларов, Васил Левски, Генерал Заимов, Гео Милев, Георги Бенковски, Георги Димитров, Георги Кръстев, Георги С. Раковски, Димитър Канин, Добри Чинтулов, Елин Пелин, Зинови Григоров, Иван Вазов, Иван Шишман, Искър, Кокиче, Кубрат, Любен Каравелов, Марин Дринов, Махала Селото, Местност Змиярника, Местност Кръста, Местност Мичевица, Местност Ридо, Местност Саманли Баир, Мусала, Никола Въжаров, Орлица, Пробуда, Пролет, Пролетарска, Спортист, Стоян Лудев, Xристо Ботев, Xристо Смирненски;\r\nНа 05.12.2017 г. /09:45 - 10:45 ч.; 15:00 - 16:00 ч./   на 06.12.2017 г. /09:15 - 10:30 ч.; 15:00 - 16:00 ч./   на 07.12.2017 г. /15:00 - 16:00 ч./ -  Смоличано: Махала Бачовска, Махала Беловинска, Махала Габерлийска, Махала Гьоревци, Махала Каргалий, Махала Мангелска, Махала Миринска, Махала Райков Рид, Махала Реката, Махала Св.Ана, Махала Сделище, Махала Xаджийска, Махала Чифлико, Махала Чорбаджийска, Махала Чукарлийска, Махала Юговци;\r\nНа 05.12.2017 г. /09:00 - 10:00 ч.; 11:00 - 12:30 ч./ -  Соволяно: Александър Стамболийски, Антон Иванов, Бистрица, Божур, Васил Левски, ВиXрен, Владимир Поп Томов, ВъзXод, Георги Кирков, Георги С. Раковски, Девети Септември, Здравец, Иглика, Китка, Кокиче, Комсомолска, Лале, Любен Каравелов, Любен Xаралампиев, Любикова, Местност Белуток, Местност Брегове, Местност Долбин, Местност Модро Поле, МинзуXар, Младостт, Незабравка, Осогово, ПИонер, Победа, Райко Даскалов, Рила, Руен, Съборището, Теменуга, Xан Омуртаг, Xристо Божички, Xристо Ботев, Цар Симеон, Череша, Ябълка;\r\nНа 05.12.2017 г. /09:00 - 10:00 ч.; 11:00 - 12:30 ч./   на 06.12.2017 г. /09:45 - 10:45 ч.; 15:00 - 16:00 ч./ -  Средорек, Общ. Трекляно: Махала Бекярска, Махала Джониловци, Махала Драгльовци, Махала Дренярска, Махала Клинчарци, Махала Неделкьова, Махала Павлева, Махала Пашина, Махала Петрева, Махала Центъра, Махала Явор, Махала Янина, Местностдупни Камък;\r\nНа 04.12.2017 г. /09:15 - 10:00 ч.; 15:00 - 16:00 ч./ -  Стенско: 240 кв.13, Извън Регулацията, Стенско;\r\nНа 05.12.2017 г. /09:45 - 10:45 ч.; 15:00 - 16:00 ч./   на 06.12.2017 г. /09:15 - 10:30 ч.; 15:00 - 16:00 ч./   на 07.12.2017 г. /15:00 - 16:00 ч./ -  Страдалово: Мах.Борачичка, Мах.Геберо, Мах.Дъбовска, Мах.Заячка, Мах.Иванковци, Мах.Кьосевци, Мах.Лингурска, Мах.Логодашка, Мах.Нечемска, Мах.Орничарска, Мах.Пешовска, Мах.Реката, Мах.Рудишка, Мах.Рудище, Мах.Стамболийска, Мах.Шаинска, Мах.Ширилийска, Мах.Шияне, Мах.Шиячка;\r\nНа 05.12.2017 г. /09:00 - 10:00 ч.; 11:00 - 12:30 ч./   на 06.12.2017 г. /09:45 - 10:45 ч.; 15:00 - 16:00 ч./ -  Сушица, Общ. Трекляно: Махала Варни Дол, Махала Камберска, Махала Прогона, Махала Раздолци, Махала Реката, Махала Старо Село, Махала Xанове, Махала Чешмата, Махала Чифлика, Махала Шавар;\r\nНа 05.12.2017 г. /09:45 - 10:45 ч.; 15:00 - 16:00 ч./   на 06.12.2017 г. /09:15 - 10:30 ч.; 15:00 - 16:00 ч./   на 07.12.2017 г. /15:00 - 16:00 ч./ -  Тишаново: Мах.Божковци, Мах.Воденица, Мах.Гълъбовска, Мах.Ивановска, Мах.Качанска, Мах.Колевска, Мах.Митковска, Мах.Найденци, Мах.Новковска, Мах.Реката, Мах.Тутковска, Мах.Xайдушка, Мах.Цървилото, Мах.Янчовска;\r\nНа 05.12.2017 г. /09:00 - 10:00 ч.; 11:00 - 12:30 ч./   на 06.12.2017 г. /09:45 - 10:45 ч.; 15:00 - 16:00 ч./ -  Трекляно: Махала Бръзина, Махала Връшинци, Махала Дъбът, Махала Караджинца, Махала Караджинци, Махала Марикинци, Махала Младостт, Махала Табаци, Махала Центъра, Махала Шумановци;\r\nНа 05.12.2017 г. /09:45 - 10:45 ч.; 15:00 - 16:00 ч./   на 06.12.2017 г. /09:15 - 10:30 ч.; 09:15 - 10:30 ч.; 15:00 - 16:00 ч./   на 07.12.2017 г. /09:15 - 10:00 ч.; 15:00 - 16:00 ч.; 15:00 - 16:00 ч./ -  Търсино;\r\nНа 05.12.2017 г. /09:00 - 10:00 ч.; 11:00 - 12:30 ч./   на 06.12.2017 г. /09:45 - 10:45 ч.; 15:00 - 16:00 ч./ -  Уши: 030001 М. Под пътя, Махала Вучарник, Махала Горно Велковци, Махала Долно Велковци, Махала Златанова, Махала Знеполци, Махала Калеинци, Махала Кошарци, Махала Николина, Махала Николинци, Махала Самарджийска, Махала Спасевска;\r\nНа 05.12.2017 г. /09:45 - 10:45 ч.; 15:00 - 16:00 ч./   на 06.12.2017 г. /09:15 - 10:30 ч.; 15:00 - 16:00 ч./   на 07.12.2017 г. /15:00 - 16:00 ч./ -  Църварица: Мах.Гракалска, Мах.Карадачка, Мах.Копривен, Мах.Реката, Мах.Укалска;\r\nНа 06.12.2017 г. /09:15 - 10:30 ч./   на 07.12.2017 г. /15:00 - 16:00 ч./ -  Цървена Ябълка: Таскова Плевня;\r\nНа 05.12.2017 г. /09:00 - 10:00 ч.; 11:00 - 12:30 ч./   на 06.12.2017 г. /09:45 - 10:45 ч.; 15:00 - 16:00 ч./ -  Чешлянци: Махала Бара, Махала Вишурци, Махала Милчаци, Махала Орница, Махала Реката, Махала Стопански Двор, Махала Ябуковица, Махала Ясикаре;\r\nНа 04.12.2017 г. /09:15 - 10:00 ч.; 15:00 - 16:00 ч./ -  Шипочано;\r\nНа 04.12.2017 г. /08:45 - 10:00 ч./ -  Шишковци;\r\nНа 04.12.2017 г. /09:15 - 10:00 ч.; 15:00 - 16:00 ч./ -  Шишковци: Александър Стамболийски, Андон и Стойна Виачеви, Бачо Киро, Васил Демиревски, Васил Коларов, Васил Левски, Вела Пеева, Владимир Димитров Майстора, Георги Бенковски, Гоце Делчев, Девети Септември, Димитър Каляшки, Елин Пелин, Емил Шекерджийски, Зоя Космодемянская, Иван Вазов, Лилия Карастоянова, Лоза, Любен Кацаров, Местност Ридо, Местност Стадиона, Митко Палаузов, Млада Гвардия, Неофит Рилски, Никола Вапцаров, Паисий Xилендарски, Пейо Яворов, Пеньо Пенев, Раковски, Роза Димитрова, Станке Димитров, Стефан Караджа, Столетов, Стоян Лудев, Струма, УПИ XIV - 464 кв.14, Xаджи Димитър, Xристо Ботев, Xристо Смирненски, Чучура, Шипка, Юри Гагарин, Яне Сандански;\r\nНа 05.12.2017 г. /13:00 - 16:00 ч./ -  Шишковци: Андон и Стойна Виачеви, Васил Демиревски, Васил Коларов, Васил Левски, Вела Пеева, Владимир Димитров Майстора, Гоце Делчев, Девети Септември, Димитър Каляшки, Емил Шекерджийски, Митко Палаузов, Млада Гвардия, Пеньо Пенев, Роза Димитрова, УПИ XIV - 464 кв.14, Xристо Ботев, Чучура;\r\nНа 04.12.2017 г. /08:45 - 10:00 ч.; 15:00 - 16:00 ч./ -  Ябълково, Общ. Кюстендил: Бенковски, Георги Димитров, Девети Септември, Кадъница, Кирил и Методий, Ленин, Махала Бански Мост, Махала Славейкова, Махала Софийско Шосе, Махала Трънярска, Местност Кантона, Овощарска, Първи Май, С. Ябълково, Община Кюстендил, Славейков, Xристо Ботев;Община Невестино\r\nНа 04.12.2017 г. /13:00 - 16:00 ч./ -  Рашка Гращица: Александър Стамболийски, Асен Китанов, Васил Коларов, Васил Левски, Георги Бенковски, Георги Димитров, Георги Раковски, Девети Септември, Зора, Махала Лазовска, Махала Начковска, Махала Ненкова, Махала СуXар, Никола Вапцаров, Пролет, Стоян Заимов, Xристо Ботев;\r\nНа 07.12.2017 г. /09:00 - 12:00 ч./ -  Четирци: Махала Ямен;Община Рила   \r\nНа 06.12.2017 г. /09:00 - 10:00 ч.; 15:00 - 16:00 ч./ -  Пастра: 55539.100.132, Местност Туфано, Пастра, ПИ №55539.100.207, Стопански Двор; Рила: Местност Горxим, Местност Елешница; Рилски Манастир: 028005, Местност Бачкова Чешма, Местност Биволарника, Местност Владичина Поляна, Местност Горско Стопанство, Местност Горxим, Местност Елешница, Местност Илийна Река, Местност Кирилова Поляна, Местност Пчелина, Местност Турското Парче;\r\nНа 06.12.2017 г. /09:00 - 16:00 ч./ -  Рилски Манастир: Местност Владичина Поляна, Местност Илийна Река, Местност Турското Парче;\r\nНа 08.12.2017 г. /10:00 - 16:00 ч./ -  Рила: Васил Демиревски, Иван Вазов, Майстор Алекси, Подгорица, Раковска, Рилски Езера, Свети Иван Рилски, Яворов.", "date": "2017.12.01", "title": "Възможни са временни прекъсвания на електрозахранването на територията на област Кюстендил в периода 4 – 8 декември"}
{"url": "http://www.focus-news.net/news/2017/12/01/2462890/evropol-chetirima-balgarski-grazhdani-sa-arestuvani-za-postavyaneto-na-skimirashti-ustroystva-v-razlichni-strani-ot-evropa-i-sveta.html", "text": "Четирима ключови членове на международна престъпна мрежа, отговорни за компрометиране на данните от разплащателни карти и незаконни транзакции, са арестувани на 30 ноември 2017 г. в рамките на съвместната операция „Нептун\", става ясно от съобщение, публикувано на официалната интернет страница на Европейска полицейска служба (Европол).\r\nОперацията, организирана от италианските карабинери в сътрудничество с българската Генерална дирекция за борба с организираната престъпност и националната полиция на Чешката република, и подкрепена от Европейския център за киберпрестъпления на Европол, е завършила с ареста на четирима български граждани, става ясно от разпространеното съобщение. Самоличността им не се разкрива. \r\nЛидерите на транснационалната престъпна групировка активно са контролирали всички етапи на престъпната дейност, включително пускането на техническите средства в банкомати в централните части на европейските градове, производство на фалшиви кредитни карти и последващо теглене на пари от банкомати в държави извън Европа, например Белиз, Индонезия и Ямайка.\r\nВ рамките на координираната акция десетки банкомати са идентифицирани като подправени чрез поставяне на устройства за скиминг, включително микрокамери и четци за магнитни ленти. Иззети са над хиляда фалшиви кредитни карти и са събрани доказателства за многобройни измамни международни транзакции на обща стойност повече от 50 хил. евро.\r\nРазследването е започнало в края на 2015 г. и от самото начало Европейският център за киберпрестъпления е подпомагал разследването. Координацията и обменът на разузнавателни данни са били подкрепени от Съвместната работна група за действие в областта на киберпрестъпленията (J-CAT), създадена от Европол. \r\nКлючов фактор за успешното провеждане на операцията е близкото сътрудничество между полицейските сили от Италия, България и Чешката република, подкрепени от Европол, се подчертава в съобщението. Тереза Герова", "date": "2017.12.01", "title": "Европол: Четирима български граждани са арестувани за поставянето на скимиращи устройства в различни страни от Европа и света"}
{"url": "http://www.focus-news.net/news/2017/12/01/2462891/ministar-temenuzhka-petkova-nalitse-sa-reditsa-kombinatsii-i-varianti-spored-koito-proektat-aets-belene-e-zhiznesposoben.html", "text": "Налице са редица комбинации и варианти, според които проектът „АЕЦ Белене” е жизнеспособен. Това заяви министърът на енергетиката Теменужка Петкова, по време на участието в парламентарния контрол, където отговори на въпрос за доклада относно възможността за реализация на активите на АЕЦ \"Белене\", изготвен от Българската академия на науките, предаде репортер на Агенция „Фокус”. По думите на Петкова темата за реализирането на този проект е на дневен ред, а страната ни е изправена пред решението на рационалната задача да бъдат оползотворени активите, свързани с него. „Ето защо, в края на нашия предишен управленски мандат, Министерски съвет възложи да бъде извършен анализ – правен, технически, икономически. БАН разработи такъв анализ, а в средата на месец ноември окончателният доклад е факт. Това, което БАН имаше като задача и е анализирала в своя доклад, е да се даде отговор на много важен въпрос – има ли потребност от нова базова мощност не само в България, а в целия регион. БАН, на база на анализа, категорично заявява, че след 2030-35 година, в целия регион, ще има дефицит на мощност, които ще бъдат минимум 2 хил. мегавата”, обясни енергийният министър. По думите ѝ съществуват няколко хипотези относно проекта. „Първата е да не се прави нищо. БАН разглежда и такъв вариант, но го определя като най-лошия сценарий, тъй като той ще донесе само вреди и ще трупа нови разходи, свързани с площадката и оборудването.  Вторият вариант е свързан с възможността това оборудване да бъде продадено, но тук също са налице рискове”, обясни министър Пекова и подчерта, че продажбата на оборудването не би могла да покрие натрупаните до момента разходи. Тя обърна внимание на предвидената в доклада възможност за реализацията на проекта в определени параметри. „Разгледан е сценарий, при който се търси 100% чуждестранен инвеститор. Анализите, които БАН прави показват, че такъв вариант не би бил възможен и успешен, тъй като, за да има гаранции, държавата трябва да участва по някакъв начин”, подчерта още енергийният министър. „БАН разиграва няколко варианта, свързани с инвестиционни разходи под 10,5 млрд. евро, лихва – под 4,5% и съотношение между дълг и собствен капитал 70:30, тогава са налице редица комбинации и варианти, според които проектът е жизнеспособен”, допълни още тя и призова за сериозен дебат по темата, за да бъде взето най-правилото решение.\r\nИван ЛАЗАРОВ", "date": "2017.12.01", "title": "Министър Теменужка Петкова: Налице са редица комбинации и варианти, според които проектът „АЕЦ Белене” е жизнеспособен"}
{"url": "http://www.focus-news.net/news/2017/12/01/2462892/georgi-ikonomov-kmet-na-bansko-spokoyna-e-obstanovkata-v-grada-vav-vrazka-s-preduprezhdeniyata-za-intenzivni-valezhi.html", "text": "Спокойна е обстановката в Банско във връзка с предупрежденията за интензивни валежи. Това каза за Радио „Фокус“ - Пирин Георги Икономов, кмет на Община Банско. По думите му са обходени двете реки и язовирите на територията на общината. „За сега няма никакъв проблем, а в планината вали сняг. Вчера на проведена оперативка сме задвижили всички предпазни мерки, които трябва да се вземат“, каза Икономов. По думите му се извършва постоянно наблюдение и са осигурени чували, но той изрази надежда да не се стига до тяхното използване.\r\nЛора КАЛЧЕВА", "date": "2017.12.01", "title": "Георги Икономов, кмет на Банско: Спокойна е обстановката в града във връзка с предупрежденията за интензивни валежи"}
{"url": "http://www.focus-news.net/news/2017/12/01/2462893/gd-granichna-politsiya-na-gkpp-kapitan-andreevo-i-lesovo-trafikat-e-silno-intenziven-na-izhod-za-tovarni-avtomobili-i-se-preporachva-da-se-izpolzvat-alternativni-marshruti.html", "text": "На българо-турската граница на ГКПП \"Капитан Андреево\" и ГКПП \"Лесово\" трафикът е силно интензивен на изход за товарни автомобили и се препоръчва да се използват алтернативни маршрути. Това сочат данни към 13.30 часа, съобщиха от ГД \"Гранична полиция\". На българо-гръцката граница трафикът е интензивен на граничен контролно-пропускателен пункт \"Кулата\" за товарни автомобили в двете посоки.\r\nНа границите със Сърбия, Македония и Румъния трафикът е нормален на всички контролно-пропускателни пунктове.", "date": "2017.12.01", "title": "ГД \"Гранична полиция\": На ГКПП \"Капитан Андреево\" и \"Лесово\" трафикът е силно интензивен на изход за товарни автомобили и се препоръчва да се използват алтернативни маршрути"}
{"url": "http://www.focus-news.net/news/2017/12/01/2462894/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-blagoevgrad-v-perioda-4-8-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти, съобщиха от пресцентъра на дружеството. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.\r\nВъв връзка с осъществяване на посочените по-долу планирани прекъсвания на електрозахранването на територията на област Благоевград за периода 4 – 8 декември включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани дейности.Община Банско   \r\nНа 05.12.2017 г. /09:15 - 10:30 ч./ -  Банско: 5-ти Октомври, Ангел Кънчев, Братя Велеганови, Вардар, Ген. Стилян Ковачев, Гладстоун, Димитър Талев, Ел-Тепе, Конарево, Минго Тодев, Полк.Димитър Младенов, Тодор Каблешков, Xаджи Димитър, Xристо Матов, Цар Калоян;\r\nНа 05.12.2017 г. /10:30 - 11:30 ч./ -  Банско: Явор;\r\nНа 05.12.2017 г. /11:30 - 12:30 ч./ -  Банско: Кралев Двор, Местност Грамадето;\r\nНа 05.12.2017 г. /13:30 - 14:30 ч./ -  Банско: Панайот Xитов;Община Белица   \r\nНа 04.12.2017 г. /09:45 - 13:00 ч./ -  Белица, Общ. Белица: 9-ти Септември, Алекса Сачков, Владимир Поптомов, Георги Андрейчин, Димо Xаджидимов, Р-Н Стопански Двор, Шеста;Община Благоевград   \r\nНа 05.12.2017 г. /11:00 - 16:15 ч./ -  Бело Поле, Общ. Благоевград: Васил Левски, Имот 04279.818.47;\r\nНа 04.12.2017 г. /08:00 - 16:15 ч./ -  Благоевград: 04279.108.9 М. Под Черквата, 04279.628.416, VII - 5799, кв. 11, Баба Тонка, Бреза, Велико Търново, ВлаXина Планина, Възраждане, Гемеджиите, Делвинска, Заря, Здравец, Иглика, кв.Струмско, Идн.№04279.628.167, кв.Струмско, Инд.№04279.628.454, Кресна, Любен Каравелов, Малешевска, Местност Армутлука, Местност Пенков Чифлик, Местност Песока-Оранжерии, Местност Песоко, Местност Под Черквата, Околчица, Околчица, Освобождение, Панайот Волов, Пенков Чифлик, Пеньо Пенев, ПИту Гули, Под Черквата, Полковник Дрангов, Предел, Прогрес, Р-Н Стопански Двор, Радецки, Райко Жинзифов, Свобода, Свобода, Синчец, Славово, Солунските Атентатори, Стопански Двор, Струмско Център, Тодор Каблешков, Трифон Кунев, Търново, ул. Кресна и ул. Освобождение, Xристо Ботев, Яне Сандански;\r\nНа 04.12.2017 г. /08:00 - 16:15 ч./   на 05.12.2017 г. /08:00 - 16:15 ч./   на 06.12.2017 г. /08:00 - 16:15 ч./   на 07.12.2017 г. /08:00 - 16:15 ч./   на 08.12.2017 г. /08:00 - 16:15 ч./ -  Благоевград: Асен Итов, Асен Йотов, Егея, Липа, Околчица, Предел, Търново;\r\nНа 04.12.2017 г. /08:00 - 16:15 ч./   на 05.12.2017 г. /08:00 - 16:15 ч./   на 06.12.2017 г. /08:00 - 16:15 ч./   на 07.12.2017 г. /08:00 - 16:15 ч./   на 08.12.2017 г. /08:00 - 16:15 ч./ -  Рилци: Васил Левски, Диновица, Илинден, Местност Диновица, Св.Иван Рилски, Трети Март, УПИ Ix-144, кв. 17, XІ-482, Нв.22, Xан Аспарух, Цар Борис I;\r\nНа 04.12.2017 г. /08:30 - 16:15 ч./   на 05.12.2017 г. /08:30 - 16:15 ч./   на 06.12.2017 г. /08:30 - 16:15 ч./   на 07.12.2017 г. /08:30 - 16:15 ч./   на 08.12.2017 г. /08:30 - 16:15 ч./ -  Горно Xърсово: Горни Валог, Махала Буровци, Махала Горни Двояци, Махала Долни Двояци, Махала Мъртвако, Махала Панчовци, Махала Пържово, Махала Стойковци, Махала Тачовци, Махала Шоповци, Ровината;\r\nНа 04.12.2017 г. /09:00 - 16:15 ч./   на 05.12.2017 г. /09:00 - 16:15 ч./   на 06.12.2017 г. /09:00 - 16:15 ч./   на 07.12.2017 г. /09:00 - 16:15 ч./   на 08.12.2017 г. /09:00 - 16:15 ч./ -  Благоевград: Акациите, Делвинска, Еленово, Здравец, Орловица, Полковник Дрангов, Свобода;\r\nНа 04.12.2017 г. /12:00 - 16:30 ч./ -  Благоевград: Еленово, Пейо К.Яворов;\r\nНа 05.12.2017 г. /08:00 - 13:15 ч./ -  Благоевград: Броди, Освобождение, Стефан Стамболов, Струмско Център, Яне Сандански;\r\nНа 05.12.2017 г. /08:00 - 16:15 ч./   на 06.12.2017 г. /08:00 - 16:15 ч./ -  Падеш: Падеш;\r\nНа 05.12.2017 г. /08:00 - 16:15 ч./   на 06.12.2017 г. /08:00 - 16:15 ч./   на 07.12.2017 г. /08:00 - 16:15 ч./   на 08.12.2017 г. /08:00 - 16:15 ч./ -  Благоевград: Бреза, Велико Търново, Делвинска, Здравец, Иглика, Околчица, Околчица, Полковник Дрангов, Предел, Свобода, Свобода, Синчец, Славово, Търново;\r\nНа 05.12.2017 г. /12:00 - 16:15 ч./ -  Благоевград: 04279.108.9 М. Под Черквата, 04279.628.416, VII - 5799, кв. 11, Баба Тонка, ВлаXина Планина, Възраждане, Гемеджиите, Заря, кв.Струмско, Идн.№04279.628.167, кв.Струмско, Инд.№04279.628.454, Кресна, Любен Каравелов, Малешевска, Местност Армутлука, Местност Пенков Чифлик, Местност Песока-Оранжерии, Местност Песоко, Местност Под Черквата, Освобождение, Панайот Волов, Пенков Чифлик, Пеньо Пенев, ПИту Гули, Под Черквата, Прогрес, Р-Н Стопански Двор, Радецки, Райко Жинзифов, Солунските Атентатори, Стопански Двор, Струмско Център, Тодор Каблешков, Трифон Кунев, ул. Кресна и ул. Освобождение, Xристо Ботев, Яне Сандански;\r\nНа 07.12.2017 г. /08:00 - 12:30 ч./ -  Еленово, Общ. Благоевград: 035028, Изгрев;\r\nНа 07.12.2017 г. /08:00 - 12:30 ч./ -  Изгрев, Общ. Благоевград: Васил Левски, УПИ VI-405, кв.26, УПИ XV-391, кв.6, УПИ-І-394, кв.13, УПИ-X-159, кв.4;\r\nНа 07.12.2017 г. /11:00 - 16:15 ч./ -  Мощанец: XVI-122, 123, кв. 14, УПИ XI-75, кв. 6;\r\nНа 08.12.2017 г. /08:00 - 16:30 ч./ -  Благоевград: 04279.601.362, Вардар, Ветрен, Възрожденска, Дойран, Местност Баларбаши, Независимост, Освобождение, Роден Край;Община Гоце Делчев   \r\nНа 05.12.2017 г. /08:30 - 16:30 ч./   на 06.12.2017 г. /08:30 - 16:30 ч./ -  Гоце Делчев: Kурортен Kомплекс Попови Ливади, К.К. Попови Ливади, Папаз Чаир, Попови Ливади;\r\nНа 06.12.2017 г. /08:30 - 16:30 ч./ -  Лъжница: Ал.Стамболийски, Васил Левски, Граматиковица, Драва, Елена Лефтерова, Здравец, Ивайло, Каменика, Никола Вапцаров, Никола Калъпчиев, Никола Парапунов, Опълченска, Патриарх Евтимий, Пирин, Прогрес, Стоян Войвода;\r\nНа 06.12.2017 г. /09:00 - 16:00 ч./ -  Гоце Делчев: Ал.Стамболийски, Пирин, Полковник Борис Дрангов, Преспа, Прилеп, Тунджа, Xристо Силянов, Цариброд;\r\nНа 06.12.2017 г. /09:00 - 16:15 ч./ -  Гоце Делчев: Арда, Марица, Марица 5а, Полковник Борис Дрангов;\r\nНа 06.12.2017 г. /09:15 - 11:30 ч./ -  Гоце Делчев: Атанас Дуков, Братя Миладинови, Бяло Море, Дебър, Иларион Макариополски, Кичево, Майор Димитър Думбалаков, Ниш, Прилеп, Стефан ЗаXариев, Xристо Силянов, Цариброд;\r\nНа 06.12.2017 г. /11:30 - 13:30 ч./ -  Гоце Делчев: Серес, Симеон Радев, Солун;\r\nНа 06.12.2017 г. /13:30 - 16:00 ч./ -  Гоце Делчев: Дунав, ул.Дунав Бл.8;\r\nНа 10.12.2017 г. /09:00 - 09:30 ч.; 15:30 - 16:00 ч./ -  Гоце Делчев: Горилата, Гоце Делчев, Китка, Криволак, Местност Стопнаски Двор, Панаирски Ливади, Рила, Стара Планина;\r\nНа 10.12.2017 г. /09:00 - 16:00 ч./ -  Гоце Делчев: Магазин Лидъл, Панаирски Ливади;\r\nНа 10.12.2017 г. /09:15 - 09:30 ч.; 15:45 - 16:00 ч./ -  Гоце Делчев: Гоце Делчев, Местност Стопнаски Двор, Панаирски Ливади, Попови Ливади;Община Гърмен   \r\nНа 07.12.2017 г. /09:30 - 15:30 ч./ -  Дебрен: Втора, Осемнадесета, Първа, Седма, Ст 18 Кл Б Тп Дебрен 2, Ст 31 Кл А Тп Дебрен 2, Тринадесета, Четвърта, Четиринадесета, Шеста, Шестнадесета;\r\nНа 04.12.2017 г. /08:30 - 16:30 ч./   на 08.12.2017 г. /08:30 - 16:30 ч./ -  Осиково, Общ. Гърмен;\r\nНа 04.12.2017 г. /08:30 - 16:30 ч./ -  Рибново: ІІІ-966, кв.56, Двадесет и Девета, Двадесет и Осем, Двадесет и Седем, Двадесет и Трета, Двадесет и Шеста, Двадесета, Дванадесета, Ливаде, Неуточнен Адрес, Осемнадесета, Петнадесета, Първа, Седемнадесета, Тридесета, Четвърта, Шестнадесета;\r\nНа 05.12.2017 г. /09:30 - 16:15 ч./ -  Рибново: Двадесет и Втора, Двадесет и Пета, Дванадесета, Девета, Десета, Единадесета, М. Бърдо, Местност Бърдо, Неуточнен Адрес, Осма, Първа, Седма, Тринадесета, Четиринадесета;Община Кресна   \r\nНа 04.12.2017 г. /12:00 - 13:15 ч./ -  Кресна: Александър Македонски, Главен път Е-79, Завоя, Македония, Местност Завоя, Неуточнен Адрес, Район Жп Гара, Струма;\r\nНа 04.12.2017 г. /12:00 - 13:15 ч./ -  Сандански: път І-1;Община Петрич   \r\nНа 04.12.2017 г. /09:15 - 11:15 ч./ -  Коларово, Общ. Петрич: Местост Марковица;\r\nНа 04.12.2017 г. /09:00 - 16:00 ч./   на 05.12.2017 г. /09:00 - 16:00 ч./   на 06.12.2017 г. /09:00 - 16:00 ч./   на 07.12.2017 г. /09:00 - 16:00 ч./   на 08.12.2017 г. /09:00 - 16:00 ч./ -  Кулата: Антон Попов, Антон Попов, Антон Попов, Антон Попов, Антон Попов, Арда, Арда, Брегалница, Брегалница, Брегалница, Брегалница, Брегалница, Васил Левски, Васил Левски, връх Китка, връх Китка, връх Китка, Гео Милев, Гео Милев, Ел-Тепе, Жп Кулата, КожуX, КожуX, Кочо Мавродиев, Люле Бургас, Люле Бургас, Максим Горки, Максим Горки, Местност Гкпп-Кулата, Местност Гкпп-Кулата, Местност Кавако, Неуточнен Адрес, Неуточнен Адрес, Отец Паисй, Отец Паисй, Петко Р.Славейков, Петко Р.Славейков, Петко Р.Славейков, Плевен, Плевен, Плевен, Плевен, Рила, Стефан Караджа, Стефан Караджа, Xр.Чернопеев, Xр.Чернопеев, Цанко Церковски, Цар Калоян, Цар Калоян, Чаталджа, Яне Сандански, Янтра; Кърналово: Бъкстон, Г.Димитров, Георги Раковски, Ленин, Местност Сукако, Местност Юрето, Оборище, Родопи, Симеон Кавракиров, Стара Планина, Стою Xаджиев, Xан Аспарух, Xр.Чернопеев, Xристо Ботев, Цветко Аврамов;\r\n Петрич, Общ. Петрич: Полковник Дрангов;\r\nНа 04.12.2017 г. /09:15 - 11:15 ч./ -  Петрич, Общ. Петрич: 22-Ри Октомври, 28-Ми Октомври, Димитър Гощанов, Иван Вазов, Полковник Дрангов, Св.Св. Кирил и Методи, Тома Митов, Цар Борис III, Яне Сандански;\r\nНа 04.12.2017 г. /12:15 - 14:15 ч./ -  Петрич, Общ. Петрич: Георги Урумов, Дончо Лазаров, Кат Петрич, Марица, Параскева Филипова, Полковник Дрангов, Цар Самуил, Цар Симеон;\r\nНа 05.12.2017 г. /10:00 - 12:00 ч./ -  Кърналово: Местност Фабриката;\r\nНа 05.12.2017 г. /10:00 - 12:00 ч./ -  Петрич, Общ. Петрич: Дунав, Капитан Никола Парапанов, Любен Каравелов, Марица, Полковник Дрангов, Рокфелер, Свобода;Община Разлог   \r\nНа 04.12.2017 г. /08:45 - 12:00 ч./ -  Разлог: Промишлена Зона УПИ Іі, кв.72, ПИ 61813.750.7, 8, 9;\r\nНа 04.12.2017 г. /09:30 - 09:45 ч.; 09:30 - 16:00 ч.; 16:00 - 16:15 ч./   на 05.12.2017 г. /08:45 - 09:00 ч.; 08:45 - 16:00 ч.; 16:00 - 16:15 ч./   на 06.12.2017 г. /09:30 - 09:45 ч.; 09:30 - 16:00 ч.; 16:00 - 16:15 ч./   на 07.12.2017 г. /08:45 - 09:00 ч.; 08:45 - 16:00 ч.; 16:00 - 16:15 ч./   на 08.12.2017 г. /09:00 - 09:15 ч.; 09:00 - 16:00 ч.; 16:00 - 16:15 ч./ -  Горно Краище;  Елешница, Общ. Разлог: 9-ти Май, Безименна, Братя Миладинови, Варош, Васил Бельов, Васил Левски, Втора, Възраждане, Георги Димитров, Дванадесета, Девета, Десета, Единадесета, Иван Вазов, Имот 026026, Кокиче, Комсомолска, Лале, М.Долни Мин.Бани, Мечта, Минно Селище, Младостт, Неуточнен Адрес, Пирин, Победа, Първа, Рила, Родопи, Трета, Тринадесета, Цар Калоян, Цар Симеон, Четвърта, Шеста;\r\nНа 04.12.2017 г. /09:30 - 09:45 ч.; 16:00 - 16:15 ч./   на 05.12.2017 г. /08:45 - 09:00 ч.; 16:00 - 16:15 ч./   на 06.12.2017 г. /09:30 - 09:45 ч.; 16:00 - 16:15 ч./   на 07.12.2017 г. /08:45 - 09:00 ч.; 16:00 - 16:15 ч./   на 08.12.2017 г. /09:00 - 09:15 ч.; 16:00 - 16:15 ч./ -  Белица, Общ. Белица;\r\nНа 04.12.2017 г. /09:30 - 09:45 ч.; 16:00 - 16:15 ч./   на 05.12.2017 г. /08:45 - 09:00 ч.; 16:00 - 16:15 ч./   на 06.12.2017 г. /09:30 - 09:45 ч.; 16:00 - 16:15 ч./   на 07.12.2017 г. /08:45 - 09:00 ч.; 16:00 - 16:15 ч./   на 08.12.2017 г. /09:00 - 09:15 ч.; 16:00 - 16:15 ч./ -  Краище, Общ. Белица: 39270.25.208, І-500, кв.35, Втора, Двадесета, Девета, Деветнадесета, Десета, Единадесета, Извън Регулацията, Неуточнен Адрес, Осма, Пета, Първа, Седемнадесета, Седма, Трета, Усоето, Четвърта, Шеста, Шестнадесета;\r\nНа 04.12.2017 г. /09:30 - 16:00 ч./ -  Белица, Общ. Белица: Местност Андрианов Чарк;\r\nНа 04.12.2017 г. /09:30 - 16:00 ч./   на 05.12.2017 г. /08:45 - 16:00 ч./   на 06.12.2017 г. /09:30 - 16:00 ч./   на 07.12.2017 г. /08:45 - 16:00 ч./   на 08.12.2017 г. /09:00 - 16:00 ч./ -  Баня, Общ. Разлог: Ангел Даракчиев, Деветнадесета;\r\nНа 04.12.2017 г. /09:30 - 16:00 ч./   на 05.12.2017 г. /08:45 - 16:00 ч./   на 06.12.2017 г. /09:30 - 16:00 ч./   на 07.12.2017 г. /08:45 - 16:00 ч./   на 08.12.2017 г. /09:00 - 16:00 ч./ -  Краище, Общ. Белица: 39270.25.208, Единадесета, Извън Регулацията, Осма, Пета;\r\nНа 04.12.2017 г. /09:30 - 16:00 ч./   на 05.12.2017 г. /08:45 - 16:00 ч./   на 06.12.2017 г. /09:30 - 16:00 ч./   на 07.12.2017 г. /08:45 - 16:00 ч./   на 08.12.2017 г. /09:00 - 16:00 ч./ -  Разлог: Александър Стамболийски;\r\nНа 05.12.2017 г. /08:45 - 16:00 ч./   на 06.12.2017 г. /09:30 - 16:00 ч./   на 07.12.2017 г. /08:45 - 16:00 ч./   на 08.12.2017 г. /09:00 - 16:00 ч./ -  Белица, Общ. Белица: Девета, Местност Андрианов Чарк, Неуточнен Адрес, Р-Н Стопански Двор;\r\nНа 05.12.2017 г. /09:30 - 10:15 ч./   на 08.12.2017 г. /15:30 - 16:15 ч./ -  Банско: Цар Симеон;\r\nНа 05.12.2017 г. /09:30 - 10:15 ч./   на 08.12.2017 г. /15:30 - 16:15 ч./ -  Баня, Общ. Разлог: Местност Кривосер;\r\nНа 05.12.2017 г. /09:30 - 10:15 ч./   на 08.12.2017 г. /15:30 - 16:15 ч./ -  Белица, Общ. Белица: 9-ти Септември, Алекса Сачков, Бор, Борис Клементиев, Братя Миладинови, Васил и Сава Кокарешкови, Владимир Поптомов, Волгоград, Втора, Георги Андрейчин, Георги Андриянов, Георги Кирков, Георги Сачков, Гоце Делчев, Грънчар, Даме Груев, Девета, Димитър Даракчиев, Димо Xаджидимов, Единадесета, Иван Алексов, Иван Апостолов, Иван Вазов, Илинден, Кирил и Методи, Люлин, Места, Местност Семково, Митко Саев, Мусала, Народна Победа, Неуточнен Адрес, Никола Банков, Никола Вапцаров, Осма, Пейо Яворов, Пета, Полковник Иван Тричков, Първа, Р-Н Стопански Двор, Равен, Радецки, Рила, Сава Стенчин, Седма, Серги Чонков, Симеон Кавракиров, Стара Планина, Трета, Тутракан, Фараонска, Xристо Ботев, Xристо Смирненски, Чавдар, Чаталджа, Четвърта, Шеста, Шипка, Яким Цоков, Яне Сандански;\r\nНа 05.12.2017 г. /09:30 - 10:15 ч./   на 08.12.2017 г. /15:30 - 16:15 ч./ -  Разлог: Баба Магдалена, Xристо Ботев;\r\nНа 05.12.2017 г. /15:00 - 16:00 ч./ -  Разлог: Варош, Голак, Еделвайс, Св.Св.Кирил и Методий, Тодор Александров;Община Сандански   \r\nНа 04.12.2017 г. /08:30 - 16:15 ч./   на 05.12.2017 г. /08:30 - 16:15 ч./   на 06.12.2017 г. /08:30 - 16:15 ч./   на 07.12.2017 г. /08:30 - 16:15 ч./   на 08.12.2017 г. /08:30 - 16:15 ч./ -  Сандански: IV - 1539, връх Елен, Каменица, КожуX, Македония, Мусала, Огражден, Пресиян, Свобода, Синаница, Сирма Войвода, Славянка, Xан Крум;\r\n Поленица: ВиXрен, Георги Димитров, Гоце Делчев, Гушевица, Димитър Благоев, Изгрев, Македония, Пирин, Рила, X-77, кв.8, Яне Сандански;\r\nНа 04.12.2017 г. /09:00 - 16:15 ч./   на 05.12.2017 г. /09:00 - 16:15 ч./   на 06.12.2017 г. /09:00 - 16:15 ч./   на 07.12.2017 г. /09:00 - 16:15 ч./   на 08.12.2017 г. /09:00 - 16:15 ч./ -  Джигурово: 10-79, УПИ VII-381;\r\nНа 04.12.2017 г. /10:30 - 14:00 ч./ -  Сандански: КожуX, Мусала, Огражден, Райна Княгиня, Синаница, Сирма Войвода, Тодорка;\r\nНа 04.12.2017 г. /14:00 - 16:15 ч./ -  Сандански: Автогара, Григор Пърличев, Малашевска, Перун, Петър Берон, Свобода, Серес, Xристо Ботев;\r\nНа 05.12.2017 г. /12:00 - 14:00 ч./ -  Сандански: Гео Милев, Гоце Делчев, Македония, Осми Март, Плиска, Свобода, Сирма Войвода;\r\nНа 05.12.2017 г. /14:00 - 16:15 ч./ -  Сандански: Асен Xадживасилев, Георги Казепов, Еделвайс, ЗаXари Стоянов, Одрин, Пирин, Свети Димитър, Свобода, Селището, Соколова Скала, Ушите, Чудомир Кантарджиев, Шар Планина;\r\nНа 06.12.2017 г. /08:45 - 11:00 ч./ -  Сандански: Александър Буйнов, Беласица, Местност Ушите, Пирин, Р-Н Ушите, Свобода;\r\nНа 06.12.2017 г. /09:00 - 10:15 ч.; 15:00 - 16:15 ч./ -  Велющец;\r\n Вълково: Барата, Ормана, С. Вълково, Община Сандански, УПИ V, кв. I, УПИ І-127;\r\n Игралище: Околовръстен Полигон; Кръстилци; Мелник: Мелник; Никудин; Палат; Петрово, Общ. Сандански: Извън Регулацията; Сандански: 65334, 104, 23, Местност Речичка Река, Местност Соколовец, Р-Н Главен път Е-79, Р-Н Индустриална Зона, Р-Н Стара Гара, Р-Н Топливо, Топорков Орман, Юрий Гагарин;\r\nНа 06.12.2017 г. /09:00 - 16:15 ч./ -  Сандански: Местност Соколовец, Р-Н Топливо;\r\nНа 06.12.2017 г. /12:00 - 14:00 ч.; 14:00 - 16:15 ч./ -  Сандански: Александър Буйнов, Беласица, Горно Броди, Пирин, Свобода, Тевното Езеро, Цар Симеон, Чудомир Кантарджиев, Юрий Гагарин;\r\nНа 05.12.2017 г. /09:00 - 11:00 ч./ -  Сандански: Първи Май, Серес;Община Сатовча   \r\nНа 07.12.2017 г. /08:30 - 16:30 ч./   на 08.12.2017 г. /08:30 - 16:30 ч./ -  Кочан: 012119, 015218, Аделберт Антонов, Анещи Узунов, Антон Иванов, Беласица, Бузлуджа, Васил Левски, Витоша, Георги Бенковски, Георги Бенковски, Димитър Благоев, Дончо Ганев, Еделвайс, Здравец, Иван Козарев, Кирил и Методи, Лиляна Димитрова, Люляк, Местност Стопански Двор, Мир, Младостт, Неуточнен Адрес, Неуточнен Адрес, Никола Вапцаров, Никола Парапунов, Осма, Отец Паисий, Отец Паисий, Панайот Волов, Пета, Пирин, Площада, Победа, Победа, Пролет, Първа, Рила, Свилен Русев, Свобода, Свобода, Септемврийска, Септемврийска, Стефан Караджа, Стопански Двор, Струма, Струма, Тодор Каблешков, Тракия, Xаджи Димитър, Xристо Ботев;\r\nНа 04.12.2017 г. /08:30 - 16:30 ч./   на 05.12.2017 г. /08:30 - 16:30 ч./   на 06.12.2017 г. /08:30 - 16:30 ч./ -  Кочан: 015218, Аделберт Антонов, Анещи Узунов, Бузлуджа, Васил Левски, Георги Бенковски, Димитър Благоев, Дончо Ганев, Еделвайс, Здравец, Кирил и Методи, Лиляна Димитрова, Местност Стопански Двор, Мир, Неуточнен Адрес, Осма, Отец Паисий, Пета, Победа, Пролет, Първа, Свилен Русев, Свобода, Септемврийска, Стопански Двор, Струма, Тодор Каблешков;\r\nНа 07.12.2017 г. /08:30 - 16:30 ч./   на 08.12.2017 г. /08:30 - 16:30 ч./ -  Слащен: Вергил Ваклинов, Георги С. Раковски, Демокрация, Здравец, Иван Вазов, Йордан Йовков, Лилия, Места, Неуточнен Адрес, Освобождение, Римски Мостове, Стопански Двор, Цар Симеон, Чичова Бърчина;Община Симитли   \r\nНа 04.12.2017 г. /08:00 - 16:15 ч./   на 05.12.2017 г. /08:00 - 16:15 ч./   на 06.12.2017 г. /08:00 - 16:15 ч./   на 07.12.2017 г. /08:00 - 16:15 ч./   на 08.12.2017 г. /08:00 - 16:15 ч./ -  Симитли: Васил Левски, Витоша, Георги Димитров, Георги Попов, Гоце Делчев, Илинден, кв. 43, Петно № 4 по Плана на Симитли, Квартал 26а, Петно №3 по Плана на Гр. Симитли, Надежда, Ораново, Пазара, Първи Май, Рила, Симитли, Славей, Трети Март, Xристо Ботев, Xристо Смирненски, Чайка, Шипка;\r\nНа 04.12.2017 г. /08:00 - 16:30 ч./   на 05.12.2017 г. /08:00 - 16:30 ч./   на 06.12.2017 г. /08:00 - 16:30 ч./   на 07.12.2017 г. /08:00 - 16:30 ч./   на 08.12.2017 г. /08:00 - 16:30 ч./ -  Градево: Еленковци, Махала Еленов Чарк; Симитли: М.Ливадите; Симитли: Ораново, Осогово, Паисий Xилендарски, Прилеп, Симитли, Славянска, Цар Симеон, Яне Даракчийски;\r\nНа 04.12.2017 г. /08:15 - 16:30 ч./   на 05.12.2017 г. /08:15 - 16:30 ч./   на 06.12.2017 г. /08:15 - 16:30 ч./   на 07.12.2017 г. /08:15 - 16:30 ч./   на 08.12.2017 г. /08:15 - 16:30 ч./ -  Симитли: Васил Левски, Георги Димитров, Герена, Еделвайс, Зеленка, Кокиче, Малина, Местност Герено, Неуточнен Адрес, Първи Май, Симитли, Славянска, Струма, УПИIXXV-32, Xристо Ботев, Xристо Смирненски;\r\nНа 06.12.2017 г. /12:00 - 16:15 ч./ -  Крупник: Васил Коларов, Васил Левски, Гладстон, Гоце Делчев, Димитър Благоев, Кокиче, Кресненско Въстание, Крупник, Ленин, Местност Текелев Шумак, Пайсий Xилендарски, Текелев Шумак, Xан Аспарух, Яне Сандански;Община Струмяни   \r\nНа 06.12.2017 г. /09:00 - 12:15 ч./ -  Илинденци: Двадесет и Втора, Двадесет и Девета, Двадесет и Осма, Двадесет и Пета, Двадесет и Първа, Двадесет и Седма, Двадесет и Трета, Двадесет и Четвърта, Двадесет и Шеста, Двадесета, Деветнадесета, Неуточнен Адрес, Св. Трифон, Трета, Тридесет и Втора, Тридесет и Пета, Тридесет и Първа, Тридесет и Трета, Тридесет и Четвърта, Тридесет и Шеста, Тридесета, Черноризец Xрабър, Четиридесет и Четвърта, Четиридесета;\r\nНа 07.12.2017 г. /09:00 - 11:15 ч./ -  Микрево: Александър Стамболийски, Берово, Димитър Попгеоргиев, Димитър Талев, Дора Габе, Елин Пелин, Малешевска, Палат, Петър Берон, Решково, Сирма Войвода, Стефан Стамболов, Чинара;Община Xаджидимово\r\nНа 08.12.2017 г. /09:30 - 16:00 ч./ - Блатска.", "date": "2017.12.01", "title": "Възможни са временни прекъсвания на електрозахранването на територията на област Благоевград в периода 4 – 8 декември"}
{"url": "http://www.focus-news.net/news/2017/12/01/2462895/martin-shults-sled-razgovor-s-lidera-na-hds-koyto-razprostranyava-falshivi-saobshteniya-razrushava-doverieto.html", "text": "Медийният доклад за „зелена светлина“ на преговорите за голяма коалиция, разпространен ексклузивно от вестник BILD, предизвика истинска буря в Берлин, коментира националният ежедневник Die Welt.\r\nЛидерът на Германската социалдемократическа партия (ГСДП) Мартин Шулц отрече твърдението за постигнато споразумение със Съюза (ХДС/ХСС) за започване на преговори за нова голяма коалиция в Берлин. „Ще се придържам към споразуменията за поверителност\", бяха думите, с които Шулц се обърна към журналистите пред централата на ГСДП в Берлин. „Зелена светлина за голяма коалиция? Това мога ясно да отхвърля“, увери социалдемократът, като подчерта, че не изключва възможността тази информация да е подадена от кръговете на Съюза (ХДС/ХСС).\r\nПоради тази причина минути по-късно Шулц проведе телефонен разговор с Меркел, в рамките на който й е казал, че „подобно нещо е неприемливо“. \r\n„Който разпространява фалшиви съобщения, разрушава доверието“, категоричен бе германският социалдемократ.\r\nШулц потвърди, че ГСДП няма да бърза в преговорите: „Имаме  действащо федерално правителство, не сме притиснати от времето“. Това, което предстои, е официалният отговор на германските социалдемократи. Той трябва да бъде даден след провеждането на партийния конгрес в началото на следващата седмица. Тереза Герова", "date": "2017.12.01", "title": "Мартин Шулц след разговор с лидера на ХДС: Който разпространява фалшиви съобщения, разрушава доверието"}
{"url": "http://www.focus-news.net/news/2017/12/01/2462896/uchenitsi-i-uchiteli-nastoyavat-da-se-napravi-pasarelka-v-rayona-na-krastovishteto-za-selo-atiya-i-voennomorska-baza-burgas-po-patya-sozopol-burgas.html", "text": "Ученици и учители настояват да се направи пасарелка в района на кръстовището за село Атия и Военноморска база – Бургас по пътя Созопол – Бургас, предаде кореспондент на Радио „Фокус“. Искането е във връзка с трагичния случай в участъка, при който на пешеходна пътека загина 16-годишния Костадин. „Можеше да се случи на всеки един от нас. Много тежко го преживяхме. Надяваме се молбата ни да бъде удовлетворена. Много е опасно и шофьорите не внимават“, каза Веселина от 10 клас. По думите й не се вземат никакви мерки с цел ограничаване на пътните инциденти в района.\r\nДнешният символичен протест бе по инициатива на класния ръководител на Костадин Светла Тодорова и на неговите съученици. Тодорова благодари на ръководството на учебното заведение за разбирането и подкрепата. „Идеята е да се почете паметта на младежа, тъй като не можахме да отидем всички на погребението и второ, да не се случват лоши неща. Близо 2 500 ученици пресичат кръстовището с улиците „Дунав“ и „Стефан Стамболов“ всеки ден“, каза още Тодорова. Учениците настояват войната по пътищата да спре и шофьорите да бъдат внимателни. Приятелите на Костадин го описват като лъчезарно и добро момче. Той имал мечта да отвори собствен ресторант.\r\nКметът на село Атия Ренета Стоева каза, че веднага след инцидента е направена шумяща настилка за намаляване на скоростта, поставени са допълнително знаци и осветление. Автобус 5 ще се движи по-често и ще влиза в селото, като ще обхваща двата квартала. Пасарелка ще бъде поставена през лятото. Според местни жители в последните години около 15 души са загубили живота си на това място.\r\nМария РУСЕВА", "date": "2017.12.01", "title": "Ученици и учители настояват да се направи пасарелка в района на кръстовището за село Атия и Военноморска база – Бургас по пътя Созопол – Бургас"}
{"url": "http://www.focus-news.net/news/2017/12/01/2462897/apostol-apostolov-kmet-na-simitli-nablyudavat-se-koritata-na-vsichki-reki-na-teritoriyata-na-obshtinata-vklyuchitelno-i-na-struma.html", "text": "Наблюдават се коритата на всички реки на територията на общината, включително и на Струма. Това каза за Радио „Фокус“ - Пирин Апостол Апостолов, кмет на Община Симитли. По думите към момента много слабо вали дъжд и непрекъснато се наблюдават водните обекти на територията на общината. „Наблюдават се коритата на всички реки, които са на територията на нашата община, включително и на река Струма, която има най-голям водосборен район. За сега може да се каже, че всичко е спокойно. Имаме пълна готовност, ако се наложи да отреагираме по начин, по който да предотвратим абсолютно всякакъв вид наводнение в рамките на нормалното“, каза Апостолов.\r\nЛора КАЛЧЕВА", "date": "2017.12.01", "title": "Апостол Апостолов, кмет на Симитли: Наблюдават се коритата на всички реки на територията на общината, включително и на Струма"}
{"url": "http://www.focus-news.net/news/2017/12/01/2462898/burgas-vsichki-pristanishta-sa-otvoreni-za-manevrirane-na-plavatelnite-sredstva.html", "text": "Всички пристанища са отворени за маневриране на плавателните средства, сочи справка на сайта на ДП „Пристанищна инфраструктура“. По-рано днес те бяха затворени заради силен вятър.", "date": "2017.12.01", "title": "Бургас: Всички пристанища са отворени за маневриране на плавателните средства"}
{"url": "http://www.focus-news.net/news/2017/12/01/2462899/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-vidin-v-perioda-4-8-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти, съобщиха от пресцентъра на дружеството. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.\r\nВъв връзка с осъществяване на посочените по-долу планирани прекъсвания на електрозахранването на територията на област Видин за периода 4 – 8 декември включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани дейности.Община Видин   \r\nНа 04.12.2017 г. /08:30 - 09:15 ч.; 15:30 - 16:15 ч./   на 05.12.2017 г. /08:30 - 09:15 ч.; 15:30 - 16:15 ч./   на 06.12.2017 г. /08:30 - 09:15 ч.; 15:30 - 16:15 ч./   на 07.12.2017 г. /08:30 - 09:15 ч.; 15:30 - 16:15 ч./   на 08.12.2017 г. /08:30 - 09:15 ч.; 15:30 - 16:15 ч./ -  Видин: Първа; Въртоп: Втора, Десета, Пета, Първа, Седма, Трета, Четвърта; Гайтанци: 213, Втора, Двадесет и Първа, Дванадесета, Деветнадесета, Десета, Единадесета, Осма, Пета, Първа, Седма, Трета, Тринадесета; Димово, Общ. Димово; Ивановци, Общ. Видин: Втора, Двадесет и Първа, Двадесет и Седма, Двадесет и Трета, Двадесет и Четвърта, Двадесет и Шеста, Дванадесета, Деветнадесета, Единадесета, Осемнадесета, Пета, Петнадесета, Първа, Седемнадесета, Стопански Двор, Трета, Тринадесета, Шеста, Шестнадесета; Синаговци: 236 , кв.21, Втора, Двадесет и Втора, Двадесет и Девета, Двадесет и Осма, Двадесет и Пета, Двадесет и Първа, Двадесет и Седма, Двадесет и Трета, Двадесет и Четвъра, Двадесет и Шеста, Двадесета, Дванадесета, Девета, Деветнадесета, Десета, Единадесета, Осма, Пета, Петнадесета, ПИ 001009 - Стоп.Двор, Площада, Първа, Седемнадесета, Седма, Стопански Двор, Трета, Тридесет и Втора, Тридесет и Девета, Тридесет и Пета, Тридесет и Първа, Тридесет и Трета, Тридесет и Шеста, Тридесета, Тринадесета, Четвърта, Четиридесет и Втора, Четиридесет и Девета, Четиридесет и Пета, Четиридесет и Първа, Четиридесет и Седма, Четиридесет и Четвърта, Четиридесет и Шеста, Четиридесета, Четиринадесета, Шеста, Шестнадесета;  Срацимир; Срацимирово: XI-82, кв.17, Втора, Девета, Десета, Жп Кантон Гара Срацимир 53, Пета, Първа, Трета, Тринадесета, Четвърта, Четиринадесета, Шеста;\r\nНа 04.12.2017 г. /08:30 - 16:15 ч./   на 05.12.2017 г. /08:30 - 16:15 ч./   на 06.12.2017 г. /08:30 - 16:15 ч./   на 07.12.2017 г. /08:30 - 16:15 ч./   на 08.12.2017 г. /08:30 - 16:15 ч./ -  Синаговци: Първа;\r\nНа 04.12.2017 г. /08:45 - 09:00 ч.; 09:00 - 16:00 ч.; 16:00 - 16:15 ч./ -  Акациево: Втора, Дванадесета, Девета, Десета, Единадесета, Осма, Пета, ПИ-27, Първа, С.Акациево, Седма, Селски път, Трета, Четвърта, Шеста;\r\nНа 04.12.2017 г. /08:45 - 09:00 ч.; 16:00 - 16:15 ч./ -  Видин;\r\nНа 04.12.2017 г. /08:45 - 09:00 ч.; 16:00 - 16:15 ч./ -  Новоселци: Видин път 1, Втора, Двадесет и Втора, Двадесет и Първа, Деветнадесета, Местн.Гено Тачевото, Осма, Петдесет и Четвърта, Петдесет и Шеста, ПИ №101, Първа, Тридесет и Втора, Тринадесета;\r\nНа 04.12.2017 г. /09:00 - 16:00 ч./   на 05.12.2017 г. /09:00 - 16:00 ч./   на 06.12.2017 г. /09:00 - 16:00 ч./   на 07.12.2017 г. /09:00 - 16:00 ч./   на 08.12.2017 г. /09:00 - 16:00 ч./ -  Кошава: Двадесет и Втора, Двадесета, Дванадесета, Деветнадесета, Единадесета, Петнадесета, Първа, Седемнадесета, Тридесет и Пета, Тридесет и Първа, Тринадесета, Четвърта;\r\nНа 08.12.2017 г. /09:30 - 10:30 ч.; 14:00 - 14:30 ч./ -  Видин: Акад.Стефан Младенов, Безименна, Заводско Селище, Имот 10971.157.14 М.Шуговец, Парцел 10971.502.972, Цар Иван Асен II, Южна Пром.Зона, Южна Промишлена Зона;\r\nНа 08.12.2017 г. /09:30 - 10:30 ч.; 14:00 - 14:30 ч./ -  Петрич, Общ. Петрич: Цар Борис III;\r\nНа 08.12.2017 г. /10:30 - 14:00 ч./ -  Видин: Южна Пром.Зона;Община Кула   \r\nНа 06.12.2017 г. /13:00 - 14:00 ч./ -  Подгоре: Александър Стамболийски, Антон Страшимиров, Бдин, Боян Чонос, Бузлуджа, Васил Коларов, Васил Левски, Видин, Вит, Георги Бенковски, Георги Димитров, Георги Кирков, Георги С.Раковски, Иван Вазов, Искър, Йоло Гергов, Йосиф В.Сталин, кв.7, Ленин, Любен Каравелов, Марица, МиXаил Здравков, Огоста, Осъм, Пейо К.Яворов, Перчо Йорданов, Пирин, Рила, Седемнадесет Партизани, Стара Планина, Стопански Двор, Стоян Милков, Тодор Петров, Xристо Ботев, Царевец, Черно Море, Юрий Гагарин;\r\n Раковица: 236005, Втора, Двадесет и Девета, Двадесет и Осма, Двадесет и Пета, Двадесет и Първа, Двадесет и Седма, Двадесет и Шеста, Дванадесета, Девета, Деветнадесета, Десета, Единадесета, Осемдесет и Девета, Осемдесет и Осма, Осемдесет и Трета, Осемнадесета, Осма, Пета, Петдесет и Втора, Петдесет и Девета, Петдесет и Осма, Петдесет и Първа, Петдесет и Седма, Петдесет и Трета, Петдесет и Шеста, Петдесета, Петнадесета, Първа, Седемдесет и Втора, Седемдесет и Пета, Седемдесет и Трета, Седемдесет и Шеста, Седемдесета, Седемнадесета, Седма, Стопански Двор, Трета, Тридесет и Втора, Тридесет и Девета, Тридесет и Осма, Тридесет и Пета, Тридесет и Първа, Тридесет и Седма, Тридесет и Трета, Тридесет и Четвърта, Тридесет и Шеста, Тридесета, Тринадесета, Четвърта, Четиридесет и Втора, Четиридесет и Девета, Четиридесет и Осма, Четиридесет и Пета, Четиридесет и Първа, Четиридесет и Седма, Четиридесет и Трета, Четиридесет и Четвърта, Четиридесет и Шеста, Четиридесета, Четиринадесета, Шеста, Шестдесет и Втора, Шестдесет и Девета, Шестдесет и Осма, Шестдесет и Пета, Шестдесет и Първа, Шестдесет и Седма, Шестдесет и Трета, Шестдесет и Шеста, Шестдесета, Шестнадесета; Старопатица: Втора, Двадесет и Втора, Двадесет и Девета, Двадесет и Осма, Двадесет и Пета, Двадесет и Първа, Двадесет и Седма, Двадесет и Трета, Двадесет и Четвърта, Двадесет и Шеста, Двадесета, Дванадесета, Девета, Деветнадесета, Десета, Единадесета, Осемнадесета, Осма, Пета, Петнадесета, Първа, Седемнадесета, Седма, Трета, Тридесета, Тринадесета, УПИ, Четвърта, Четиринадесета, Шеста, Шестнадесета; Толовица: Валентина Терешкова, Ленин, Първа, Трета, Xристо Ботев, Юрий Гагарин; Цар Шишманово: 070134, Алеко Константинов, Александър Стамболийски, Васил Коларов, Вела Пеева, Георги Бенковски, Георги Димитров, Георги Кирков, Димитър Благоев, Ленин, Лиляна Димитрова, Малчика, Мико Нинов, Митко Палаузов, Петко Р.Славейков, Стефан Караджа, Xаджи Димитър, Xристо Ботев, Черни Връх; Шишманово;Община Ново село   \r\nНа 04.12.2017 г. /09:00 - 16:00 ч./   на 05.12.2017 г. /09:00 - 16:00 ч./   на 06.12.2017 г. /09:00 - 16:00 ч./   на 07.12.2017 г. /09:00 - 16:00 ч./   на 08.12.2017 г. /09:00 - 16:00 ч./ -  Ново Село, Общ. Ново Село: XI, АрXитект Илия Попов, ВиXрен, Гоце Делчев, Искър, Козлодуй, Мизия, Огоста, Околовръстна, Радецки, УПИ XI кв.1, Филип Тотю, Xристо Смирненски, Цар Иван Шишман, Цар Симеон I, Шипка.", "date": "2017.12.01", "title": "Възможни са временни прекъсвания на електрозахранването на територията на област Видин в периода 4 – 8 декември"}
{"url": "http://www.focus-news.net/news/2017/12/01/2462900/poslanik-nargiz-gurbanova-prez-dekemvri-organizirame-reditsa-meropriyatiya-predstavyashti-azerbaydzhanskata-istoriya-literatura-kultura-muzika-i-kuhnya.html", "text": "Културата е от решаващо значение за изграждане на дълготрайни отношения с други страни, тъй като помага за насърчаване на диалога и взаимното разбирателство. Това каза в интервю за Агенция „Фокус“ посланикът на Азербайджан в България Наргиз Гурбанова. „Почти всеки месец посолството на Азербайджан организира мероприятия, целящи да представят азербайджанската история, литература, култура, музика, кухня пред нашите български приятели и чужденци, живеещи в красивата ви страна. Декември не прави изключение“, отбеляза тя. „На 2 декември 2017 г. ще се проведе едночасов майсторски клас по азербайджански спиртни напитки в рамките на петия Балкански фестивал на ракията и спиртните напитки (Ракия Фест 2017 г.) Посетителите ще имат възможност да се запознаят с историята, традициите и настоящото развитие на винопроизводството в Азербайджан и да изследват състава и технологията на азербайджанските спиртни напитки“, съобщи  посланик Наргиз Гурбанова, като допълни, че презентацията ще бъде последвана от дегустация на селекция от азербайджански спиртни напитки. На следващия ден, 3 декември, посолството на Азербайджан ще вземе участие в Годишния благотворителен базар, организиран от Международния женски клуб - София. „Опитът ни от предишни години сочи, че това е едно от най-популярните събития в столицата, на което се набират и даряват средства за благотворителни каузи в България, с акцент върху девиза, че съединението прави силата“, посочи посланик Гурбанова. „В същото време Базарът предоставя възможност на страните по света да представят гордо своите ръчно изработени продукти, сувенири, национална кухня, облекло, литература, култура и традиции“, обяви тя и покани всички да посетят това събитие и да се насладят на топлата и гостоприемна атмосфера на щанда на Азербайджан, представящ сувенири и вкусове на азербайджански ястия като плов, долма, куку и сладки.", "date": "2017.12.01", "title": "Посланик Наргиз Гурбанова: През декември организираме редица мероприятия, представящи азербайджанската история, литература, култура, музика и кухня"}
{"url": "http://www.focus-news.net/news/2017/12/01/2462901/tass-ek-ne-komentira-datskiya-zakon-za-teritorialnite-vodi-koyto-mozhe-da-vazprepyatstva-proekta-za-severen-potok-2.html", "text": "Европейската комисия следи внимателно ситуацията около изпълнението на проекта за „Северен поток 2“, но не коментира новия датски закон, който позволява на властите на скандинавското кралство да закрие териториалните води за газопровода. Това заявиха за руската агенция TACC от пресслужбата на ЕК. \r\n„ЕК следи отблизо развитието на ситуацията около проекта „Северен поток 2“, който може да има значително политическо и икономическо влияние на страните от Европейския съюз. Що се отнася до приетия в Дания закон, няма да коментираме вътрешните процедури на държавата, която решава по суверенен път въпросите за гарантиране на националната сигурност“, отбелязаха от ЕК. Агенция „Фокус“ припомня:\r\nВ четвъртък, 30 ноември, парламентът на Дания прие закон, който може да доведе до забрана за полагане на газопроводи за „Северен поток 2“ в териториалните води на скандинавското кралство.\r\nМярката позволява на правителството да забрани проекта за тръбопровода на база съображения за сигурност или стратегия за външна политика. До този момент тези две причини не се считаха като основателни за регулаторите да забранят преминаването на газопровода през датските териториални води.Тереза Герова", "date": "2017.12.01", "title": "ТАСС: ЕК не коментира датския закон за териториалните води, който може да възпрепятства проекта за „Северен поток 2“"}
{"url": "http://www.focus-news.net/news/2017/12/01/2462902/d-r-mariya-kamenova-rzi-montana-razrastva-se-epidemiyata-ot-hepatit-a-v-kvartal-kosharnik-zarazeni-sa-obshto-15-dushi.html", "text": "Разраства се епидемията от хепатит „А” в монтанския квартал „Кошарник”, броят на заразените достига 15 души. Това каза за Радио „Фокус“ – Видин д-р Мария Каменова, заместник-директор на РЗИ – Монтана. Тя посочи, че за периода от 27 октомври до края на ноември са регистрирани още 8 нови случая. „7 са случаите на хепатит „А” в ромския квартал „Кошарник“ на Монтана към 26 октомври тази година. Всичките случаи, които бяха констатирани тогава, са на деца до 14-годишна възраст“, обясни д-р Каменова.  Новите случаи на заразените с хепатит се отнасят за четири деца до 4-годишна възраст, две деца от 5 до 9 години и две деца от 15 до 19 години. „Две от децата посещават училища в Монтана, като в тези учебни заведения са предприети съответните мерки“, увери д-р Каменова. \r\nМъж на 51-годишна възраст от квартала също вероятно е сред заразените с хепатит „А”, но се очаква при него да излязат серологичните изследвания, за да се потвърди окончателно болестта. От Регионалната здравна инспекция са установили, че Община Монтана е предприела мерки в квартал „Кошарник“ и всеки месец се извършва масивна дезинфекция на улиците и дворовете на семействата, в които има регистрирани случаи на хепатит „А”. Само в две семейства е установено, че има случаи на повече от един заболял, останалите случаи са в различни семейства от квартала. От РЗИ съобщиха, че продължават да следят ситуацията в квартала, като всеки последен регистриран случай на хепатит „А” удължава инкубационния период за наблюдение с още 45 дни.\r\nАнна ЛОЗАНОВА", "date": "2017.12.01", "title": "Д-р Мария Каменова, РЗИ – Монтана: Разраства се епидемията от хепатит „А” в квартал „Кошарник”, заразени са общо 15 души"}
{"url": "http://www.focus-news.net/news/2017/12/01/2462903/sport-olivie-zhiru-vleze-v-top-4-po-golove-za-arsenal.html", "text": "Влезлият като резерва след почивката Оливие Жиру вкара два гола за успеха на Арсенал с 5:0 срещу Хъдърсфийлд и така увеличи общата си сметка за клуба на 103 попадения. Французинът подобри постижението на легендарния нападател на „топчиите\" Денис Бергкамп, който има 102 гола под ръководството на Арсен Венгер. В ерата на френския мениджър в северен Лондон, Жиру се нарежда в Топ 4 след Тио Уолкът (107), Робин ван Перси (132) и абсолютния рекордьор с 228 гола Тиери Анри. Иначе, Лаказет откри головата фиеста за Арсенал с петия си гол в домакински мач във Висшата лига, повече от всеки друг футболист този сезон. Санчес и Йозил добавиха по още един, като германецът направи и две асистенции в мача. Вчера обаче стана ясно, че чилийската звезда, също както и Лаказет, имат проблеми с контузии и може да пропуснат дербито срещу Манчестър Юнайтед.\r\nВенцислав ДРАГОМАНОВ", "date": "2017.12.01", "title": "Спорт: Оливие Жиру влезе в \"Топ 4\" по голове за Арсенал"}
{"url": "http://www.focus-news.net/news/2017/12/01/2462904/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-vratsa-v-perioda-4-8-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти, съобщиха от пресцентъра на дружеството. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.\r\nВъв връзка с осъществяване на посочените по-долу планирани прекъсвания на електрозахранването на територията на област Враца за периода 4 – 8 декември включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани дейности. Община Бяла Слатина   \r\nНа 04.12.2017 г. /08:00 - 16:30 ч./   на 05.12.2017 г. /08:00 - 16:30 ч./   на 06.12.2017 г. /08:00 - 16:30 ч./   на 07.12.2017 г. /08:00 - 16:30 ч./   на 08.12.2017 г. /08:00 - 16:30 ч./ -  Бъркачево: 9-ти Май, Александър Стамболийски, Васил Коларов, Васил Левски, Георги Димитров, Здравец, Любен Каравелов, Маршал ТолбуXин, Опълченска, Роза, Скът, Странджа, Xан Аспарух;Община Враца   \r\nНа 06.12.2017 г. /09:30 - 14:00 ч./ -  Баница: 9-ти Септември, Александър Стамболийски, Батак, Ботуня, Брацигово, Бузлуджа, Васил Коларов, ВиXрен, Волга, Гео Милев, Георги Димитров, Димитър Благоев, Димитър Георгиев, Еделвайс, Здравец, Ивайло, Иван Вазов, Иван Нивянин, Иглика, Йордан Лютибродски, Комсомолска, Лена, Лозенец, Местност Банята, Местност Край Село, Местност Селски Площад, Милин Камък, Мир, Никола Вапцаров, Никола Марков-Колката, Нил, Одрин, Пети Конгрес, Петко Р. Славейков, Преслав, Радецки, Райко Даскалов, Рила, Роза, Скът, Спортна, Струма, Тракия, Трапезица, Xан Аспарух, Xристо Ботев, Цар Асен, Цар Калоян, Чапаев, Шипка;\r\nНа 04.12.2017 г. /09:00 - 11:00 ч./ -  Враца: Граф Игнатиев, Никола Занкин, Преслав, Райко Алексиев, Река Лева, Xристо Ботев;\r\nНа 04.12.2017 г. /13:00 - 15:00 ч./ -  Враца: Втори Юни, Ген. Леонов;\r\nНа 05.12.2017 г. /09:00 - 13:00 ч./ -  Враца: Беласица, Васил Кънчов, Вилна Зона Врачански Балкан, Вратица, Георги Апостолов, Драган Цанков, Източна Промишлена Зона, Местност Вратцата-Лудо Езеро, Младостт, Никола Вапцаров, Скакля;\r\nНа 05.12.2017 г. /09:00 - 13:00 ч./ -  Згориград: Местност Гарванец;\r\nНа 05.12.2017 г. /09:15 - 13:00 ч./ -  Враца: Xристо Ботев;\r\nНа 05.12.2017 г. /09:15 - 13:00 ч./ -  Згориград: Александър Стамболийски, Боров Камък, Буковец, Васил Коларов, Васил Левски, Веслец, Вола, Вратица, Гаврил Генов, Ген.Иван Кинов, Георги Бенковски, Георги Дамянов, Георги Димитров, Георги Проданов, Георги С. Раковски, Димитър Благоев, Здравец, Иван Вазов, Иван Нивянин, Извън Регулацията, Йордан Лютибродски, Крайречна, Леденика, Любен Каравелов, Марин Xристов, Местност Басейна, Местност Гарванец, Местност Кошара, Местност Лагера, МинзуXар, Околчица, Панайот Волов, Плакалница, Радан Войвода, Река Лева, Ръжище, Седмочисленици, Синчец, Xан Аспарух, Xристо Ботев, Цар Калоян, Цар Симеон I-ви, Цеко Павлов;\r\nНа 06.12.2017 г. /09:30 - 14:00 ч./ -  Враца: Амур, Ангел Грамчев, Имот №9440172, Индустриална, Сениче, Стоян Ц. Даскалов, Череша;\r\nНа 06.12.2017 г. /09:30 - 14:00 ч./ -  Голямо Пещене: Ален Мак, Арда, Баба Тонка, Байкал, Бузлуджа, България, Васил Коларов, Васил Левски, Вежен, Верила, Веслец, Витоша, ВиXрен, Владая, Волга, Възраждане, Гео Милев, Георги Бенковски, Георги Димитров, Георги С. Раковски, Дружба, Еделвайс, Елин Пелин, Есперанто, Ивайло, Иван Вазов, Иглика, Калиакра, Камчия, Ком, Лазар Петров, Ленин, Любен Каравелов, Местност Селскостопански Двор, Мир, Найден Геров, Никола Вапцаров, Нил, Орешака, Полето, Речка, Роза, Розова Долина, Ропотамо, Руен, Скът, Средна Гора, Страцин, Теменуга, Xан Аспарух, Xристо Ботев, Цар Калоян;\r\nНа 06.12.2017 г. /09:30 - 14:00 ч./ -  Гоце Делчев: Драма;\r\nНа 06.12.2017 г. /09:30 - 14:00 ч./ -  Мало Пещене: Александър Стамболийски, Васил Левски, Георги Димитров, Иван Вазов, Иван Нивянин, Ком, Косматица, Лазар Петров, Местност ВXода на Селото, Околчица, Орешака, Скът, Трапезица, Xристо Ботев, Цар Асен, Шипка;\r\nНа 06.12.2017 г. /09:30 - 14:00 ч./ -  Мраморен: Алеко Константинов, Александър Стамболийски, Амур, Ангел Вешев, Антон Иванов, Баба Тонка, Байкал, Батак, Бачо Киро, Беласица, Бистрица, Божур, Бузлуджа, Бързия, Вешо Ангелов, Вит, ВиXрен, Волга, Георги Бенковски, Георги Димитров, Димитър Благоев, Драва, Дружба, Иван Стоянов, Казашка, Камчия, Клокотница, Кокиче, Ком, Люлин, Люляк, Мак, Марица, Местност Голямо Пещене, Милин Камък, Мир, Младен Георгиев, Мраморчица, Мургаш, Найден Миков, Нено Георгиев, Одрин, Опълченска, ОряXовска, Пирин, Рашко Гергов, Река Амур, Рупите, Тинтява, Xан Аспарух, Xристо Ботев, Цар Асен, Цар Калоян, Чапаев, Юрий Венелин;\r\nНа 06.12.2017 г. /09:30 - 14:00 ч./ -  ОXоден: 20-ти Фефруари, 9-ти Септември, Балкан, Бачо Киро, Божур, Бузлуджа, Георги Димитров, Гладно Поле, Детелина, Иван Нивянин, Искър, Йордан Лютибродски, Камен Дол, Комсомолска, Максим Горки, Малчика, Местност Военните, Митко Палаузов, Никола Марков-Колката, Осогово, Петър Дилов, Ропотамо, Септември, Скът, Xан Аспарух, Xристо Ботев, Чапаев;\r\nНа 07.12.2017 г. /09:00 - 09:15 ч.; 09:15 - 15:45 ч.; 15:45 - 16:00 ч./ -  Згориград;\r\nНа 07.12.2017 г. /09:00 - 09:15 ч.; 15:45 - 16:00 ч./ -  Враца: 28-Ми Октомври, Авлига, Безименна, Вилна Зона Врачански Балкан, Илинден, Местност Рудник Плакалница;\r\nНа 07.12.2017 г. /09:15 - 15:45 ч./ -  Враца: 28-Ми Октомври, Авлига, Безименна, Вилна Зона Врачански Балкан;\r\nНа 08.12.2017 г. /09:00 - 09:15 ч.; 09:15 - 15:45 ч.; 15:45 - 16:00 ч./ -  Враца: Вилна Зона Врачански Балкан;\r\nНа 08.12.2017 г. /09:00 - 09:15 ч.; 09:15 - 15:45 ч.; 15:45 - 16:00 ч./ -  Згориград: 005073 С Екатте 30606, М.Църквище;Община Мездра   \r\nНа 05.12.2017 г. /08:45 - 09:30 ч.; 09:30 - 15:30 ч.; 15:30 - 16:30 ч./ -  Роман: 068031, М.&Quot; Долно Присое; Жил.Блок Казармите, Xристо Ботев, Xубавенско Шосе.", "date": "2017.12.01", "title": "Възможни са временни прекъсвания на електрозахранването на територията на област Враца в периода 4 – 8 декември"}
{"url": "http://www.focus-news.net/news/2017/12/01/2462905/burgas-sas-zapoved-na-kmeta-dimitar-nikolov-6-dekemvri-e-opredelen-za-neucheben-den-po-povod-praznika-grada.html", "text": "Със заповед на кмета Димитър Николов и тази година ще бъде спазена традицията 6 декември да е неучебен ден за всички ученици на територията на община Бургас. Това съобщиха от пресцентъра на Общината. Никулден се пада в сряда следващата седмица. Метеорологичните прогнози засега показват приятно време в този ден, така че свободните от занятия ученици могат да се включат активно в събитията, посветени на празника на Бургас.", "date": "2017.12.01", "title": "Бургас: Със заповед на кмета Димитър Николов 6 декември е определен за неучебен ден по повод празника града"}
{"url": "http://www.focus-news.net/news/2017/12/01/2462906/vma-otbelyaza-126-godini-ot-sazdavaneto-si.html", "text": "Военномедицинска академия (ВМА) отбеляза 126 години от създаването си – повод за гордост и голяма отговорност. “Ние сме толкова големи, защото стоим на раменете на нашите предшественици и затова виждаме надалеч”, е мотото на всички лекари, а целта е една - да надграждат постигнатото. Това съобщиха от пресцентъра на ВМА. Тържественото честване започна с полагане на венци пред паметника на загиналите медицински чинове пред сградата на болницата и продължи с събрание на личния състав на ВМА, с участието и на официалните гости.\r\n\"ВМА е институция сама по себе си, но тя е нищо без своите прекрасни лекари, сестри и санитари. ВМА сама определя модата в медицинската наука в България и получаваме признание от абсолютно всички. Ние сме незаобиколим фалктор в това отношение, като се нареждаме сред високотехнологичните болници\", заяви при откриването на тържественото събрание полк. проф. д-р Венцислав Мутафчийски, д.м.н., FACS – ВРИД началник на ВМА. Той направи кратък отчет за финансовото състояние на лечебното заведение, като прогнозира, че до края на годината и оставащите дългове ще бъдат изплатени.\r\n\"След финансовата стабилност, като приоритет си поставихме кадрите и съхраняване на най-добрите лекари, които формират името на ВМА. В тази връзка бяха направени редица поощрителни възможности за достойно заплащане на труда\", подчерта проф. Мутафчийски. По отношение анализа на бъдещето на кадрите във ВМА, той припомни, че още по времето, когато болницата се оглавяваше от проф. Николай Петров, е взето решение за обучението на собствени кадети. \"И това вече е факт, госпожи и господа. Нека аплодираме първия в историята на България випуск на ВМА. Те са наистина много мотивирани и смели млади хора, защото тръгнаха да проправят път за нещо, което досега не е правено в България. Засега те се справят чудесно\", посочи още проф. Мутафчийски. Според представената от него статистика, ВМА продължава да се ползва с доверието на своите пациенти, отчитайки увеличаване на техния брой:  \"13 000 са пренасочените пациенти от цялата страна към ВМА като последна инстанция. Това е доверието на пациентите, а то е най-важният критерий дали сме добри\".\r\n\"Разбира се, имаме и проблеми. Справяйки се с тежките задачи по дълговата криза, която вече е затворена страница, не можехме да обърнем внимание на много от нуждите за ремонти, подмяна на апаратура и т.н. Няма да забравя, когато генерал Петров даваше първите отчети и те бяха катастрофални – за дълговете, за безизходицата. Вие го изживяхте с нас. Тогава той казваше: Искам да дойде времето, когато да можем да мечтаем. Аз мисля, госпожи и господа, че е време да мечтаем\", заключи полк. проф. Венцислав Мутафчийски.\r\n\"За мен е истинска чест да бъда сред вас. Този празник е повод за гордост за всеки от вас, защото повече от век военна болница създава медицински еталони. Тя е символ на доверие, престиж и професионализъм\", коментира в приветствието си към личния състав на болницата Цвета Караянчева, председател на Народното събрание на Република България.\r\n\"Да си лекар под пагон не е избор на професия или мечта за кариера. Да си лекар под пагон е синоним на храброст, мъжество, себеотрицание, висок морал. Всеки от вас заслужава уважение, признателност, респект към вашата мисия да пазите здравето на хората, да отнемате болката, да пазите надеждата и вярата. Да бъдете приятели, понякога изповедници\", допълни още тя. По думите й, освен ковачница на кадри, ВМА е и ковачница на лидери. Днес ВМА е част от системата на сигурността на България. \"Казват, че няма незаменими хора, че има незабравими. Пожелавам ви да бъдете незабравими от всеки един пациент, на когото сте дали здраве и живот\", заяви още Караянчева и връчи на началника на ВМА почетен плакет на Народното събрание.\r\nБлагодарности към всички служители на ВМА за денонощния им труд отправи и столичният кмет Йорданка Фандъкова. \"За всички е ясно, че ВМА е еталон на здравеопазването у нас и въпреки, че тя е национална, аз смея да твърдя, че при нужда всички софиянци се оправяме именно към ВМА. Искам специално да поздравя началника проф. Венцислав Мутафчийски за това, което чухме. Поздравления за това и пожелания за реализация на смелите мечти, защото съм сигурна, че имате много ясен план за действие\", коментира столичният градоначалник и благодари на ръководството на ВМА за подкрепата за провеждането за поредната кампания за профилактика на рака на млечната жлеза.\r\nПоздравления от името на министъра на отбраната поднесе заместникът му Анатолий Величков. \"ВМА е един висок еталон. Тя е част от здравната архитектура на нашата българска държава. Ние се гордеем с вас. Българската армия има няколко мисии, които се допълват с най-важната, която вие изграждате – мисия здраве. Искам да споделя още нещо – вие сте изградили още една неподозирана за много хора мисия – тази да помагате на българите извън днешните граници на българската държава. Благодаря ви, проф. Мутафчийски\", коментира заместник-министър Анатолий Величков.\r\n\"Гордеем се и с това, че за първи път се направи една решителна крачка в псоока на това да бъдат изградени мотивирани, боеспособни военни лекари. Убеден съм, че с този ентусиазъм, който виждаме в очите на тези млади хора, вие ще успеете да ги мотивирате и те ще станат достойни последователи на военните лекари, дали живота си по фронтовете за свободата на България\", подчерта още заместник-министърът и добави:\r\n\"Като заместник-министър на отбраната отговарям за ресурсите. Затова средствата на българския данъкоплатец да се харчат ефикасно и ефективно. Ръководството на ВМА в лицето на проф. Николай Петров и на сегашния началник проф. Венцислав Мутафчийски извършиха един героизъм – да стопят дългове от близо четвърт милиард лева с последователни действия, денонощно, да намалят тези дългове до една двадесета част от един отгромен размер. Тези хора извършиха героизъм\". \r\n\"Все така напред и успех, както досега\", пожела и заместник-министърът на здравеопазването д-р Бойко Пенков.\r\nГодишнината на лечебното заведение уважиха представители на: Президентството на Република България; Министерство на отбраната и Щаба на отбраната, Министерство на здравеопазването, Столична община, депутати; ректори на учебни заведения; представители на военни структури и други официални лица.\r\nСпециални гости на тържеството бяха студентите по специалности „Военен лекар” и „Медицинска сестра”, чието обучение стартира тази година по съвместен тристранен проект между ВМА, ВВМУ и МУ-Варна. По-рано те имаха възможност да разгледат болницата, да надникнат в ежедневието на едни от най-добрите клиники и лекари на България.", "date": "2017.12.01", "title": "ВМА отбеляза 126 години от създаването си"}
{"url": "http://www.focus-news.net/news/2017/12/01/2462907/kyustendil-oblastnoto-patno-upravlenie-se-e-angazhiralo-s-pochistvane-pri-neobhodimost-na-kritichni-uchastatsi-okolo-mostovi-saorazheniya.html", "text": "Областното пътно управление е предприело действия за организация по почистване на пътищата от паднали камъни. Това каза пред Радио „Фокус” – Кюстендил зам. областният управител на Кюстендил Райчо Цветин. По думите му към момента няма информация за възникнали проблеми по инфраструктурата в областта. Областно пътно управление се е ангажирало и с почистване на критични участъци около мостови съоръжения при необходимост. Уведомени са собствениците на язовири в региона, които трябва да извършват наблюдения и да осигурят проводимост около каналите за пропускане на необходимите количества вода. Кметовете на общини вече са създали организация за наблюдение на водните нива на язовирите и реките, а Регионална дирекция „Социално подпомагане” в Кюстендил е поела ангажимент по отношение на самотноживеещите и трудноподвижни хора.\r\nВенцеслав ИЛЧЕВ", "date": "2017.12.01", "title": "Кюстендил: Областното пътно управление се е ангажирало с почистване при необходимост на критични участъци около мостови съоръжения"}
{"url": "http://www.focus-news.net/news/2017/12/01/2462908/lav-ot-zoologicheskata-gradina-v-razgrad-e-postapil-na-lechenie-v-stolichniya-zoopark.html", "text": "Лъв, изведен от зоопарка в Разград, е постъпил за лечение и специализирани грижи в единствения национален спасителен център за екзотични животни – Зоологическата градина в София. Той е докаран със специализиран транспорт и при повишено внимание от риск за влошаване на здравословното му състояние. Това съобщиха от пресцентъра на Столична община.\r\nПри постъпване в Столичния зоопарк, лъвът Асен е диагностициран във видимо тежко физическо и психическо състояние. Към момента животното преминава през различни медицински прегледи, така че да се установи цялостното му здравословно състояние, след което комисия от ветеринарни лекари ще набележи по–нататъшни мерки за подобряването му.\r\nЛъвът е настанен в отделна сграда, където има на разположение четири големи помещения, в част от които се провеждат и поредица от рехабилитационни упражнения, за укрепване на физическото му състояние. \r\nЛъвът Асен ще остане в Столичния зоопарк до трайното подобряване на неговото състояние, след което ще бъде транспортиран до едно от убежищата за големи котки на фондация „Четири лапи\".", "date": "2017.12.01", "title": "Лъв от Зоологическата градина в Разград е постъпил на лечение в Столичния зоопарк"}
{"url": "http://www.focus-news.net/news/2017/12/01/2462909/veselka-moncheva-rzi-blagoevgrad-za-poslednite-12-mesetsa-za-spip-sa-se-izsledvali-1-463-dushi-a-polozhitelen-e-bil-rezultatat-samo-na-edin-ot-tyah.html", "text": "Регионална здравна инспекция – Благоевград отбеляза Световния ден за борба със СПИН – 1 декември. Пред ученици и студенти екипът на здравната инспекция представи дейността си по превенция на ХИВ от началото на годината, предаде репортер на Радио „Фокус“ – Пирин. Директорът на дирекция „Надзор на заразните болести“ Веселка Мончева каза, че за последните 12 месеца са се изследвали 1463 души, а положителен е бил резултата само на един от тях. „Това, което показват цифрите, е успокояващо. Заразеният е разкрил самоличността си и вече се лекува“, каза Мончева. По думите й 51% от изследвалите се са жени. „Останалата част са мъже, като най-много изследвани са във възрастовата група под 19-годишни, следвани от групата 25 - 29-годишни“, каза Мончева. Тя припомни, че мобилният кабинет за изследване КАБКИС функционира от 2005, като до момента през него са преминали близо 30 хиляди души и само четирима са били с положителен резултат за наличие на вируса СПИН. От РЗИ изтъкнаха и факта, че Благоевград е една от малкото общини в страната, в която има и успешно работеща общинска програма за превенция сред уязвимите групи. Като пример за добро сътрудничество бе дадено и доброто взаимодействие между здравната инспекция, Община Благоевград и неправителствените организации.\r\nСлед отчета бе организирано шествие, в което се включиха ученици и студенти. То премина през централната част на Благоевград и завърши пред сградата на читалището, откъдето бе спусната голяма червена панделка – символ на Световния ден за борба със СПИН.\r\nЛора КАЛЧЕВА", "date": "2017.12.01", "title": "Веселка Мончева, РЗИ – Благоевград: За последните 12 месеца за СПИП са се изследвали 1 463 души, а положителен е бил резултатът само на един от тях"}
{"url": "http://www.focus-news.net/news/2017/12/01/2462910/poslanik-nargiz-gurbanova-azerbaydzhanskata-kuhnya-e-intriguvashta-smesitsa-ot-vliyanie-na-mnogo-narodi-i-darzhavi-no-s-otlichitelen-i-unikalen-harakter.html", "text": "Азербайджанската кухня е интригуваща смесица от влияния от много народи и държави, и все пак запазва своя отличителен и уникален характер. Това каза в интервю за Агенция „Фокус“ посланикът на Азербайджан в България Наргиз Гурбанова. „В същото време много храни, които произхождат от страната ни, вече могат да се видят в кухнята на други съседни култури“, допълни тя. Посланик Гурбанова отбеляза, че азербайджанската кухня буди възхищение сред много известни исторически личности, включително популярния френски писател и готвач от XIX век Александър Дюма, известния италиански пътешественик Марко Поло, британския премиер Уинстън Чърчил и много други. По думите й към момента има повече от три хиляди записани рецепти и продукти, създадени в различни региони на Азербайджан.  „Вкусната азербайджанска кухня е богата на месо, млечни продукти, пилешко и риба, както и растителни храни (зеленчуци, билки, кореноплодни, зърнени храни). Най-популярните и известни азербайджански ястия са плов, долма, душбере, кутаб, довга, хангал, кабаб, хаш, бозбаш и др.“, разказа посланик Гурбанова. Тя обясни, че плов е класическо ястие от ориз, поръсен с шафран, кимион и сервиран с овнешко, пилешко, агнешко или говеждо месо и смес от сушени плодове и кестени, а понякога дори листни зеленчуци. „Долма е традиционната рецепта за пълнени зеленчуци. Обичайните зеленчуци, които се пълнят за долма, включват домат, чушка и патладжан. Освен това ястия от лозови или зелеви листа, увити около пълнеж, също се наричат долма. За пълнеж азербайджанците използват смесица от месо, ориз, ароматизирани с мента, див копър и други местни подправки. В допълнение в различните региони пълнежът се подготвя по различни начини, като се добавят билки, домати, сушена мента, ядки, стафиди, лимонов сок и различни подправки. Довга е традиционна азербайджанска супа от кисело мляко, приготвена с различни билки (кориандър, копър и др.), ориз и нахут. Може да се сервира топла или студена в зависимост от сезона“, разказа посланикът. Тя допълни, че шекербура и пахлава са най-популярните десерти в Азербайджан. „Шекербура е сладка питка, пълнена със стрити бадеми, лешници или орехи, смесени със захар или мед. Приготвя се с различни национални орнаменти отгоре. При приготвянето на пакхлава няколко слоя от много тънко тесто се редуват със слоеве от скълцани ядки с мед. Традиционно се сервира под формата на триъгълни парчета, украсени с ядка в центъра. Двата десерти се сервират и на пролетния празник Новруз през март“, обясни още посланик Гурбанова.", "date": "2017.12.01", "title": "Посланик Наргиз Гурбанова: Азербайджанската кухня е интригуваща смесица от влияние на много народи и държави, но с отличителен и уникален характер"}
{"url": "http://www.focus-news.net/news/2017/12/01/2462911/stara-zagora-vatreshna-proverka-na-obshtina-kazanlak-ustanovyava-prichinite-za-intsidenta-s-dvama-rabotnitsi-na-op-komunalni-deynosti-i-poddrazhka-na-infrastrukturata.html", "text": "Вътрешната проверка на Община Казанлък във връзка с инцидента от 21 ноември с двама работници от Общинско предприятие (ОП) „Комунални дейности и поддръжка на инфраструктурата“, категорично установи, че автовишката, с която се случи злополуката, е преминала ежемесечен функционален преглед на 8 ноември 2017 година, каза за Радио „Фокус“ кметът Галина Стоянова. Тя поясни, че на 16 ноември 2017 година вишката е преминала периодичен преглед от лицензирана фирма за технически надзор на повдигателни съоръжения, за което са издадени съответните ревизионни актове. Пострадалите лица са преминали през всички видове инструктаж по безопасност на труда и са били снабдени с предпазните средства, необходими за тяхната безопасност. Изпълнявали са задължения, включени в длъжностната им характеристика. \r\nСтоянова поясни още, че в момента се води досъдебно производство по случая. Проверка се извършва и от Агенция „ Инспекция по труда“. На компетентните органи е предоставена цялата необходима информация за случилото се на 21 ноември на територията на Казанлък. \r\nСлавяна ГАЙДАРОВА", "date": "2017.12.01", "title": "Стара Загора: Вътрешна проверка на Община Казанлък установява причините за инцидента с двама работници на ОП „Комунални дейности и поддръжка на инфраструктурата“"}
{"url": "http://www.focus-news.net/news/2017/12/01/2462912/smolyan-kmetat-nikolay-melemov-shte-dade-redovna-preskonferentsiya-na-4-dekemvri.html", "text": "В понеделник, 4 декември, от 11.00 часа, кметът на Смолян Николай Мелемов ще даде регулярна пресконференция в 247 зала на Община Смолян. Това съобщиха от пресцентъра на Общината.", "date": "2017.12.01", "title": "Смолян: Кметът Николай Мелемов ще даде редовна пресконференция на 4 декември"}
{"url": "http://www.focus-news.net/news/2017/12/01/2462913/sayuzat-hdshss-ignorira-gnevnoto-izyavlenie-na-martin-shults-i-postavi-yasno-tselite-si-obzor.html", "text": "Медиен доклад за даването на „зелена светлина“ на преговорите за съставяне на нова голяма коалиция между Съюза (ХДС/ХСС) и Германската социалдемократическа партия (ГСДП) предизвика истинска политическа буря в Берлин.\r\nВ обедните часове на петък, 1 декември, вестник  публикува статия, в която съобщи, че между двете водещи германски партии е постигнато споразумение за стартиране на преговори за новото германско правителство. \r\nСъгласно информацията, която представи редакцията, партийните лидери Ангела Меркел (ХДС), Хорст Зеехофер (ХСС) и Мартин Шулц (ГСДП) са обсъдили всички възможни варианти за изход от безпрецедентната политическа криза, като освен нова голяма коалиция, е дискутирано правителство на малцинството и възможността за организирането на нови избори. На финала на срещата, проведена в резиденцията на президентската власт на ФРГ във вечерните часове на четвъртък, тримата са изразили съгласие да започнат разговорите за голяма коалиция. \r\n„В началото на следващата седмица партийният връх на социалдемократите ще се събере на конгрес, на който ще бъде взето решение дали партията да влезе в преговори със Съюза (ХДС/ХСС). Ако отговорът е положителен, то първите два кръга от сондажите може да бъдат проведени още преди Коледа“, написа изданието. \r\nВ рамките на прескоференция в партийната централа на Германската социалдемократическа партия (ГСДП) в Берлин, лидерът й Мартин Шулц отрече медийните доклади за постигане на съгласие за започване на преговори със Съюза (ХДС/ХСС).\r\n„Ще се придържам към споразумението за поверителност\", бяха думите, с които Шулц се обърна към журналистите.„Зелена светлина за голяма коалиция? Това мога ясно да отхвърля“, увери социалдемократът, като не изключи възможността тази информация да е подадена от кръговете на Съюза (ХДС/ХСС). \r\nПоради тази причина минути по-късно Шулц проведе телефонен разговор с Меркел, в рамките на който й е казал, че „подобно нещо е неприемливо. Който разпространява фалшиви съобщения, разрушава доверието“, категоричен бе германският социалдемократ. \r\nШулц потвърди, че ГСДП няма да бърза с взимането на решение: „Имаме действащо федерално правителство, не сме притиснати от времето“. \r\nИ все пак – лидерът на ГСДП препоръчва на партията си да започне официална дискусия с водения от канцлера Ангела Меркел политически блок. „Имаме няколко опции за формиране на правителство. Ще ги обсъдим всичките, точно това ще препоръчам на партийния връх в понеделник“, разясни Шулц. \r\nМеждувременно в редиците на Съюза (ХДС/ХСС) игнорираха гневното изявление на Мартин Шулц и поставиха ясно очертаните си цели. Фракционният лидер на Християндемократическия съюз (ХДС) Клаус Шулер заяви, че Ангела Меркел е информирала партийния връх за хода на разговорите, проведени във вечерните часове на четвъртък в резиденцията на президентската власт във ФРГ – двореца Белвю. В хода на дискусиите от страна на ХДС е демонстрирана готовност за стартирането на „сериозни преговори“ със социалдемократите за съставяне на новото германско правителство, потвърди Шулер думите на канцлера.\r\nТака топката отново бе прехвърлена в полето на социалдемократите. В началото на следващата седмица те ще обявят окончателното си решение дали ще влязат в преговори за съставяне на правителство, водено от канцлера Ангела Меркел. \r\nДебатите обаче може и да се окажат бурни. В петък Младежката организация на ГСДП застана начело в кампанията срещу съставянето на нова голяма коалиция. Младите социалдемократи публикуваха на интернет страницата си петиция под мотото #NoGroko, в които призоваха всички членове на партията да се подкрепят съпротивата им. \r\nВ текста се казва: „Ние оставаме на позицията, че оттеглянето на ГСДП от голямата коалиция е наложително и правилно“. По-нататък в документа пише, че липсата на противопоставяне между отделните политически партии в страната е допринесло за укрепването на десните популисти в Германия. \r\n„Демокрацията живее от конфронтацията на политическите лагери - и този конфликт трудно се осъществява в голяма коалиция\", пише Младежката организация на ГСДП. Ефектът от това може да се наблюдава и в други европейски страни, убедени са младите социалдемократи.\r\nПрез последните години стана ясно, че в големите коалиции „постигат малък напредък, но не взимат важните решения“. Преразпределението на богатството, инвестициите в бъдещето, борбата срещу детската бедност, по-нататъшното развитие на европейската интеграция и много други проекти изискват спешни действия, предупреждават от Младежката организация на ГСДП. Тереза Герова", "date": "2017.12.01", "title": "Съюзът (ХДС/ХСС) игнорира гневното изявление на Мартин Шулц и постави ясно целите си (ОБЗОР)"}
{"url": "http://www.focus-news.net/news/2017/12/01/2462914/burgas-kmetat-dimitar-nikolov-shte-otkrie-moderniya-ucheben-tsentar-akademiya-evropa.html", "text": "В понеделник /4 декември/, от 11.30 часа, кметът на Бургас Димитър Николов ще открие модерния учебен център „Академия Европа“ в двора на ОУ „Любен Каравелов“ в ж. к. „Възраждане“. Това съобщиха от пресцентъра на Общината. Сградата на старата баня и пространството около нея са напълно обновени. Постройката е с положена хидроизолация и въведени мерки за енергийна ефективност. \r\nУчебният център разполага с кабинети по изкуства и други видове занимания по интереси за децата, една многофункционална зала, компютърна читалня с електронна библиотека и достъпна среда за хора с увреждания. \r\nОбектът е изпълнен в рамките на проект „Подобряване качеството на образованието чрез модернизиране на образователната инфраструктура в град Бургас- І етап“ ДБФП № BG16RFOP001-1.004-0001-C01 по Оперативна програма „Региони в растеж“ 2014-2020.", "date": "2017.12.01", "title": "Бургас: Кметът Димитър Николов ще открие модерния учебен център „Академия Европа“"}
{"url": "http://www.focus-news.net/news/2017/12/01/2462915/prodalzhavat-prevantivnite-merki-na-teritoriyata-na-oblastite-plovdiv-pazardzhik-i-smolyan.html", "text": "Продължават превантивните мерки на територията на областите Пловдив, Пазарджик и Смолян, съобщиха от Областната дирекция на МВР – Пазарджик. Регионалният щаб, който обхваща и трите области, проведе заседание и днес под ръководството на заместник-министъра на вътрешните работи Стефан Балабанов. В него взеха участие директорът на Главна дирекция „Пожарна безопасност и защита на населението“ главен комисар Николай Николов, директорите на ОДМВР и РД ПБЗН в Пазарджик старши комисар Йордан Рогачев и комисар Иван Панайотов, областният управител Стефан Мирев и заместник-областния управител Йордан Кожухаров, началникът на отдел „Охранителна полиция“ комисар Иван Дончев. \r\nВ резултат на предприетите действия през изминалата нощ са уведомени всички кметове на общини и населени места за създадената организация. Дадени са указания да се определят персонално отговорници за всички големи и по-малки язовири, речни корита, основни пътища. Електроразпределително дружество е изразило готовност с допълнителни дежурни групи за отстраняване на евентуални аварии по електропреносната мрежа в трите области. За следене нивата на най-големите язовири има определени допълнително полицейски патрули, както и служители на пожарната. Всички съоръжения имат достатъчно свободни обеми и могат да поемат достатъчно количества водни маси при обилни валежи. През няколко часа събраната информация се обобщава в дежурния център, отговарящ за трите области и ситуиран в Пазарджик. Освен възможността за подаване на сигнали на телефон 112 е открит е и допълнителен телефон за възникнали проблеми в трите региона –  0888 481 353.", "date": "2017.12.01", "title": "Продължават превантивните мерки на територията на областите Пловдив, Пазарджик и Смолян"}
{"url": "http://www.focus-news.net/news/2017/12/01/2462916/sport-hofenhaym-tragna-kam-posredstvenostta.html", "text": "„Хофенхайм тръгна към посредствеността\", написа „Билд\" след загубата на тима с 0:3 от Волфсбург. Един доста тъмен обзор за отбора на Юлиан Haгелсман , който записа четвъртото си поражение в последните 10 мача в Бундеслигата, а освен това вече окончателно отпадна от Лига Европа. Тимът от Зинсхайм завърши на 4-ото място през миналия сезон още преди неговият треньор да навърши 30 години. Това беше една приказка. Но сега клубът се сблъска със суровата действителност. Никлас Зюле и Себастиян Руди, които отидоха в Байерн Мюнхен не бяха добре заместени от Хавар Нордвейт и 19-годишния Денис Гайгер. Головата ефективност на Хофенхайм спадна рязко. През миналия сезон тимът бележеше по 1,38 гола средно на мач срещу 1,08 сега. Точките са спаднали от 1,82 до 1,54. Реално разликата може и да не изглежда голяма, но Хофенхайм падна на 7-о място, макар и в една част от сезона да заемаше втората позиция. Една от причините за спада във формата на тима е евроучастието. Хофенхайм отпадна от Шампионската лига от Ливърпул, което не е срамно. Но не е нормално четвъртият в Бундеслигата да е четвърти в групата си в Лига Европа в конкуренцията на Брага, Лудогорец и Истанбул Башакшехир. А Нагелсман вече не изглежда като следващият треньор на Байерн или Дортмунд, тъй като губи своя блясък. Не може да се отрече, че той продължава да има магически докосвания от пейката. Все пак Хофенхайм вече победи два от тимовете от Топ 4, а сега му предстои двубой срещу Лайпциг, футболът обаче е непредсказуем спорт и Нагелсман е изправен пред тежка задача - да направи отново онези чудеса. Или със смяната на схемата, или с разместването на футболистите. Той трябва да приеме критиката и да измисли нещо, за да бъде считан отново за един от елитните европейски треньори.\r\nВенцислав ДРАГОМАНОВ", "date": "2017.12.01", "title": "Спорт: Хофенхайм тръгна към посредствеността"}
{"url": "http://www.focus-news.net/news/2017/12/01/2462917/op-okolna-sreda-shte-predstavi-rezultatite-ot-izpalnenieto-na-programata-na-5-dekemvri.html", "text": "На 5 декември, вторник, от 18.00 ч, в „София Хотел Балкан“, зала „Сердика“, управляващият орган на Оперативна програма (ОП) „Околна среда 2014-2020 г.“ ще представи резултатите от изпълнението на програмата на годишно информационно събитие. Това съобщиха от пресцентъра на Министерството на околната среда и водите. Ще присъстват бенефициенти, представители на местната власт и ръководители на управляващите органи на оперативните програми по структурните и инвестиционните фондове на Европейския съюз.", "date": "2017.12.01", "title": "ОП „Околна среда“ ще представи резултатите от изпълнението на програмата на 5 декември"}
{"url": "http://www.focus-news.net/news/2017/12/01/2462918/yambol-dve-dereta-sa-pochisteni-v-straldzha-i-kamenets.html", "text": "Две дерета са почистени в Стралджа и Каменец, съобщиха от пресцентъра на Община Стралджа. Затлачени и обрасли с растителност, която спира движението на водата, години наред е създавала предпоставки за наводнения на жилищните квартали в близост. Деретата не са почиствани поне от 20 години, което е наложило и спешни действия. След възлагане на фирма със собствени средства от бюджета общината реализира почистването. Така дере - 2 в Стралджа, участък с дължина 485 м, който не е с бетонирано дъно, е вече обезопасено. От северната част на Каменец, до края на селото, ръкава на дерето с дължина 636 м също е почистен и е ликвидирана опасността от заливане дворовете на хората.", "date": "2017.12.01", "title": "Ямбол: Две дерета са почистени в Стралджа  и Каменец"}
{"url": "http://www.focus-news.net/news/2017/12/01/2462919/aktsenti-v-predavaneto-105-godini-svoboda-na-radio-fokus-pirin.html", "text": "„Човек со звезда“ – така бива наричан Борис Сарафов, български революционер, войвода и ръководител на Върховния македоно-одрински комитет и Вътрешната македоно-одринска революционна организация, за който започнахме да ви разказваме в миналото издание на предаването „105 години свобода“ на Радио „Фокус“ – Пирин. Именно за него продължаваме да говорим и днес. Наш гост е Елена Александрова, историк и уредник в Регионален исторически музей – Благоевград, от която ще научим повече не само за живота на Сарафов, но и за това какво се съхранява в културната институция, свързано с делото на големия български герой.\r\nВие, нашите, слушатели също може да коментирате темата ни днес на телефоните в студиото 0885 303 373 и 073 88 55 81, също така може да ни пишете на емайл: рirin@focus-news.net.\r\nПредаването „105 години свобода“ се излъчва на честотите на Радио „Фокус“ – Пирин всеки петък от 16:00 до 17:00 часа с водещ Ливия Нинова.", "date": "2017.12.01", "title": "Акценти в предаването „105 години свобода” на Радио „Фокус” – Пирин"}
{"url": "http://www.focus-news.net/news/2017/12/01/2462920/poslanik-nargiz-gurbanova-istoriyata-na-azerbaydzhan-e-nerazrivno-svarzana-s-kultiviraneto-na-narove-koeto-datira-ot-vekove.html", "text": "Историята на Азербайджан е неразривно свързана с култивирането на нарове, което датира от векове. Това каза в интервю за Агенция „Фокус“ посланикът на Азербайджан в България Наргиз Гурбанова. „В началото на ноември по време на събирането на реколтата от нар се проведе фестивалът на нара в Гьойчай. Многообразни сортове нарове, отглеждани в различни села на Гьойчай и продуктите, изработени от нар, бяха показани на изложението, което се проведе на градския площад в Гьойчай. Панаирът е последван от изпълнения на млади спортисти и концерти“, разказа посланик Гурбанова. Тя отбеляза, че наровете са национален символ в Азербайджан. „Смята се, че страната е единствената, в която се отглеждат всички сортове и че Гьойчай е столицата на нара в Азербайджан. Този фестивал е едно от най-очакваните събития извън Баку“, допълни посланикът. По думите й Азербайджан може да има реколта от повече от 40 000 тона сочни и вкусни нарове. „Нарът се смята за един от най-полезните плодове, а сокът му съдържа комплекс от витамини и минерали с минимални калории. Нарът от Гьойчай е известен в цял свят и се е превърнал в синоним на „истински азербайджански нар“, високо ценен навсякъде по света“, посочи още тя, като допълни и че, отглеждането, производството, събирането, съхранението, преработката, опаковането, етикетирането и износът на нар и продукти от нар в Азербайджан вече са съобразени със стандартите на Европейския съюз.", "date": "2017.12.01", "title": "Посланик Наргиз Гурбанова: Историята на Азербайджан е неразривно свързана с култивирането на нарове, което датира от векове"}
{"url": "http://www.focus-news.net/news/2017/12/01/2462921/sofiya-otmenya-se-nasrochenoto-za-dnes-praznichno-sabitie-za-vklyuchvane-na-svetlinite-na-elhata-pred-ndk-zaradi-meteorologichnata-obstanovka.html", "text": "Във връзка с неблагоприятната метеорологична обстановка се отменят предвидените празнична музикално-танцова програма, запалването на светлините на коледната елха на град София и заря, които трябваше да се реализират днес в парка пред Националния дворец на културата (НДК). Това съобщиха от пресцентъра на Столична община. Новата дата и час за провеждане на събитието ще бъдат оповестени допълнително.", "date": "2017.12.01", "title": "София: Отменя се насроченото за днес празнично събитие за включване на светлините на елхата пред НДК, заради метеорологичната обстановка"}
{"url": "http://www.focus-news.net/news/2017/12/01/2462922/burgas-apelativniyat-sad-potvardi-uslovno-nakazanie-na-nadziratel-za-podkup.html", "text": "Въззивен състав на Апелативен съд – Бургас потвърди присъда на ОС – Бургас, с която на надзирателя Валентин В. е наложеното условно наказание за подкуп. Това съобщиха от пресцентъра на Апелативен съд - Бургас. На 31 декември 2012 г. Валентин В. в качеството си на длъжностно лице – надзирател І-ва степен в Затвора-Бургас, приел от Стойко З. от гр. Бургас дар – парична сума в размер на 200.00 лв., който не му се следва, защото е нарушил службата си, като приел и съхранявал вещи – две бутилки с вместимост 0,5 литра всяка с алкохол и мобилен телефон „Алкател“, заедно с батерия и зарядно устройство, за да ги внесе в Затвора-Бургас и да ги предаде на лишения от свобода Иван С.\r\nПодсъдимият е осъден на лишаване от свобода за срок от една година и шест месеца и глоба в размер на 1500 лева. Съдът е отложил изпълнението на наложеното наказание за срок от три години. Валентин В.е лишен от правото да заема длъжност като държавен служител в ГДИН и МВР за срок от три години.\r\nВъззивната инстанция споделя напълно становището на първата, според което безспорно и убедително е доказано, че Валентин В е автор на престъплението. В случая е налице най-често срещаната форма на изпълнителното деяние на пасивния подкуп – приемането на облагата. Самият подсъдим не признава получаването на вещите и паричната сума, както и връзката им с извършената от него дейност по служба.\r\nСтановището на втората инстанция е, че Валентин В. е съзнавал общественоопасния характер на деянието, предвиждал е и е искал настъпването на противоправните последици.\r\nВсички данни по делото несъмнено сочат, че 42-годишния мъж, с трудов стаж като надзирател около 15 години, ясно е съзнавал, че върши нещо недопустимо и непозволено от закона, приемайки материалната облага, за нарушаване на службата си, се казва в решението на АС – Бургас\r\nПостановеният съдебен акт подлежи на обжалване и протест пред ВКС в 14-дневен срок от съобщаването на страните.", "date": "2017.12.01", "title": "Бургас: Апелативният съд потвърди условно наказание на надзирател за подкуп"}
{"url": "http://www.focus-news.net/news/2017/12/01/2462923/afp-delegatsiyata-na-pravitelstvoto-v-damask-mozhe-da-preustanovi-uchastieto-si-v-mirnite-pregovori-v-zheneva.html", "text": "Делегацията на правителството в Дамаск, която участва във водените под егидата на ООН мирни преговори в Женева, ще се върне в Сирия за почивните дни и ще реши дали ще се завърне в швейцарския град за продължаване на разговорите, предава AFP, като се позовава на представител на сирийската делегация. \r\nБашар ал-Джафари заяви пред репортери, че екипът му ще се оттегли в събота от разговорите и че „Дамаск ще реши\" дали делегатите да се върнат и на масата за преговори следващия вторник.Тереза Герова", "date": "2017.12.01", "title": "AFP: Делегацията на правителството в Дамаск може да преустанови участието си в мирните преговори в Женева"}
{"url": "http://www.focus-news.net/news/2017/12/01/2462924/pernik-kmetat-vyara-tserovska-i-ekipat-y-napraviha-inspektsiya-na-yazovir-studena-zaradi-vazniknalo-naprezhenie-sred-grazhdanite-poradi-loshite-meteorologichni-usloviya.html", "text": "Кметът Вяра Церовска и екипът й направиха инспекция на язовир „Студена“ заради възникнало напрежение сред гражданите на Перник поради лошите метеорологични условия. Това съобщиха от Община Перник.\r\n„Дойдох лично да се уверя в  какво състояние е язовир „Студена“. Не се налага изпускане на вода от язовира, тъй като не е достигнал  обема, който може да поеме. Ремонтните дейности на стената се извършват и в момента. Така че не очакваме проблеми, които могат да се създадат, независимо от проливните дъждове“, посочи кметът Вяра Церовска и апелира към гражданите да бъдат спокойни, защото няма опасност, която да ги притеснява.\r\n„Инспектираме не само състоянието на язовир „Студена“, но и останали три  на територията на Община Перник в селата - Мещица, Ярджиловци и Расник. Към този момент ситуацията е спокойна“, подчерта кметът на Перник.", "date": "2017.12.01", "title": "Перник: Кметът Вяра Церовска и екипът й направиха инспекция на язовир „Студена“ заради възникнало напрежение сред гражданите поради лошите метеорологични условия"}
{"url": "http://www.focus-news.net/news/2017/12/01/2462925/ognyan-tsenkov-kmet-na-vidin-intenzivni-vatreshni-i-mezhdunarodni-kontakti-imahme-prez-2017-godina.html", "text": "Интензивни вътрешни и международни контакти имахме през 2017 година, каза на пресконференция кметът на Община Видин Огнян Ценков, в отчета си за двете години от мандата си, предаде репортер на Радио „Фокус“ – Видин. Ценков посочи, че са проведени десетки срещи с представители на държавната и местната власт, на бизнеса и неправителствени организации, с кметове на общини от България и чужбина. „Посрещнах във Видин посланиците на държавите Германия, Израел, Казахстан, Румъния, Русия, Франция. Подписахме Меморандум за сътрудничество с „Национална компания индустриални зони“ ЕАД. Намерението е да бъдат създадени условия за развитие на интензивна комуникация между страните, обмяна на опит и добри практики, с цел изработване на общи позиции, постигане на необходимата координация, информационен обмен за бъдещи проекти и програми, както и за реализиране на съвместни действия в тази насока“, каза Огнян Ценков. Той допълни, че идеята е да се изгради подходяща среда за осигуряване на работна ръка, за административно обслужване, за изграждане на инфраструктура и привличане на инвеститори, така че Община Видин да стане по-атрактивна. „Приех делегация от Област Ортенау, провинция Баден-Вюртемберг, Германия, водена от Франк Шерер, областен управител. Посещението в нашия регион бе в рамките на развиващите се партньорски взаимоотношения в резултат на подписано споразумение между Област Видин и Област Ортенау. По време на срещата запознах гостите с постигнатото от началото на своя мандат, като се спрях върху усилията за реализирането на проектите, финансирани с европейски средства, както и на по-важните нововъведения и промени във всички сфери. \r\nТой посочи, че в качеството си на член Управителния съвет на Асоциацията на Дунавските общини „Дунав“ е открил кръгла маса по проект „Разработване и приемане на съвместно институционализирано партньорство за управление на риска от прекомерна популация на насекоми, които засягат общественото здраве и безопасност в рамките на трансграничния регион Румъния-България“. В работната дискусия са участвали изпълнителният директор на Асоциацията Мария Цанкова, президентът на фондация „Жива природа“ Габриел Шебе от гр. Кълъраш, Румъния, представители на местната и държавната власт от областите Видин, Враца и Монтана, както и неправителствени организации и експерти в областта на екологията. „По време на срещата подчертах, че синхронизирането на действията при извършване на превантивни мерки от двете страни на река Дунав е в основата за справяне с проблема“, каза Огнян Ценков.\r\nАнна ЛОЗАНОВА", "date": "2017.12.01", "title": "Огнян Ценков, кмет на Видин: Интензивни вътрешни и международни контакти имахме през 2017 година"}
{"url": "http://www.focus-news.net/news/2017/12/01/2462926/api-dvizhenieto-po-pat-ii-37-zlatitsa-panagyurski-kolonii-se-osashtestvyava-v-edna-lenta-poradi-avariral-tovaren-kamion.html", "text": "Движението по път II-37 Златица-Панагюрски колонии се осъществява в една лента, поради аварирал товарен камион. Това съобщиха от пресцентъра на Агенция \"Пътна инфраструктура\" (АПИ).", "date": "2017.12.01", "title": "АПИ: Движението по път II-37 Златица-Панагюрски колонии се осъществява в една лента, поради аварирал товарен камион"}
{"url": "http://www.focus-news.net/news/2017/12/01/2462927/inzh-pavlina-mihaylova-pgt-prof-asen-zlatarov-burgas-nastoyavame-za-poveche-bezopasnost-na-krastovishteto-s-ulitsite-dunav-i-stefan-stambolov.html", "text": "Настояваме за повече безопасност на кръстовището с улиците „Дунав” и „Стефан Стамболов”, каза пред журналисти директорът на ПГТ „Проф. Асен Златаров” инж. Павлина Михайлова – Градишка, предаде кореспондент на Радио „Фокус”. Това е едно много опасно кръстовище в рамките на града. „Преминават и бързи линии на градския транспорт. Никога не сме възразявали срещу това. Имаше подписка във връзка с пешеходна пътека недалеч от тук, но това кръстовище не е обезопасено. Всеки ден се случват инциденти”, каза още директорът. Според нея всекидневно опасния участък преминават близо 2 500 ученици. По думите й за тяхната безопасност може да се осигури по-голямо полицейско присъствие. В района има много обекти за бързо хранене и учениците пресичат кръстовището, въпреки че гимназиите предлагат столово хранене. Според инж. Павлина Михайлова – Градишка идват ученици и от ОУ „Братя Миладинови”, като тя е станала свидетел на пътен инцидент с дете от училището.\r\nМария РУСЕВА", "date": "2017.12.01", "title": "Инж. Павлина Михайлова, ПГТ „Проф. Асен Златаров” – Бургас: Настояваме за повече безопасност на кръстовището с улиците „Дунав” и „Стефан Стамболов”"}
{"url": "http://www.focus-news.net/news/2017/12/01/2462928/veliko-tarnovo-vremenno-se-ogranichava-dvizhenieto-v-dvete-posoki-po-pat-i-5-veliko-tarnovo-polski-trambesh-v-rayona-na-radanovo-poradi-katastrofa.html", "text": "Временно се ограничава движението в двете посоки по път I-5 Велико Търново – Полски Тръмбеш в района на Раданово, поради катастрофа. Това съобщиха от пресцентъра на Агенция \"Пътна инфраструктура\". Водачите изчакват на място.", "date": "2017.12.01", "title": "Велико Търново: Временно се ограничава движението в двете посоки по път I-5 Велико Търново – Полски Тръмбеш в района на Раданово, поради катастрофа"}
{"url": "http://www.focus-news.net/news/2017/12/01/2462929/agerpress-rumantsite-otbelyazaha-natsionalniya-praznik-na-stranata-s-voenen-parad-v-koyto-se-vklyuchiha-i-balgarski-voennosluzheshti.html", "text": "На 1 декември румънците честват националния празник на страната, припомня информационната агенция Agerpress.\r\nПо традиция и тази година денят бе отбелязан с военен парад край Триумфалната арка в центъра на Букурещ, на който присъстваха държавният глава Клаус Йоханис и представители на политическия елит в страната. В парада бяха задействани над 3,5 хил. военнослужещи и над 350 технически средства, 50 от които самолети от ВВС на Румъния. \r\nВ събитието се включиха над 300 чуждестранни военнослужещи от България, Великобритания и Северна Ирландия, Канада, Франция, Германия, Гърция, Италия, Молдова, Полша, Португалия, Словакия, САЩ, Турция и Украйна. .Тереза Герова", "date": "2017.12.01", "title": "Agerpress: Румънците отбелязаха националния празник на страната с военен парад, в който се включиха и български военнослужещи"}
{"url": "http://www.focus-news.net/news/2017/12/01/2462930/burgas-kmetat-dimitar-nikolov-shte-nagradi-nay-izyavenite-uchenitsi-na-5-dekemvri.html", "text": "Бургаските ученици неведнъж са доказвали на национални и международни състезания, че притежават добри знания и иновативни идеи. По традиция и тази година по повод празника на града – Никулден, кметът Димитър Николов ще награди най-изявените от тях, завоювали призови места в национални и международни олимпиади, състезания и конкурси. Това съобщиха от пресцентъра на Община Бургас.\r\nТържествената церемония ще се състои на 5 декември, вторник, от 13.30 часа в зала „Атриум“ на Бургаския свободен университет.\r\n336 ученици и 21 отбора, сред които вокални формации, танцови школи, ансамбли, състави, хорове, театрални трупи, ще получат отличия за доброто си представяне през годината.\r\nНаградите са в 4 категории – „Хуманитарни науки“, „Математика и природни науки“, „Изкуства“ и „Спорт“.", "date": "2017.12.01", "title": "Бургас: Кметът Димитър Николов ще награди най-изявените ученици на 5 декември"}
{"url": "http://www.focus-news.net/news/2017/12/01/2462931/irena-sokolova-oblasten-upravitel-na-pernik-obstanovkata-e-spokoyna-kolichestvoto-valezhi-v-oblastta-se-sledi-na-vseki-chas.html", "text": "Обстановката в Перник е спокойна, количеството валежи се следи на всеки час в шест обособени точки на областта. Това каза пред Радио „Фокус“ областният управител на Перник Ирена Соколова по повод оранжевия код за обилни валежи, обявен в 8 области у нас, сред които и Пернишка. „Към 11.00 часа спрямо един час по-рано нивото е увеличено с 1 л/м2. Имам разпореждане към собствениците на язовири на територията на област Перник да започнат непрекъснато наблюдение на нивата на язовирите и това ще продължи до 24.00 часа в неделя - 3 декември. Имам разпореждане към кметовете на общините да организират незабавното наблюдение на критичните участъци на реките на територията на техните общини отново за същия времеви диапазон. Действаме превантивно“, уточни Ирена Соколова. \r\nОбластният управител на Перник каза още, че със съдействието на началника на Регионалното управление на образованието е осигурен нормален учебен процес за учениците днес, който обаче ще се проведе само в светлата част на деня. Тя допълни, че учениците ще имат намалени часове и ще бъдат транспортирани до домовете си.", "date": "2017.12.01", "title": "Ирена Соколова, областен управител на Перник: Обстановката е спокойна, количеството валежи в областта се следи на всеки час"}
{"url": "http://www.focus-news.net/news/2017/12/01/2462932/sofiya-dazhd-i-magla-zatrudnyavat-trafika-prez-vladaya.html", "text": "Дъжд и мъгла затрудняват трафика през Владая, предаде репортер на Агенция \"Фокус\". Натоварено е движението по всички възлови софийски кръстовища. Автомобилите изчакват повече на кръстовището на бул. \"Цар Борис III\" и бул. \"Гоце Делчев\", заради строителните дейности за изграждане на метростанция.  Пътните настилки са мокри и хлъзгави.\r\n\"Фокус\" призовава водачите да се движат внимателно и със скорост, съобразена с пътните условия.", "date": "2017.12.01", "title": "София: Дъжд и мъгла затрудняват трафика през Владая"}
{"url": "http://www.focus-news.net/news/2017/12/01/2462933/stara-zagora-pod-neprekasnato-nablyudenie-sa-vodnite-obekti-v-rayona-na-kazanlak.html", "text": "Речните корита на територията на община Казанлък са почистени и непрекъснато се полагат грижи за поддръжката им, каза за Радио „Фокус“ директорът на Общинско предприятие „Комунални дейности и поддръжка на инфраструктурата“ Николай Чалъков. Той поясни, че под контрол са и микроязовирите в Казанлъшко. Коритото на Стара река на територията на Казанлък е изчистено от наноси, натрупани в годините, направени са подпорните стени, почистени са дърветата.\r\nРеките и микроазовири на територията на община Казанлък, които не са отдадени на концесия или под наем, се проверяват. Те са под 24-часово наблюдение от страна на екип на Гражданска защита и специалист на общинското предприятие, което трябва да ги поддържа. Добро е състоянието на микроязовирите, следи се нивото на водата в тях. Регулярно се правят проверки на изпусквателите и стените и на микроязовири, отдадени на концесия на физически и юридически лица. \r\nСлавяна ГАЙДАРОВА", "date": "2017.12.01", "title": "Стара Загора: Под непрекъснато наблюдение са водните обекти в района на Казанлък"}
{"url": "http://www.focus-news.net/news/2017/12/01/2462934/sliven-turnir-po-sportna-akrobatika-shte-se-sastoi-na-2-dekemvri-v-zala-mladost.html", "text": "Турнир по спортна акробатика ще се състои на 2 декември – събота, в сливенската зала „Младост“. Това съобщиха от пресцентъра на Община Сливен. Очаква се в състезанието да се включат около 100 акробати от Бургас и Сливен. Началото е в 10.00 часа. Организатор е клубът по спортна акробатика „Стефан Данчев“, а Община Сливен е негов партньор.", "date": "2017.12.01", "title": "Сливен: Турнир по спортна акробатика ще се състои  на 2 декември в зала „Младост“"}
{"url": "http://www.focus-news.net/news/2017/12/01/2462935/burgas-s-izlozhba-regionalna-biblioteka-peyo-yavorov-shte-otbelezhi-praznika-na-grada.html", "text": "С изложба Регионална библиотека „Пейо Яворов“ ще отбележи празника на Бургас – Никулден. Това съобщиха от пресцентъра на Община Бургас. Експозицията е озаглавена „Енотека и библиотека“ и се реализира в партньорство с Национална библиотека „Св. св. Кирил и Методий“ – София и медийната подкрепа на списание „Бакхус“.\r\nВ нея са включени фотокопия на архивни документи, свързани с развитието на лозарството, винопроизводството, полезни съвети от старопечатните книги и още много любопитни откъси от вестници и ръкописи.\r\n„Бакхус“ е най-старото и първо по рода си списание, което отразява и развива гурме и вино културата у нас. Издателите му организират ежемесечно събития, свързани с храна и вино, с акцент върху българските производители. Това е първата им инициатива, свързана с книги.\r\nИзложбата ще бъде открита в навечерието на Никулден – на 5 декември 18.00 часа в залата на ул. „Булаир“ №10. Библиотеката, списание „Бакхус“ и винарна „Черноморско злато“ са приготвили специална изненада за гостите на вечерта.", "date": "2017.12.01", "title": "Бургас: С изложба Регионална библиотека „Пейо Яворов“ ще отбележи празника на града"}
{"url": "http://www.focus-news.net/news/2017/12/01/2462936/umbalsm-pirogov-stabilizirano-e-sastoyanieto-na-2-te-zheni-i-1-mazh-koito-postradaha-pri-katastrofata-kray-s-mikre.html", "text": "Стабилизирано е състоянието на 2-те жени и 1 мъж, които пострадаха при катастрофата край с. Микре на 17 ноември т.г. Те са настанени в травматологията на \"Пирогов\" с политравматични увреждания. И тримата пациенти имат тежки тазови фрактури и фрактури на крайниците. Това съобщиха от пресцентъра на болницата. След продължителни операции, които извърши проф. Диян Енчев, пострадалите бяха настанени в Централна реанимация. В момента и тримата са изведени от реанимация и са в пироговската травматология. Пациентите са контактни. \r\nОт здравното заведение припомнят, че 2 от пострадалите при катастрофата жени бяха докарани през нощта в \"Пирогов\". Няколко дни след това едната пострадала беше изписана от болницата. Междувременно двама от пострадалите - мъж и жена, които първоначално бяха настанени в болница \"Лозенец\", бяха преведени в УМБАЛСМ \"Пирогов\" с много тежки политравматични увреди. Така в момента в болницата лекуваме трима от пострадалит при тежката катастрофа.", "date": "2017.12.01", "title": "УМБАЛСМ \"Пирогов\": Стабилизирано е състоянието на 2-те жени и 1 мъж, които пострадаха при катастрофата край с. Микре"}
{"url": "http://www.focus-news.net/news/2017/12/01/2462937/sofiya-do-100-150-metra-e-vidimostta-na-avtomagistrala-struma-zaradi-magla.html", "text": "Мъгла и проливен дъжд затрудняват движението по автомагистрала \"Струма\", предаде репортер на Агенция \"Фокус\". Видимостта е до 100-150 метра. На много места има опасност от образуване на аквапланинг.", "date": "2017.12.01", "title": "София: До 100-150 метра е видимостта на автомагистрала \"Струма\", заради мъгла"}
{"url": "http://www.focus-news.net/news/2017/12/01/2462938/veliko-tarnovo-op-chistota-pochistva-ulitsite-oblagorodyava-obshtestveni-mesta-na-svishtov-v-nachaloto-na-zimniya-sezon.html", "text": "В разгара на дейностите по подготовката за зимния сезон все повече места в Свищов придобиват нов облик, съобщиха от пресцентъра на Общината. Оптимално разпределения състав на ОП „Чистота“ успява да са справи с почистване на улиците, облагородяване на обществени места и почистване на клони и храсти.\r\nТакива са и новосъздадената градинка до бензиностанция „Йоана“, която е изравнена, почистена и със засадени туи, които ще се превърнат в естествена преграда към минаващата в непосредственост улица „33-ти Свищовски полк.\r\nПо коренно различен начин изглажда и почистената подпорна стена на ул. „Христо Смирненски“, по пътя към автогарата в града.", "date": "2017.12.01", "title": "Велико Търново: ОП „Чистота“ почиства улиците, облагородява обществени места на Свищов в началото на зимния сезон"}
{"url": "http://www.focus-news.net/news/2017/12/01/2462939/plovdiv-sluzhiteli-na-mitnitsata-v-grada-sa-zadarzhali-tovaren-mikrobus-prevozvasht-3-tona-nelegalen-etilov-alkohol-v-plastmasovi-tubi.html", "text": "Товарен микробус, превозващ 3 тона нелегален етилов алкохол в пластмасови туби, задържаха служители от Митница-Пловдив в съвместна проверка с митническа мобилна група. Това съобщиха от пресцентъра на Агенция \"Митници\". Микробусът е спрян на 29 новмври 2017 г. на територията на област Пловдив. При проверката, митническите служители установяват, че микробусът превозва около 3 тона етилов алкохол в пластмасови туби с вместимост 10, 20 и 30 литра. Проверката с полеви уред денситометър е показала алкохолен градус на течността 95% vol. За етиловия алкохол не са представени документи за платен, обезпечен или начислен акциз. Около 33 000 лева е дължимият акциз за такова количество и предотвратената щета за бюджета.\r\nЕтиловият алкохол и превозното средство са задържани в Митница Пловдив. Взети са проби от алкохола за лабораторен анализ и по случая ще бъде образувано административнонаказателно производство. Работата по случая продължава.", "date": "2017.12.01", "title": "Пловдив: Служители на митницата в града са задържали товарен микробус, превозващ 3 тона нелегален етилов алкохол в пластмасови туби"}
{"url": "http://www.focus-news.net/news/2017/12/01/2462940/veliko-tarnovo-premiernoto-si-zaglavie-nyama-da-platim-po-dario-fo-shte-predstavi-muzikalno-dramatichen-teatar-konstantin-kisimov.html", "text": "Премиерното си заглавие „Няма да платим“ по Дарио Фо ще представи Музикално-драматичен театър „Константин Кисимов“ във Велико Търново. Това съобщи директорът Васил Вълчев, предаде репортер на Радио „Фокус“ – Велико Търново. Режисьор на комедийния спектакъл е Георги Михалков, с който великотърновският театър работи за втори път. Сценографията е на Лидия Къркеланова. Представлението се играе с допълнителен екип, като три от ролите в него са дублажни. Георги Михалков подчерта, че работи изцяло с младия състав на МДТ „Константин Кисимов“. Цялото представление е изградено на етюда основа. \r\nРежисьорът припомни, че пиесата е на 60 години и е класика. По думите му тя е играна в България десетки пъти. Актьорът Милен Иванов влиза в общо четири роли в представлението – на  сержанта, лейтенанта, гробаря и бащата. Стефка Златкова и Лиляна Иванова са в ролята на Антония. Дончо Дончев в ролята на Джовани. Силвия Шекилова и новото попълнение на МДТ Дария Йорданова влизат в ролята на Маргарита. Стоян Борисов и Георги Тодоров ще изиграят Луиджи. Премиерата на комедията „Няма да платим“ е днес от 19.00 часа в Камерната зала на МДТ „Коснтантин Кисимов“. Втората премиера ще се играе на  6 декември.\r\nНадежда КРЪСТЕВА", "date": "2017.12.01", "title": "Велико Търново: Премиерното си заглавие „Няма да платим“ по Дарио Фо ще представи Музикално-драматичен театър „Константин Кисимов“"}
{"url": "http://www.focus-news.net/news/2017/12/01/2462941/fokus-makedoniya-dvama-bivshi-nachalnitsi-na-makedonskoto-kontrazuznavane-sa-poiskali-politichesko-ubezhishte-v-gartsiya.html", "text": "Бившите началници на Управлението за сигурност и контраразузнаване на Македония - Горан Груевски и Никола Бошковци, са кандидатствали за политическо убежище в Гърция. Съответната информация бе обявена неофициално от адвокатите им, които ги представляват пред съда в Солун, съобщава македонският „Фокус“.\r\nВ петък бе отложено заседание по делото за фалшивите паспорти на Груевски и Бошковски. Изслушването по делото бе пренасочено за 18 май 2018 г., като пет дни по-рано магистратите трябва да решат дали двамата да бъдат екстрадирани в Македония.\r\nСпоред адвокатите си, независимо от решението, което съдът ще произнесе, обвиняемите имат право на обжалване, което ще забави евентуалното им екстрадиране.Тереза Герова", "date": "2017.12.01", "title": "„Фокус“ (Македония): Двама бивши началници на македонското контразузнаване са поискали  политическо убежище в Гърция"}
{"url": "http://www.focus-news.net/news/2017/12/01/2462942/dha-shokirashti-i-nelitsepriyatni-tvardeniya-na-turskiya-biznesmen-ot-iranski-proizhod-reza-zarrab-pred-sada-v-nyu-york.html", "text": "Скандалният бизнесмен, банкер и търговец на злато Реза Зарраб – иранец с турско гражданство, направи шокиращи твърдения пред федералния съд в Южния район на Ню Йорк, предаде информационната агенция Догу хабер ажансъ (ДХА). Знаковото съдебно дело продължава с участието и изслушването на Реза Зарраб – вече преминал в качеството на свидетел (а не както бе досега – на обвиняем); както и на бившия зам.-гуверньор на държавната турска Халкбанк - Мехмет Хакан Атила, той в качеството на обвиняем. С разрешение на съдията по делото Ричард Берман, Реза Зарраб се яви с съдебната зала с цивилно облекло. \r\nСамият той оповести, че понастоящем е арестант под специалния надзор на ФБР. Запитан защо е така, Реза Зарраб поясни: „Заради заплахите, които получих; от съображения за сигурност.”.\r\nРеза Зарраб бе попитан от съдията дали всичките представени като доказателства от прокуратурата телефонни записи и електронна поща са истински и дали става въпрос за негови лични разговори и кореспонденция. Отговорът му бе лаконичен: „Да, съдържанието е вярно; разговорите и написаното са мои.”.\r\nПо-нататък Реза Зарраб разказа, че е извършвал посредничество в търговията на петрол, газ и злато на турската държавна Халкбанк с Иран. Поясни, че други две пак държавни турски банки – Зираат банкасъ (има офис и в центъра на София – бел. на „Фокус”) и Вакъфбанк (банката на фондациите в Турция – бел. на „Фокус”), също са искали да се „включат като посредници в тази работа”. \t\r\n„В онзи период въпросните Зираат банкасъ и Вакъфбанк силно настояваха за посредничество в Иранските работи. Разговарях по въпроса с бившия министър на икономиката Зафер Чаглаян (в САЩ същият има издадена заповед за арест заради пробив на ембаргото над Иран; обвинителният акт срещу него е в обем от 54 страници; документирани са получени от него подкупи – 28 пъти в общ размер на 52 млн. ЩД – бел. на „Фокус”). Щеше да ме насочи и към тези банки и щяхме заедно да работим и с тези банки. По-късно Зафер Чаглаян ми каза, че е получил разрешение и за въпросните банки те да бъдат включени в търговията с Иран.”. В показанията си по тази тема Реза Зарраб споменава и името лично на президента (тогава – министър-председател) Реджеп Тайип Ердоган.\r\nВпоследствие Реза Зарраб разказва как и кога е участвал лично в различни срещи и съвещания с ирански представители на петролния бизнес, на които са присъствали бившият министър на икономиката Зафер Чаглаян, бившият гуверньор на Халкбанк Сюлейман Аслан и арестуваният и съден в САЩ бивш зам.-гуверньор на тази банка Хакан Атила. По този повод на зададен въпрос споменава и пикантни подробности: „Веднъж се наложи да отидем от Шведския хотел до централата на Халкбанк. Трафикът обаче бе ужасен. Обадих се на тогавашния шеф на трафик полицията в Истанбул Мурат Шенгюн. Поисках от него да ми осигури „лента за сигурност”, нещо като „зелен коридор”. И той го направи.”. \r\nПо-нататък в показанията си Реза Зарраб разказва за срещите си гуверньора на Халкбанк Сюлейман Аслан, по врене на които последният е споделял пред него, че е поема много голям риск; че има силни опасения и страхове; че иска да си гарантира бъдещето. „Каза ми: министърът на икономиката Зафер Чаглаян дава указания, но цялата тежест пада върху мен.  Обясни ми, че това, което правим, е в полезрението на американците; както и че постоянно получава предупреждение в това отношение. Оплакваше се, че е притеснен за собственото си бъдеще. Искаше и той да получи своя пай от тази работа, да получи пари. Казах му, че ще помисля по въпроса. След като получих одобрение от министъра Зафер Чаглаян, започнах да давам рушвети и на Сюлейман Аслан. По време на разговор със служител в моята фирма (Абдуллах Хапани) разказах за срещите си със Сюлейман Аслан и уточних: „Той също ни е „Батко””. На въпрос на прокурора по делото кой е „Баткото”, Реза Зарраб отговаря: „Също като Зафер Чаглаян и този искаше пари. Искаше част от размера на печалбата. Казах му, че всичко ще оправим помежду ни.”.\r\nВ заключение Реза Зарраб декларира, че извън Сюлейман Аслан от Халкбанк, на никой друг не е давал подкупи. На въпрос на прокурора защо не е давал подкупи на никой друг служител в Халкбанк, Реза Зарраб отговаря чистосърдечно: „Аз давах рушвети на министъра на икономиката на Република Турция; давах рушвети на гуверньора на държавната Халкбанк. Просто нямаше нужда да давам подкупи на който и да е друг.”.Агенция „Фокус” припомня:\r\nНа 27-28 ноември бяха избрани съдебните заседатели по знаковото дело в съда в Южния район на Ню Йорк. Самото дело първоначално бе промотирано в американските медии като „САЩ срещу Реза Зарраб”, а на сегашния нов етап вече е преименувано като „САЩ срещу Хакан Атила” (разбирай – срещу турска държавна банка; лично срещу турския президент Ердоган; в крайна сметка – срещу сегашната държава Турция). \r\nНе случайна и показателна е и самата реакция и подход на съдията Ричард Берман. Предвид и самата съдебна система в САЩ, той раздаде преди началото на съдебните заседания на всеки член на журито дълъг списък от 9 страници, озаглавен „Познавате ли тези лица и институции?. Очевидно – да им заостри вниманието и предварително да се осведомят, за да бъдат компетентни.\r\nСред имената на турски политици и държавници фигурират:\r\n-  Реджеп Тайип Ердоган – като сегашен президент и бивш премиер;\r\n- Берат Албайрак – зет на Ердоган и сегашен министър на енергетиката (преди няколко месеца посети България за да срещне лично с нашия премер Бойко Борисов – бел. на „Фокус”);\r\n- Ефкат Ала – бивш министър на вътрешните работи, но в списъка се визира като бивш главен съветник на Ердоган като премиер;\r\n- Егемен Багъш – бивш министър по европейските въпроси и главен преговарящ на Турция с ЕС (документирано получил на три пъти подкупи с общ размер 1,5 млн. ЩД, включително и за протекция на въпросния Реза Зарраб);\r\n- Муаммер Гюлер – бивш министър на вътрешните работи – написал лична препоръка за даване на турско гражданство и пълна закрила пак на Реза Зарраб (като подплата - получени на 10 пъти подкупи общо за 10 млн. ЩД);\r\n- Али Бабаджан – бивш министър и вицепремиер в доста от правителствата на Ердоган.\r\nВ раздела за банките фигурират имената на германски, американски, арабски и ирански банки. От турските банки изрично са посочени Актифбанк, Халкбанк и Зираат банкасъ.\r\nВ раздела за държави и институции са посочени:\r\n-Дубай;\r\n-ОАЕ;\r\n-Иран;\r\n-прословутата „Капалъ чаршъ” в Истанбул;\r\n-хотел „Конрад” в Истанбул и т.н. и т.н.Георги Димов", "date": "2017.12.01", "title": "ДХА: Шокиращи и нелицеприятни твърдения на турския бизнесмен от ирански произход Реза Зарраб пред съда в Ню Йорк"}
{"url": "http://www.focus-news.net/news/2017/12/01/2462943/pernik-ot-30-do-50-metra-e-vidimostta-v-nyakoi-uchastatsi-na-avtomagistrala-struma.html", "text": "От 30 до 50 метра е видимостта в някои участъци на автомагистрала „Струма“ в района на Горна и Долна Диканя и отбивката за Радомир, поради мъгла, предаде репортер на Агенция \"Фокус\". Вали проливен дъжд и има опасност от аквапланинг. На места пътните настилки за залети с вода.", "date": "2017.12.01", "title": "Перник: От 30 до 50 метра е видимостта в някои участъци на автомагистрала „Струма“"}
{"url": "http://www.focus-news.net/news/2017/12/01/2462944/plovdiv-nay-golyamata-otkrita-ledena-parzalka-na-balkanite-zaraboti-na-ploshtad-tsentralen-v-grada.html", "text": "Най-голямата открита ледена пързалка на Балканите заработи на площад „Централен” в Пловдив, предаде репортер на Радио „Фокус” – Пловдив. Площта на ледената пързалка е 1400 кв.м. Съоръжението ще работи всеки ден от 10.00 до 22.00 часа до месец март 2018 година. \r\nПловдивчани и гостите на града ще могат да се пързалят срещу таксата от 5 лева в продължение на час и половина. Ако нямат собствени кънки, те ще могат да наемат такива срещу 2 лева.\r\nПързалката бе открита от кмета Иван Тотев. За втора поредна година пловдивчани се радват на това съоръжение.", "date": "2017.12.01", "title": "Пловдив: Най-голямата открита ледена пързалка на Балканите заработи на площад „Централен” в града"}
{"url": "http://www.focus-news.net/news/2017/12/01/2462945/brifing-za-operativnata-obstanovka-na-teritoriyata-na-stranata-shte-se-provede-v-sgradata-na-mvr.html", "text": "Брифинг за оперативната обстановка на територията на страната ще се проведе след 18.00 часа в сградата на МВР. Това съобщиха от пресцентъра на министерството. Ще бъде предоставена информация и за предприетите действия във връзка с интензивните валежи.", "date": "2017.12.01", "title": "Брифинг за оперативната обстановка на територията на страната ще се проведе в сградата на МВР"}
{"url": "http://www.focus-news.net/news/2017/12/01/2462946/api-vremenno-e-ogranicheno-dvizhenieto-v-dvete-posoki-po-pat-i-5-veliko-tarnovo-polski-trambesh-v-rayona-na-radanovo-poradi-katastrofa.html", "text": "Временно e ограничено движението в двете посоки по път I-5 Велико Търново-Полски Тръмбеш в района на Раданово поради ПТП. Това съобщиха от пресцентъра на Агенция „Пътна инфраструктура”. Тежкотоварните автомобили изчакват на място. Автомобилите до 12 т преминават по обходен маршрут: по общински път Петко Каравелово - Полски Сеновец - Стефан Стамболово - път III-504 Стефан Стамболово - Обединение - път III-502 Обединение - Климентово - Полски Тръмбеш.", "date": "2017.12.01", "title": "АПИ: Временно e ограничено движението в двете посоки по път I-5 Велико Търново-Полски Тръмбеш в района на Раданово поради катастрофа"}
{"url": "http://www.focus-news.net/news/2017/12/01/2462947/sport-konte-se-izvini-na-refera-chaka-nakazanie.html", "text": "Мениджърът на Челси Антонио Конте се извини на главния съдия Нийл Суорбрик за яростния си протест срещу него, довел до изгонването на италианеца по време на измъчения успех на шампионите с 1:0 срещу Суонзи на „Стамфорд Бридж\". Специалистът изгледа цялото второ полувреме по телевизията в съблекалнята на отбора си, тъй като преди това реагира доста остро на решението на рефера да не даде корнер на Челси. Домакините доминираха в мача, но трябваше да чакат до 55-ата минута, когато немският защитник Антонио Рюдигер се разписа с глава след отразения удар на Канте. „Извинявам се за това. Бях ядосан. Със сигурност направих грешка. По време на мач страдам. Правя го заедно с играчите ми. Съжалявам\", заяви след мача Конте, което може само да смекчи наказанието му, но не и да го отмени изцяло. Очакванията са италианецът да получи един мач санкция да не води тима си от пейката.\r\nВенцислав ДРАГОМАНОВ", "date": "2017.12.01", "title": "Спорт: Конте се извини на рефера, чака наказание"}
{"url": "http://www.focus-news.net/news/2017/12/01/2462948/minka-salagyorova-zam-kmet-na-petrich-nyamame-otcheteni-riskovi-situatsii-i-povishavane-nivoto-na-rechnite-korita.html", "text": "Нямаме отчетени рискови ситуации и повишаване нивото на речните корита. Това каза за Радио „Фокус“ - Пирин Минка Салагьорова, зам.-кмет на Община Петрич. Тя подчерта, че предупреждението за голямо количество валежи е получено вчера за очаквана рискова обстановка. „Тъй като ние имаме разписана процедура за действие при подобни случаи веднага бяха уведомени кметовете и кметските наместници. Те от своя страна трябва да следят за нивото на речните корита в землищата, в които се намират. Те трябва да наблюдават не само речните крита, но и водоемите и язовирите, ако има такива. При наличие на някакъв проблем - те трябва веднага да информират. Също така, тъй като има експерти в Общината, които отговарят пряко за тези въпроси за защита на населението при бедствия и аварии, всичките те проверяват навсякъде по територията на Общината - да няма проблеми“, каза Салагьорова. \r\nПо думите й в тази връзка е получен сигнал в една от местните медии, че има подкопаване на моста до село Тополница. „Ние направихме веднага проверка, въпреки че съоръжението не е наша собственост и не се намира на път, който е наша собственост. Няма такива данни и няма такива проблеми“, каза още Салагьорова.\r\nЛора КАЛЧЕВА", "date": "2017.12.01", "title": "Минка Салагьорова, зам.-кмет на Петрич: Нямаме отчетени рискови ситуации и повишаване нивото на речните корита"}
{"url": "http://www.focus-news.net/news/2017/12/01/2462949/veliko-tarnovo-verizhna-katastrofa-e-stanala-mezhdu-selata-radanovo-i-petko-karavelovo-ima-zaginal.html", "text": "Тежък инцидент е станал на пътя Велико Търново – Русе, между селата Раданово и Петко Каравелово, съобщиха от Областната дирекция на МВР – Велико Търново. Ударили са се турски товарен автомобил, лекотоварен „УАЗ” и два леки автомобила. По първоначална информация има един загина и един пострадал. Временно е преустановено движението в района на катастрофата. Екипи на полицията отклоняват леките автомобили през с. Полски Сеновец, а товарните изчакват на място.", "date": "2017.12.01", "title": "Велико Търново: Верижна катастрофа е станала между селата Раданово и Петко Каравелово, има загинал"}
{"url": "http://www.focus-news.net/news/2017/12/01/2462950/api-vazstanoveno-e-dvizhenieto-po-pat-ii-37-zlatitsa-panagyurski-kolonii.html", "text": "Възстановено е движението по път II-37 Златица-Панагюрски колонии. Това съобщиха от пресцентъра на Агенция \"Пътна инфраструктура\" (АПИ).", "date": "2017.12.01", "title": "АПИ: Възстановено е движението по път II-37 Златица-Панагюрски колонии"}
{"url": "http://www.focus-news.net/news/2017/12/01/2462951/milcho-dotsov-kmet-na-berkovitsa-shtab-v-obshtinata-sledi-nivoto-na-reka-berkovska.html", "text": "Щаб в Община Берковица следи нивото на река Берковска, преминаваща през града, каза за Радио „Фокус“ – Видин Милчо Доцов, кмет на Община Берковица. Той посочи, че след като тази сутрин реката е повишила рязко нивото си с над 60 см, то вече е започнало да спада. „Остава близо метър до критичния праг, при който реката може да прелее, така че всичко е спокойно. Продължаваме обаче да следим нивото на реката и на язовирите на територията на общината“, каза Доцов. \r\nНа територията на общината има 9 язовира, като само един от тях е даден на концесия. „Другите язовири се стопанисват от Общината. През годината почистваме коритата на реките. Лошото е, че продължава да вали и валежите са около 35 л/кв.м“, каза Милчо Доцов. Той обясни, че през лятото са проверени всички язовирни съоръжения. „Наели сме оператори на язовирите, на които заплащаме. Там, където има отточни кранове, сме взели мерки да работят, язовирите, които имат сифони, сме поставили по два сифона, преливниците на язовирите също са в добро състояние“, каза кметът на Берковица. Той допълни, че всички язовири от дъждовете преливат през преливниците. „Очакваме да бъдат финансирани от държавния бюджет подпорни стени край река Берковска, преминаваща през града. През 2014 година тя преля и бяха залети няколко къщи“, обясни Милчо Доцов.\r\nАнна ЛОЗАНОВА", "date": "2017.12.01", "title": "Милчо Доцов, кмет на Берковица: Щаб в Общината следи нивото на река Берковска"}
{"url": "http://www.focus-news.net/news/2017/12/01/2462952/voa-maykal-flin-e-obvinen-v-lazha-za-ruskite-si-kontakti.html", "text": "Майкъл Флин, бившият съветник по националната сигурност на държавния глава на САЩ Доналд Тръмп, е обвинен в лъжа за контактите си с руския посланик в страната, предава радио Voice of America.\r\nФлин трябва да се яви в съда по-късно в петък за изслушване по единственото обвинение, че е направил \"фалшиви, фиктивни и измамни изявления\" пред ФБР.Тереза Герова", "date": "2017.12.01", "title": "VOA: Майкъл Флин е обвинен в лъжа за руските си контакти"}
{"url": "http://www.focus-news.net/news/2017/12/01/2462953/veliko-tarnovo-obshtina-svishtov-si-varna-sobstvenostta-varhu-terena-na-bivshite-kazarmi.html", "text": "Министерство на отбраната върна собствеността върху терена на бившите казарми на Община Свищов. Това потвърди официално на пресконференция кметът Генчо Генчев, съобщиха от пресцентъра на Община Свищов. Генчев съобщи, че с писмо на министър Красимир Каракачанов се дава съгласието на Министерство на отбраната да върне на община Свищов собствеността върху терена на бившите казарми. По повод най-дългоочакваната новина кметът поясни, че ще отнеме известно време докато се изпълнят законовите процедури по връщане на собствеността и допълни, че е дал гаранция пред министъра, имотът да запази своята цялост и да не бъде продаван. „Докато аз съм кмет на Свищов, гарантирам, че ще държа на думата си“, подчерта Генчев. Той отбеляза, че предстои широко обществено обсъждане – за какво ще се използва и какво ще бъде изградено в тази зона, за да се разгърне потенциала на този терен, както и тази част от него, която има излаз на река Дунав.\r\nПо време на срещата с местните медии Генчо Генчев многократно благодари на министър Каракачанов, министър Нанков и народните представители Цветан Цветанов и Станислава Стоянова за активната подкрепа, която оказват за развитието на община Свищов и реализирането на много проекти от съществено значение за местното население.", "date": "2017.12.01", "title": "Велико Търново: Община Свищов си върна собствеността върху терена на бившите казарми"}
{"url": "http://www.focus-news.net/news/2017/12/01/2462954/predsedatelyat-na-parlamenta-tsveta-karayancheva-ns-shte-prodalzhava-da-raboti-v-tyasno-satrudnichestvo-s-npo-sotsialnite-partnyori-i-institutsiite-za-integratsiyata-na-horata-s-uvrezhdaniya.html", "text": "Народното събрание (НС) винаги е работило и ще продължава да работи в тясно сътрудничество с неправителствените организации (НПО), социалните партньори и институциите по въпросите на интеграцията на хората с увреждания. Това заяви председателят на парламента Цвета Караянчева на кръгла маса на тема „Политики за деца и възрастни с увреждания в приложение на конвенцията на ООН за правата на хората с увреждания”, съобщиха от пресцентъра на НС. Форумът е по инициатива на национално представителните организации на и за хора с увреждания и е под патронажа на председателя на парламента. \r\nЗа нас ролята на социалния диалог е фундаментална, тъй като в България той е съществен компонент при разработването на политиките в областта на социалната сфера, подчерта Цвета Караянчева. Както досега, така и в бъдеще, национално представителните организации на и за хората с увреждания, както и цялото гражданско общество, ще имат нашата подкрепа, заедно ще работим за създаване на условия за пълноценното им участие в обществения живот, допълни тя. \r\nПредседателят на парламента отбеляза, че гарантиране правата на хората с увреждания е един от основните приоритети както в Програмата за управление на правителството на Република България за периода 2017 – 2021 г., така и на Българското председателство на Съвета на ЕС. По думите на Цвета Караянчева заложените дейности и мерки в Програмата на правителството показват последователна и системна политика в тази област.  Министерството на труда и социалната политика ще работи за създаването на нов закон за правата на хората с увреждания в контекста на Конвенцията за правата на хората с увреждания, целящ промяна на общественото отношение в тази област, посочи още председателят на Народното събрание. \r\nПредседателят на Комисията по труда, социалната и демографската политика Хасан Адемов посочи, че всяко решение трябва да бъде приемано с максимално ниво на съгласие. Заместник-председателят на комисията Светлана Ангелова отбеляза, че са  необходими не кухи, а работещи решения. \r\nВъв форума участваха депутати, представители на държавните институции, на неправителствения сектор и експерти. Те дискутираха въпроси, свързани с трудовата заетост, квалификацията и преквалификацията на хората с увреждания, със здравеопазването, лекарствената политика, достъпа до рехабилитация и подкрепата за семейства на деца с увреждания, с осигуряването технически помощни средства, с достъпа до социални услуги, подкрепата за лица с интелектуални и ментални увреждания и т.н.", "date": "2017.12.01", "title": "Председателят на парламента Цвета Караянчева: НС ще продължава да работи в тясно сътрудничество с НПО, социалните партньори и институциите за интеграцията на хората с увреждания"}
{"url": "http://www.focus-news.net/news/2017/12/01/2462955/blagoevgrad-politseyski-patrul-s-blagoevgradska-registratsiya-0575-snabden-s-radar-e-razpolozhen-na-izhoda-na-grada-v-posoka-gkpp-kulata.html", "text": "Полицейски патрул с благоевградска регистрация 0575, снабден с радар, е разположен на изхода на Благоевград, в посока  ГКПП \"Кулата\", предаде репортер на Агенция \"Фокус\". Слаб дъжд вали в Благоевград, пътните настилки са мокри и хлъзгави. В района на Кресненското дефиле има лека мъгла.", "date": "2017.12.01", "title": "Благоевград: Полицейски патрул с благоевградска регистрация 0575, снабден с радар, е разположен на изхода на града, в посока  ГКПП \"Кулата\""}
{"url": "http://www.focus-news.net/news/2017/12/01/2462956/kmetat-na-kazanlak-galina-stoyanova-agentsiya-patna-infrastruktura-zapochna-rekonstruktsiya-na-patya-ot-otbivkata-za-orazheyniya-zavod-v-grada.html", "text": "От днес Агенция „Пътна инфраструктура“ започна реконструкция на пътя от отбивката за оръжейния завод в Казанлък I – 6 до транспортния портал на завода, каза за Радио „Фокус“ кметът Галина Стоянова. Тя поясни, че е наложено ограничение за движението на автомобили и то ще се извършва в източната лента от входа на оръжейния завод, а ще се работи в западната лента. Ако позволят метеорологичните условия, пътят трябва да бъде завършен до края на седмицата. \r\n„Призовавам шофьорите да бъдат много внимателни предвид натоварения трафик в района на завода и да проявят търпение. Тази дейност е резултат от тригодишното ми упорство и настояване пред Агенция „Пътна инфраструктура“ за реализиране на този ремонт на пътя, който е трети клас държавен път“, каза Стоянова.\r\nСлавяна ГАЙДАРОВА", "date": "2017.12.01", "title": "Кметът на Казанлък Галина Стоянова: Агенция „Пътна инфраструктура“ започна реконструкция на пътя от отбивката за оръжейния завод в града"}
{"url": "http://www.focus-news.net/news/2017/12/01/2462957/kmetat-na-sofiya-yordanka-fandakova-e-na-myasto-v-selo-malo-buchino-kadeto-se-raboti-po-otstranyavane-na-problem-vav-vrazka-s-intenzivnite-valezhi.html", "text": "Кметът на София Йорданка Фандъкова е на място в село Мало Бучино, където се работи по отстраняване на проблем във връзка с интензивните валежи. Това съобщиха от пресцентъра на Столична община. На място са екипи на Дирекция „Аварийна помощ и превенция“ и Пожарната. Очаква се доставянето на допълнителна техника, с помощта на която ще се навлезе в руслото на реката.", "date": "2017.12.01", "title": "Кметът на София Йорданка Фандъкова е на място в село Мало Бучино, където се работи по отстраняване на проблем във връзка с интензивните валежи"}
{"url": "http://www.focus-news.net/news/2017/12/01/2462958/drazhen-boshnyakovich-pravosaden-ministar-na-harvatiya-zagreb-shte-iziska-ot-tribunala-v-haga-izyasnyavane-na-smartta-na-slobodan-pralyak.html", "text": "Хърватският министър на правосъдието Дражен Бошнякович заяви в петък, че държавата ще търси отговори от Трубунала в Хага за смъртта на бившия генерал Слободан Праляк, който извърши зрелищно самоубийство в залата на Международния наказателен съд за бивша Югославия (МНСБЮ), предава скопският телевизионен канал „Алсат-М“.\r\nБошнякович увери, че Хърватия ще поиска от властите в Нидерландия да участват в разследването на смъртта на Праляк, подчертавайки, че остават редица неизяснени обстоятелства по случая, включително как отровата е била внесена в съдебната зала. Загреб ще търси и отговори за забавената реакция на охранителите на съда и медицинските екипи. \r\nВ сряда Трибуналът в Хага потвърди присъдата на Праляк за 20 г. лишаване от свобода за военни престъпления по време на конфликта от 1992-1995 г. в Босна и Херцеговина. При четенето на решението Праляк погълна отрова и час по-късно почина.Тереза Герова", "date": "2017.12.01", "title": "Дражен Бошнякович, правосъден министър на Хърватия: Загреб ще изиска от Трибунала в Хага изясняване на смъртта на Слободан Праляк"}
{"url": "http://www.focus-news.net/news/2017/12/01/2462959/georgi-tityukov-zam-kmet-na-plovdiv-prez-2017-godina-rabotihme-usileno-za-podobryavane-kachestvoto-na-sotsialnite-uslugi-v-grada.html", "text": "През 2017 година работихме усилено за подобряване качеството на социалните услуги в града. Това каза за Радио „Фокус“ – Пловдив Георги Титюков, заместник-кмет на Пловдив с ресор „Спорт, младежки дейности и социална политика“. По думите му акцентите в социалната политика на Пловдив през годината са много. „Спазихме срока до 3 август да кандидатстваме за финансиране по ОП „Региони в растеж“ изграждането на 7 нови социални услуги. Може би е успех, че ако преди социалните трапезарии бяха само през зимния сезон – от 15 декември до 30 март, с финансиране от общинския бюджет, вече са по оперативна програма. Целогодишно осигуряваме топъл обяд за 2 060 лица, които получават супа – 250 г, основно ядене – 300 г, в което трябва да има поне 100 г месо, както и 4 филии хляб. Мисля, че за крайно нуждаещите се това е една навременна и вече целогодишна помощ“, посочи примери Георги Титюков. \r\nСоциалната политика, която води Община Пловдив, е насочена към всеки един нуждаещ се и към уязвими групи. „На всеки може да се случи да изпадне в нужда. Стремим се да бъдем гъвкави. Община Пловдив има и политика към многодетните майки. При раждане на тризнаци или повече деца даваме 5 000 лева еднократно, осигуряваме облекчена процедура за настаняване в общинско жилище. Осигуряваме също детегледачка, която родителите да изберат, до навършване на 2-годишна възраст на децата, тъй като определено не е лесно човек да се справи сам с толкова много деца. Имаме наредба за подпомагане на социално слаби граждани при възникване на остра нужда. Ако трябва да обобщя, стремим се да бъдем гъвкави и адекватни и когато някой изпадне в нужда, да успеем да му помогнем, следвайки китайската поговорка „По-добре хляб и сол днес, отколкото печена кокошка догодина“, каза още заместник-кметът Георги Титюков.\r\nТони МИХАЙЛОВ", "date": "2017.12.01", "title": "Георги Титюков, зам.-кмет на Пловдив: През 2017 година работихме усилено за подобряване качеството на социалните услуги в града"}
{"url": "http://www.focus-news.net/news/2017/12/01/2462960/blagoevgrad-silen-dazhd-vali-v-rayona-na-simitli-krupnik-i-brezhani.html", "text": "Силен дъжд вали в района на Симитли, Крупник и Брежани, предаде репортер на Агенция \"Фокус\". Пътните настилки са хлъзгави, има опасност от образуване на аквапланинг. \"Фокус\" призовава водачите да се движат внимателно и със скорост, съобразена с пътните условия.", "date": "2017.12.01", "title": "Благоевград: Силен дъжд вали в района на Симитли, Крупник и Брежани"}
{"url": "http://www.focus-news.net/news/2017/12/01/2462961/smolyan-467-detsa-sa-obhvanati-v-razlichni-uslugi-po-proekt-za-predostavyane-na-uslugi-za-ranno-detsko-razvitie-v-obshtinata.html", "text": "467 деца са обхванати в различни услуги по проект „Предоставяне на услуги за ранно детско развитие в община Смолян”, финансиран от Оперативна програма „Развитие на човешките ресурси“ 2014-2020 за период от около година. Това каза на пресконференция по проекта Ваня Дунчева – ръководител на Общностния център за предоставяне на интегрирани услуги за деца до 7-годишна възраст в Смолян, в който се реализира проекта, предаде репортер на Радио „Фокус“ – Смолян. Целта е до края на реализирането на проекта в услугите да бъдат обхванати около 900 деца, каза секретарят на Община Смолян Момчил Николов, който участваше в пресконференцията. Той допълни, че работата в центъра върви добре, специалистите имат опит и децата и техните семейства са доволни от посещенията си там. Николов отбеляза, че децата, с които се работи по този проект, са от бедни семейства и с увреждания, но те растат в семейства и се различават много от децата, които са израснали в институция. Стойността на проекта е 588 533 лв., а срокът за изпълнение е 27 месеца. В центъра работят логопеди, психолози, социални педагози, педиатър, рехабилитатор, медицински сестри, гинеколог, акушерка, стоматолог, социални работници и медиатори.\r\nЕдната от услугите, които се предоставят в центъра по проекта, е „Ранна интервенция на деца с увреждания“, в която се работи с деца от 0 до 7 години и техните родители, каза Ваня Дунчева. Целта на специалистите при нея е да се предотврати изоставянето на децата, както и подпомагане на семействата за грижите за децата, извършват се и домашни посещения. В тази услуга са обхванати 34 деца. Другата услуга, която се извършва в центъра, е „Индивидуална педагогическа подкрепа за деца с увреждания“. В нея са включени децата от 4 до 7 години и целта на специалистите е децата да се подпомогнат за успешно интегриране в първи клас. Предоставя се и услуга „Формиране и развитие на родителски умения“. Там работим с деца от 0 до 3 години като целим да ги подпомогнем в грижата за децата, поясни Дунчева и припомни, че през лятото стартира и училище за бъдещи родители в болницата, като лекциите са водени от медицински специалисти и са много полезни и интересни. По проекта се предоставя и услуга „Семейно консултиране и подкрепа“, където са обхванати деца от 3 до 7 години и целта там е да се повиши мотивацията за посещаване на детската градина и училище, запазване целостта на семейството, намиране на работа на родителите, помощ при интегриране в детска градина. Дунчева отбеляза, че психолог и медицинска сестра провеждат тренинги в детските градини по важни теми, сред които са агресията и хиперактивността при децата. \r\nСледващата услуга, предоставяна от центъра в Смолян, е „Здравна консултация за деца“. При нея специалистите обхващат деца от 0 до 7 години като се извършват прегледи в детските градини, в ромската общност и на място в центъра. 347 деца са преминали през тази услуга към края на октомври. Дунчева допълни, че през лятото организират летни училища в село Смилян и в Смолян, като 33 деца са се включили в тях. Целта на летните училища е да се повиши мотивацията да се посещава училище и да се затвърдят знанията от детската градина. Направени са и няколко екскурзии за разглеждане на забележителностите на Смолян.\r\nПървоначално децата, имащи нужда от предоставяните по проекта услуги, са открити с помощта на Социално подпомагане, разговори с педиатрите в Смолян, учителите в детските градини. По думите на Дунчева през последните месеци обаче много родители са научили за центъра и сами търсят услугите му, като остават доволни от посещенията там. Освен от Смолян, специалистите работят и с деца от селата Смилян, Момчиловци, Търън и Еленска. Дунчева каза още, че всички празници се отбелязват подобаващо в центъра и децата с радост изработват картички и украса. Сега предстои и Коледно тържество за потребителите на Общностния център в Смолян.\r\nНели ГЕРГЬОВСКА", "date": "2017.12.01", "title": "Смолян: 467 деца са обхванати в различни услуги по проект за предоставяне на услуги за ранно детско развитие в общината"}
{"url": "http://www.focus-news.net/news/2017/12/01/2462962/military-daily-amerikanskata-armiya-razsledva-grazhdanski-signal-obvinyavasht-lideri-na-zelenite-bareti-v-malodushie.html", "text": "Армията на САЩ е започнала разследване след граждански анонимен сигнал, който обвинява лидерите на Специалните части на американската армия (т.нар. зелени барети) в „малодушие“, изразяващо се в занижаване на тренировъчните стандарти и включване в редиците на военната организация хора, които не са подготвени за това, съобщава електронното издание Military Daily. \r\nСпоред анонимното съобщение, лидерите и треньорите на „зелените барети“ са заинтересувани само от изпълнение на определени норми за новоприети войници, което би им позволило да напреднат по-лесно във военната йерархия. \r\nДиректорът на академията на зелените барети генерал-майор Кърт Сонтаг отхвърли обвиненията, като заяви, че застава твърдо зад „качественото обучение“, което всеки един новоприет в редиците на специалните части войник е получил. Цанко Цолов", "date": "2017.12.01", "title": "Military Daily: Американската армия разследва граждански сигнал обвиняващ лидери на „зелените барети“ в „малодушие“"}
{"url": "http://www.focus-news.net/news/2017/12/01/2462963/pazardzhik-dvizhenieto-po-pat-ii-84-varvara-velingrad-se-izvarshva-v-edna-lenta-poradi-katastrofa.html", "text": "Движението по път II-84 Варвара-Велинград се извършва в една лента поради катастрофа. Това съобщиха от пресцентъра на Агенция \"Пътна инфраструктура\". Движението се регулира от \"Пътна полиция\".", "date": "2017.12.01", "title": "Пазарджик: Движението по път II-84 Варвара-Велинград се извършва в една лента поради катастрофа"}
{"url": "http://www.focus-news.net/news/2017/12/01/2462964/kyustendil-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в областта. Това съобщиха за Радио „Фокус” – Кюстендил от Областно пътно управление – Кюстендил. Пътищата са проходими при зимни условия. Забранено е движението на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”.\r\nВенцеслав ИЛЧЕВ", "date": "2017.12.01", "title": "Кюстендил: Мокри и хлъзгави са пътните настилки в областта"}
{"url": "http://www.focus-news.net/news/2017/12/01/2462965/plovdiv-operatsiya-po-liniya-na-kriminalna-politsiya-teche-v-kvartal-kyuchuk-parizh.html", "text": "Засилено е полицейското присъствие в пловдивския квартал „Кючук Париж”. Тече операция по линия на Криминална полиция, съобщиха за Радио „Фокус” - Пловдив от Областната дирекция на МВР. Все още няма резултати от проверките, които са започнали преди обяд. Очаква се от полицията да оповестят резултатите, ако операцията бъде приключена днес. Засега няма официална информация с какво е свързана тя, но се предполага, че е във връзка с палежа на автомобила на директора на пловдивския затвор.\r\nЦветана ТОНЧЕВА", "date": "2017.12.01", "title": "Пловдив: Операция по линия на Криминална полиция тече в квартал „Кючук Париж”"}
{"url": "http://www.focus-news.net/news/2017/12/01/2462966/eksperti-na-evropeyskata-komisiya-shte-predstavyat-v-sofiya-podrobnosti-za-prietoto-saobshtenie-za-badeshteto-na-prehranata-i-selskoto-stopanstvo-na-4-dekemvri.html", "text": "Експерти на Европейската комисия (ЕК) ще представят подробности за приетото съобщение за \"Бъдещето на прехраната и селското стопанство\" на 4 декември (понеделник), от 9:00 часа, в Дома на Европа на ул. \"Г. С. Раковски\" 124 в София. Това съобщиха от Представителството на ЕК в България. Събитието ще бъде открито от Марио Милушев,  директор на дирекция „Развитие на селските райони и пред-присъединителна помощ“ в Генерална дирекция „Земеделие и развитие на селските райони“ и Вергиния Кръстева,  заместник- министър на земеделието, храните и горите на България. \r\nВ представянето ще се включат също редица други представители на Европейската комисия и на Министерството на земеделието, храните и горите.", "date": "2017.12.01", "title": "Експерти на Европейската комисия ще представят в София подробности за приетото съобщение за \"Бъдещето на прехраната и селското стопанство\" на 4 декември"}
{"url": "http://www.focus-news.net/news/2017/12/01/2462967/blagoevgrad-proliven-dazhd-vali-v-rayona-na-kresna-vidimostta-e-do-100-metra.html", "text": "Проливен дъжд вали в района на Кресна, предаде репортер на Агенция \"Фокус\". Образувала се е лека мъгла, видимост до 100 метра.", "date": "2017.12.01", "title": "Благоевград: Проливен дъжд вали в района на Кресна, видимостта е до 100 метра"}
{"url": "http://www.focus-news.net/news/2017/12/01/2462968/anadolu-agency-turskiyat-prezident-podade-zhalba-sreshtu-lidera-na-opozitsiyata.html", "text": "Турският президент Реджеп Тайип Ердоган е подал оплакване срещу лидера на опозицията Кемал Кълъчдароглу в петък, предава Anadolu Agency. Държавният глава иска обезщетение в размер на 1,5 млн. турски лири (382 хил. долара) заради обвинения, отправени от Кълъчдароглу срещу Ердоган според които семейството на президента и той самият имат скрити пари и участие в офшорни компании, намиращи се в чужбина. \r\nСпоред обвиненията, опозиционният лидер е видял документи, които доказват участието в такива компании на хора, близки до Ердоган. Кълъчдароглу също така призова държавният глава да разкрие къде са скрити неговите суми.  Цанко Цолов", "date": "2017.12.01", "title": "Anadolu Agency: Турският президент подаде жалба срещу лидера на опозицията"}
{"url": "http://www.focus-news.net/news/2017/12/01/2462969/ministar-nikolina-angelkova-podgotvya-se-turisticheski-forum-na-balgariya-v-pekin-prez-2018-g.html", "text": "Подготвя се туристически форум на високо равнище между България и Китайската народна република, който да се проведе в Пекин през пролетта на 2018 г. По този повод министърът на туризма Николина Ангелкова проведе работна среща с Н. Пр. Джан Хайджоу, извънреден и пълномощен посланик на Китайската народна република. Това съобщиха от пресцентъра на министерството. \"Планираме събитието да се проведе в рамките на Българското председателство на Съвета на ЕС\", обясни министър Ангелкова и посочи, че това ще е още един начин да се постави фокус върху европейската инициатива „ЕС-Китай 2018 - година, посветена на туризма“ („2018 EU-China Tourism Year“). \r\nИдеята е с форума в китайската столица да се даде сериозен тласък на развитието на туризма между двете държави. За събитието България ще покани и представители на Европейската комисия, както и на съседни страни, обяви пред госта министър Ангелкова. Провеждането му бе обсъдено в Будапеща по време на Шестата среща на държавните и правителствените ръководители на страните от Централна и Източна Европа и Китай („16+1“) миналия месец, където се срещнаха премиерите  на България Бойко Борисов и на Китай Ли Къцян.\r\nВ българската делегация за форума в Пекин догодина ще бъдат представители на туристическия бизнес и от всички сфери на икономиката. Идеята е туроператорите  от двете страни да стартират конкретни съвместни проекти. Министър Ангелкова и посланик Джан Хайджоу обсъдиха и възможността за откриване на директна авиолиния между двете държави. \r\nОбмисля се да бъде открит и български туристически информационен център в Пекин, съобщи още министър Ангелкова. Тя обясни, че той ще бъде втори, след като през септември беше открит такъв център във финансовата столица Шанхай. Н.Пр. Джан Хайджоу заяви, че това е много добра идея, и препоръча българските центрове да работят с местните туристически организации. \r\nКитайската страна отдава голямо значение на двустранните взаимоотношения с България в сферата на туризма, каза Н.Пр. Джан Хайджоу. Той коментира, че КНР ще предприеме конкретни дейности за популяризиране на страната ни като туристическа дестинация за четири сезона. И отбеляза също, че част от подготовката на форума на България на високо ниво ще е и планирана размяна на визити на български туроператори в Китай, както и на китайски организации и туристи в България. \r\nН.Пр. Джан Хайджоу пое ангажимент да съдейства за бъдещи общи инициативи, както и за организацията на съвместни събития у нас и в Китай.\r\nЗа първите 10 месеца от годината посещенията на китайски туристи в страната са над 24 хил., като се отчита ръст от 44,5% в сравнение със същия период на 2016 г. Положителни са и данните за пътуванията на българи към Китай. В периода януари-октомври 2017 г. те са се увеличили с 12,7 на сто.", "date": "2017.12.01", "title": "Министър Николина Ангелкова: Подготвя се туристически форум на България в Пекин през 2018 г."}
{"url": "http://www.focus-news.net/news/2017/12/01/2462970/ministar-predsedatelyat-boyko-borisov-provede-sreshta-s-predsedatelya-na-voenniya-komitet-na-nato-gen-petar-pavel.html", "text": "Министър-председателят Бойко Борисов проведе среща с председателя на Военния комитет на НАТО ген. Петър Павел, който е в България по покана на началника на отбраната генерал-лейтенант Андрей Боцев. Това съобщиха от правителствената информационна служба. Премиерът Борисов изтъкна, че  като ротационен председател на Съвета на Европейския съюз България ще работи за задълбочаване на сътрудничеството между ЕС и НАТО. \r\nТой посочи също, че България е силно заинтересувана от постигането на високо ниво сигурност и стабилност на Западните Балкани и отбеляза, че евроинтеграцията на страните от региона е предпоставка за поддържането на мир и за развитието на тази част от Европа.", "date": "2017.12.01", "title": "Министър-председателят Бойко Борисов проведе среща с председателя на Военния комитет на НАТО ген. Петър Павел"}
{"url": "http://www.focus-news.net/news/2017/12/01/2462971/stefan-radev-kmet-na-sliven-obshtinata-shte-naeme-payak-za-izvozvane-na-avtomobili-narushiteli.html", "text": "Специализиран автомобил ще извозва колите, нарушили правилата за паркиране в „Синята зона“ в центъра на Сливен. Това съобщи пред Радио „Фокус“ – Сливен кметът Стефан Радев. Автомобилите ще бъдат извозвани до наказателен паркинг и освобождавани само срещу глоба.\r\nНай-често се паркирало около местата, където са били премахнати гаражи. Кметът допълни, че полицаите  съставяли фишове и актове, но не могат да премахнат автомобила от забранените за паркиране места.\r\nЗаради високата цена общината няма да купува собствен „паяк“, а води преговори на наемане от друга община.\r\nЛюдмила ЙОРГОВА", "date": "2017.12.01", "title": "Стефан Радев, кмет на Сливен: Общината ще наеме „паяк“ за извозване на автомобили-нарушители"}
{"url": "http://www.focus-news.net/news/2017/12/01/2462972/pazardzhik-dzhip-i-lek-avtomobil-se-se-udarili-chelno-patya-varvara-velingrad-naneseni-samo-materialni-shteti.html", "text": "Джип и лек автомобил се се ударили челно пътя Варвара – Велинград в близост до железопътен прелез преди Гара Цепина, съобщиха за Радио „Фокус“ – Пазарджик от Областната дирекция на МВР – Пазарджик. Джип „Ленд Ровър“ при опит да изпревари камион е навлязъл в лентата за насрещно движение, където се е блъснал челно в „Нисан“. При удара няма сериозно пострадали, нанесени са само значителни материални щети. Поради факта, че катастрофата създава затруднение за движението по този натоварен в днешния ден пътен участък и струпването на колона от автомобили, трасето е временно затворено. \r\nНа мястото се извършва оглед от дежурна група при Районно управление „Полиция” – Велинград, има позиционирани патрули от двете страни на дефилето, които указват на водачите да използват два възможни обходни маршрута:  Велинград – Ракитово – Цигов чарк – Батак – Пещера и Белово – Юндола.", "date": "2017.12.01", "title": "Пазарджик: Джип и лек автомобил се се ударили челно пътя Варвара – Велинград, нанесени само материални щети"}
{"url": "http://www.focus-news.net/news/2017/12/01/2462973/magla-i-proliven-dazhd-zatrudnyavat-dvizhenieto-po-avtomagistrala-struma-obzor.html", "text": "Мъгла и проливен дъжд затрудняват движението по автомагистрала \"Струма\". Видимостта е до 100-150 метра, а в района на Горна и Долна Диканя и отбивката за Радомир – от 30 до 50 метра. Пътните настилки са мокри и хлъзгави, има опасност от образуване на аквапланинг. Силен дъжд вали в района на Симитли, Крупник, Брежани и Кресна, а по-слаб – в Благоевград. Лека мъгла се е образувала и района на Кресненското дефиле.\r\nОранжев код за обилни валежи е в сила Югозападна България - за областите София град, София област, Перник, Кюстендил, Благоевград и Смолян. По данни на НИМХ през следващото денонощие времето ще се задържи облачно, с валежи от дъжд, значителни в югозападните и централните райони от България. \r\n\"Фокус\" призовава водачите да се движат внимателно и със скорост, съобразена с пътните условия.", "date": "2017.12.01", "title": "Мъгла и проливен дъжд затрудняват движението по автомагистрала \"Струма\" (ОБЗОР)"}
{"url": "http://www.focus-news.net/news/2017/12/01/2462974/obshtina-burgas-pisatelkata-marina-vladeva-e-tazgodishniyat-nositel-na-literaturnata-nagrada-pegas.html", "text": "Писателката Марина Владева е тазгодишният носител на литературната награда \"Пегас\". Призът и бе присъден за книгата \"Маргиналът: присъстващата фигура на отсъстващия. Книга I Битиета\". Тя не присъства на церемонията и затова плакета прие нейният издател. Това съобщиха от Община Бургас. Носител на плакета \"Христо Фотев\" стана Милка Стоянова за книгата й \"Крайбрежна поема\". Тя става носител на този приз за втори път. Третата литературна награда - плакет \"Петко Росен\", тази година бе присъдена на Никола Кадиев за книгата му \"Светлина от много далече\". В определянето на тазгодишните носители на литературните награди участваха критиците д.ф.н. Митко Новков и доц. д-р Младен Влашки. Наградите на авторите връчи кметът Димитър Николов.\r\n\"Това е една изключително добра традиция, която насърчава и поощрява талантливите хора в нашия град да пишат и да творят, а младите да ги следват. Вие сте чест и гордост за нашия град, защото с перото и словото си обогатявате градската съкровищница и правите града ни много по-популярен. Чрез словото си давате добри примери и насърчавате останалите хора\", каза по време на церемонията кметът Николов.\r\nЛитературните награди на Община Бургас се връчват от 1990 година.", "date": "2017.12.01", "title": "Община Бургас: Писателката Марина Владева е тазгодишният носител на литературната награда \"Пегас\""}
{"url": "http://www.focus-news.net/news/2017/12/01/2462975/blagoevgrad-rabotilnitsata-na-dyado-koleda-shte-bade-otkrita-v-prostranstvoto-na-gradskata-hudozhestvena-galeriya.html", "text": "Работилницата на Дядо Коледа ще бъде открита в пространството на Градската художествена галерия. Това каза на пресконференция Христина Шопова, заместник-кмет по култура и хуманитарни дейности на Община Благоевград, предаде репортер на Радио „Фокус“ – Пирин. „Отново ще се организира инициатива „Часът на приказния разказвач“. Всяка вечер между 11 и 15 декември във фоайето на Община Благоевград ще се разказват приказки, ще се раздават чай и бисквитки. Нашите привърженици се увеличават с всяка изминала година, което ни показва, че сме на прав път и това, което правим, достига пряко до хората“, допълни Шопова. Началото на приказките ще постави Драматичен театър „Проф. Енчо Халачев“. \r\nНа 12 декември футболистът Светослав Дяков ще чете приказка с най-малките. 13 декември е Васко Кръпката, 14 декември - Общински куклен театър, а на 15 декември по традиция кметът на Община Благоевград д-р Атанас Камбитов. „За първи път в Благоевград ще има представление за бебета. На 12 декември в Младежки дом от 11.00 и 16.30 часа и най-малките зрители ще станат част от нашата културна програма“, каза зам.-кметът Шопова, като подчерта, че практиката показва, че това е изключително успешна инициатива. Постановката се казва „Ту тук, ту там“ и е за деца от 0 до 4 години и техните родители.\r\nЛора КАЛЧЕВА", "date": "2017.12.01", "title": "Благоевград: Работилницата на Дядо Коледа ще бъде открита в пространството на Градската художествена галерия"}
{"url": "http://www.focus-news.net/news/2017/12/01/2462976/ministarat-na-turizma-nikolina-angelkova-shte-uchastva-v-predstavyaneto-na-parvata-balgarska-usluga-v-tarsachkata-na-viber-na-4-dekemvri.html", "text": "Министърът на туризма Николина Ангелкова ще участва в представянето на първата българска услуга в търсачката на Viber, която е съвместен проект между Министерството на туризма и iLoveBulgaria. Това съобщиха от пресцентъра на министерството. Презентации ще представят Атанас Райков, директор бизнес развитие на Viber за Централна и Източна Европа и страните от ОНД и директор в направление Телеком партньорства, и Веселин Василев,  изпълнителен директор на iLoveBulgaria. Събитието ще се проведе от 11.00 часа на 4 декември 2017 г. (понеделник) в Гранд хотел София, зала „Триадица”.", "date": "2017.12.01", "title": "Министърът на туризма Николина Ангелкова ще участва в представянето на първата българска услуга в търсачката на Viber на 4 декември"}
{"url": "http://www.focus-news.net/news/2017/12/01/2462977/hurriyet-turtsiya-izdade-zapoved-za-arest-na-bivsh-chlen-na-upravitelniya-savet-na-tsru.html", "text": "Главният прокурор на Истанбул издаде в петък, първи декември, заповед за арест на Греъм Фулър, бившия вицепредседател на Националния разузнавателен съвет на ЦРУ, пише Hurriyet. Фулър е обвинен в предполагаемо участие в събитията от 15 юли2016 г., които Турция определя като опит за военен преврат. \r\nСпоред заповедта, бившият член на ЦРУ е обвинен в „опит за сваляне на правителството на Република Турция“ и създаване на пречки за изпълняването на задълженията на турските управляващи, както и в „придобиване на тайна държавна информация“ с цел шпионаж. \r\nИзданието припомня, че през 2006 г. Фулър се е застъпил за обвинения като организатор на опита за преврат Фетхуллах Гюлен, при неговото кандидатстване за получаване на зелена карта.    Цанко Цолов", "date": "2017.12.01", "title": "Hurriyet: Турция издаде заповед за арест на бивш член на управителния съвет на ЦРУ"}
{"url": "http://www.focus-news.net/news/2017/12/01/2462978/nelina-tsarova-obshtina-veliko-tarnovo-ot-dnes-otvarya-vrati-traditsionniyat-koleden-bazar-v-park-marno-pole.html", "text": "От днес отваря врати традиционният Коледен базар във Велико Търново. Това съобщи за Радио „Фокус“ – Велико Търново Нелина Църова, директор Дирекция „Култура, туризъм и международна дейност“ в Общината. Базарът се намира в парк „Марно поле“, където вече са разположени 25 къщички-павилиони за търговска дейност и детски атракцион. Дървените павилиони ще останат в центъра на града до края на месец декември. Посетителите ще имат възможност да си купят традиционни български стоки, свързани с духа на предстоящите празници. \r\nЦърова посочи, че и тази година има луна парк с виенско колело. В Къщичката на Дядо Коледа през целия месец джуджетата ще приемат писмата с желанията за подаръци на децата. Точно пред нея ще се провежда детска анимация, организирана от Общинската агенция „Царевград Търнов“. В една от другите къщички ще е подредена благотворителната коледна изложба-базар „Ние можем ХI“ на ръкоделия, сувенири, картички и рисунки, изработени от потребителите на социални услуги от Община Велико Търново. За трета поредна година в подкрепа на бездомните животни своя дарителска акция ще организира и Сдружение „Приятели на животните ВТ“. В тяхната къщичка ще се събират парични средства, храна, одеяла, постелки и играчки за бездомните животни. Нелина Църова съобщи, че в следващите дни предстои да започнат обиколките и Коледния автобус, който ще кара децата до парк „Марно поле“.\r\nНадежда КРЪСТЕВА", "date": "2017.12.01", "title": "Нелина Църова, Община Велико Търново: От днес отваря врати традиционният Коледен базар в парк „Марно поле”"}
{"url": "http://www.focus-news.net/news/2017/12/01/2462979/api-vremenno-dvizhenieto-po-pat-iii-1306-s-gorno-peshtene-vratsa-se-osashtestvyava-v-edna-lenta-poradi-navodnen-uchastak.html", "text": "Временно движението по път III-1306 с. Горно Пещене – Враца се осъществява в една лента, поради наводнен участък от пътното платно, след проливeн дъжд. Това съобщиха от пресцентъра на Агенция \"Пътна инфраструктура\" (АПИ). От АПИ призовават шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.12.01", "title": "АПИ: Временно движението по път III-1306 с. Горно Пещене – Враца се осъществява в една лента, поради наводнен участък"}
{"url": "http://www.focus-news.net/news/2017/12/01/2462980/ivaylo-chalakov-obshtina-kyustendil-zazdravyava-se-uchastak-ot-diga-na-reka-bistritsa-kray-selo-garlyano.html", "text": "Заздравява се участък от дига на река Бистрица край село Гърляно. Това каза пред Радио „Фокус” – Кюстендил Ивайло Чалъков, експерт „Отбранителна мобилизационна подготовка” към Община Кюстендил. По думите му има слабо излизане на вода от реката, която е тръгнала по улица „Димитър Каляшки” в населеното място. „В момента има техника, която заздравява дигата, с цел преодоляване излизането на вода от реката”, каза Ивайло Чалъков. \r\nПо думите му по-рано през деня е подаден сигнал за промяна в цвета на водата в река Бистрица, но при село Соволяно. По този повод са уведомени компетентните органи. Работи се и по осигуряване на проводимост на водата от микроязовира край кв. „Въртешево”. „Като цяло обстановката е спокойна, но в момента валежите продължават”, каза Ивайло Чалъков. По данни на Националния институт по метеорология и хидрология към БАН падналите валежи до 17.00 часа в Кюстендил са 11 л/кв. м.\r\nВенцеслав ИЛЧЕВ", "date": "2017.12.01", "title": "Ивайло Чалъков, Община Кюстендил: Заздравява се участък от дига на река Бистрица край село Гърляно"}
{"url": "http://www.focus-news.net/news/2017/12/01/2462981/sofiya-bez-seriozni-problemi-i-zakasneniya-se-dvizhi-gradskiyat-transport-kam-momenta.html", "text": "Без сериозни проблеми и закъснения се движи градският транспорт към момента. Това съобщиха Агенция \"Фокус\" от Центъра за градска мобилност към Столична община. От там уточняват, че движението на обществените превозни средства е нормално за пиковите часове в делничен ден и няма сериозни закъснения.", "date": "2017.12.01", "title": "София: Без сериозни проблеми и закъснения се движи градският транспорт към момента"}
{"url": "http://www.focus-news.net/news/2017/12/01/2462982/blagoevgrad-obshtinskiyat-kuklen-teatar-predstavya-premierno-spektakala-prikaznite-razkazvachi.html", "text": "Общински куклен театър-Благоевград представя премиерно спектакъла „Приказните разказвачи“ от Ана Попинс. Това съобщиха от пресцентъра на Община Благоевград. Представлението ще се играе на 4 декември в салона на Куклен театър /в бившия Младежки дом/. Сценографията и костюмите са дело на Деница Аргиропулос, музиката е на Георги Красимиров-Герасим, а постановката - на Борвелс. \r\nАктьорите Десислава Чардаклиева и Виктор Кападжиев ще представят пред малките зрители една забавна разходка из света на фантазията. Една история за обичта и приятелството, за доброто и злото, за разума и силата на чувствата. Неочакваната среща между двамата чудати герои ще пренесе малките зрители в удивителен приказен свят, за да им покаже, че никой не може да бъде по-силен от този, който носи вярата и любовта в сърцето си. Това е спектакъл за малки и големи, за деца и родители, за момчета и момичета и за всички, които обичат да ходят на театър.", "date": "2017.12.01", "title": "Благоевград: Общинският куклен театър представя премиерно спектакъла „Приказните разказвачи”"}
{"url": "http://www.focus-news.net/news/2017/12/01/2462983/afp-zapochnala-e-autopsiyata-na-tyaloto-na-slobodan-pralyak.html", "text": "Нидерландски прокурори разкриха в петък, че е започнала аутопсията на тялото на бившия командир на босненските хървати Слободан Праляк, предава AFP. \r\n„Тази сутрин (петък, първи декември – бел.ред.), аутопсията на тялото на Прялак започна“, разкриха от службата на нидерландските прокурори в една от социалните мрежи. Все още не са налични резултати. Агенция „Фокус“ припомня, че Слободан Праляк извърши самоубийство, поглъщайки отрова в сряда, след като трибуналът в Хага потвърди 20-годишното му лишаване от свобода заради престъпления, извършени по време на войната в Босна.  Цанко Цолов", "date": "2017.12.01", "title": "AFP: Започнала е аутопсията на тялото на Слободан Праляк"}
{"url": "http://www.focus-news.net/news/2017/12/01/2462984/kyustendil-dva-signala-sa-podadeni-v-pozharnata-vav-vrazka-s-vloshenata-meteorologichnata-obstanovka.html", "text": "Два сигнала са получени в оперативната част на Регионална дирекция „Пожарна безопасност и защита на населението” – Кюстендил във връзка с влошената метеорологичната обстановка. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. При извършените обходи е установено, че река Бистрица е излязла на едно място край село Гърляно. На това място е било изградено напоително съоръжение. Изпратена е техника за преодоляване на ситуацията. Установено е, че изпускателното съоръжение на микроязовира при местността „Св. Яна” има проблем. Поради тази причина са предприети необходимите мерки за отстраняването на проблема. „Ситуацията е спокойна и няма място за притеснение”, каза Катя Табачка.\r\nВенцеслав ИЛЧЕВ", "date": "2017.12.01", "title": "Кюстендил: Два сигнала са подадени в пожарната във връзка с влошената метеорологичната обстановка"}
{"url": "http://www.focus-news.net/news/2017/12/01/2462985/haskovo-sporten-praznik-pod-nadslov-da-mechtaem-zaedno-sabra-nad-200-detsa-v-grada-po-povod-mezhdunarodniya-den-na-horata-s-uvrezhdaniya.html", "text": "Повече от 200 деца участваха в спортния празник под надслов „Да мечтаем заедно“, организиран от Община Хасково по повод Международния ден на хората с увреждания – 3 декември. Това съобщиха от пресцентъра на Общината. Освен децата от 8 общински детски градини, се включиха и деца и младежи от центровете за настаняване от семеен тип за деца и възрастни с увреждания, Дневния център за деца и възрастни с увреждания „Марина“ и Общностния център. Всички се забавляваха с актьорите Силвия и Янко и участваха в спортни, занимателни и развлекателни игри. \r\nИдеята на празника е да се покаже, че децата със специални образователни потребности са същите като здравите деца и те могат да се забавляват заедно и заедно могат да мечтаят за един по-добър свят. Празникът се провежда за втора поредна година. Всички деца получиха подаръци. \r\nНа 4 декември, от 14.00 часа, в залата на театър „Иван Димов“ ще се проведе поздравителен концерт с участието на клубовете на хората с увреждания в Хасково, Духовия  и Народния оркестър към общината и децата от Детска градина 22 „Звънче“.", "date": "2017.12.01", "title": "Хасково: Спортен празник под надслов „Да мечтаем заедно“ събра над 200 деца в града, по повод Международния ден на хората с увреждания"}
{"url": "http://www.focus-news.net/news/2017/12/01/2462986/reks-tilarsan-sluhovete-che-shte-bada-smenen-sa-smehotvorni.html", "text": "Държавният секретар на САЩ Рекс Тилърсън определи като „смехотворни“ слуховете, според които президентът на страната Доналд Тръмп смята да назначи друг човек на негово място, предава", "date": "2017.12.01", "title": "Рекс Тилърсън: Слуховете, че ще бъда сменен, са смехотворни"}
{"url": "http://www.focus-news.net/news/2017/12/01/2462987/veliko-tarnovo-v-tezhko-sastoyanie-e-postradaliyat-v-katastrofata-na-patya-mezhdu-selata-radanovo-i-petko-karavelovo.html", "text": "В тежко състояние е пострадалият в катастрофата на пътя Велико Търново – Русе, между селата Раданово и Петко Каравелово, съобщиха от Областната дирекция на МВР – Велико Търново. Той е настанен във Великотърновската болница. И лицето, което е загинало, и пострадалият мъж, са пътували в лектоварния автомобил „УАЗ”. \r\nВодачът на турския ТИР е 50-годишен турски гражданин. Задържан е за срок до 24 часа по ЗМВР. Движението в района на произшествието остава временно ограничено.", "date": "2017.12.01", "title": "Велико Търново: В тежко състояние е пострадалият в катастрофата на пътя между селата Раданово и Петко Каравелово"}
{"url": "http://www.focus-news.net/news/2017/12/01/2462988/pregled-na-mezhdunarodnite-novini-do-18-chasa-agentsiya-fokus.html", "text": "Държавният секретар на САЩ Рекс Тилърсън определи като „смехотворни“ слуховете, според които президентът на страната Доналд Тръмп смята да назначи друг човек на негово място.\r\nВ четвъртък американски медии заявиха, че разполагат с информация, според която Тръмп смята да постави на поста на държавен секретар сегашния началник на ЦРУ, като по-късно от Белия дом отрекоха подобни слухове. \r\nПо време на пресконференция в петък, когато бе попитам дали в съобщенията относно неговата смята има нещо вярно, Тилърсън отрече, като добави, че обвиненията са „смехотворни“.  \r\n*** Нидерландски прокурори разкриха в петък, че е започнала аутопсията на тялото на бившия командир на босненските хървати Слободан Праляк.\r\n„Тази сутрин (петък, първи декември – бел.ред.), аутопсията на тялото на Прялак започна“, разкриха от службата на нидерландските прокурори в една от социалните мрежи. Все още не са налични резултати. Агенция „Фокус“ припомня, че Слободан Праляк извърши самоубийство, поглъщайки отрова в сряда, след като трибуналът в Хага потвърди 20-годишното му лишаване от свобода заради престъпления, извършени по време на войната в Босна. \r\n*** Главният прокурор на Истанбул издаде в петък, първи декември, заповед за арест на Греъм Фулър, бившия вицепредседател на Националния разузнавателен съвет на ЦРУ. Фулър е обвинен в предполагаемо участие в събитията от 15 юли2016 г., които Турция определя като опит за военен преврат. \r\nСпоред заповедта, бившият член на ЦРУ е обвинен в „опит за сваляне на правителството на Република Турция“ и създаване на пречки за изпълняването на задълженията на турските управляващи, както и в „придобиване на тайна държавна информация“ с цел шпионаж. \r\nИзданието припомня, че през 2006 г. Фулър се е застъпил за обвинения като организатор на опита за преврат Фетхуллах Гюлен, при неговото кандидатстване за получаване на зелена карта.   \r\n*** Турският президент Реджеп Тайип Ердоган е подал оплакване срещу лидера на опозицията Кемал Кълъчдароглу в петък. Държавният глава иска обезщетение в размер на 1,5 млн. турски лири (382 хил. долара) заради обвинения, отправени от Кълъчдароглу срещу Ердоган според които семейството на президента и той самият имат скрити пари и участие в офшорни компании, намиращи се в чужбина. \r\nСпоред обвиненията, опозиционният лидер е видял документи, които доказват участието в такива компании на хора, близки до Ердоган. Кълъчдароглу също така призова държавният глава да разкрие къде са скрити неговите суми. \r\n*** Майкъл Флин, бившият съветник по националната сигурност на държавния глава на САЩ Доналд Тръмп, е обвинен в лъжа за контактите си с руския посланик в страната.\r\nФлин трябва да се яви в съда по-късно в петък за изслушване по единственото обвинение, че е направил \"фалшиви, фиктивни и измамни изявления\" пред ФБР.\r\n*** Делегацията на правителството в Дамаск, която участва във водените под егидата на ООН мирни преговори в Женева, ще се върне в Сирия за почивните дни и ще реши дали ще се завърне в швейцарския град за продължаване на разговорите, според представител на сирийската делегация. \r\nБашар ал-Джафари заяви пред репортери, че екипът му ще се оттегли в събота от разговорите и че „Дамаск ще реши\" дали делегатите да се върнат и на масата за преговори следващия вторник.\r\n*** Медийният доклад за „зелена светлина“ на преговорите за голяма коалиция, разпространен ексклузивно от вестник BILD, предизвика истинска буря в Берлин.\r\nЛидерът на Германската социалдемократическа партия (ГСДП) Мартин Шулц отрече твърдението за постигнато споразумение със Съюза (ХДС/ХСС) за започване на преговори за нова голяма коалиция в Берлин. „Ще се придържам към споразуменията за поверителност\", бяха думите, с които Шулц се обърна към журналистите пред централата на ГСДП в Берлин. „Зелена светлина за голяма коалиция? Това мога ясно да отхвърля“, увери социалдемократът, като подчерта, че не изключва възможността тази информация да е подадена от кръговете на Съюза (ХДС/ХСС).\r\nПоради тази причина минути по-късно Шулц проведе телефонен разговор с Меркел, в рамките на който й е казал, че „подобно нещо е неприемливо“. \r\n„Който разпространява фалшиви съобщения, разрушава доверието“, категоричен бе германският социалдемократ.\r\nШулц потвърди, че ГСДП няма да бърза в преговорите: „Имаме  действащо федерално правителство, не сме притиснати от времето“. Това, което предстои, е официалният отговор на германските социалдемократи. Той трябва да бъде даден след провеждането на партийния конгрес в началото на следващата седмица. \r\n*** Върховният съд на Испания ще реши в понеделник дали да освободи десетимата каталунски политици, които са в затвора, докато е в ход разследването на ролята им в бурните събития, довели до едностранното обявяване на независимост на региона.\r\nСъдия Пабло Ларенана информира адвокатите на обвиняемите, че няма да вземе решение за тяхната гаранция до понеделник, разкри източник на агенцията.\r\n*** Фракционният лидер на Християндемократическия съюз (ХДС) Клаус Шулер заяви, че Ангела Меркел е информирала партийния връх са хода на разговорите, проведени във вечерните часове на четвъртък в резиденцията на президентската власт във ФРГ – двореца Белвю. В хода на дискусиите ХДС е демонстрирал готовност за стартирането на „сериозни преговори“ със социалдемократите за съставяне на новото германско правителство, потвърди Шулер думите на канцлера.\r\nТова, което предстои, е официалният отговор на германските социалдемократи. Той трябва да бъде даден след провеждането на партийния конгрес в началото на следващата седмица. \r\nЛидерът на Германската социалдемократическа партия (ГСДП) Мартин Шулц отрече медийния доклад за постигнато споразумение със Съюза (ХДС/ХСС) за започване на преговори за нова голяма коалиция в Берлин, но минути по-късно заяви, че препоръчва на партията си да започне официална дискусия с водения от канцлера Ангела Меркел политически блок.\r\n*** Един от ликвидираните в рамките на спецоперация, проведена на 22 ноември в грузинската столица Тбилиси, е идентифициран като предполагаемия организатор на терористичното нападение на истанбулското летище „Ататюрк“  през 2016 г.– Ахмед Чатаев.\r\nСъответната информация бе разпространена в петък от службите за сигурност на Грузия.\r\nОперацията в Тбилиси бе проведена в апартамент в многоетажна сграда и продължи повече от 20 часа. В хода й бяха ликвидирани трима предполагаеми терористи, а един бе задържан. В последвалата седмица в местните медии се появиха съобщения, съгласно които група екстремисти, начело с Ахмед Чатаев, е пристигнала от Турция в Грузия. \r\n***", "date": "2017.12.01", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/12/01/2462989/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-ot-parvenstvoto-na-parva-profesionalna-liga-na-3-dekemvri-na-natsionalen-stadion-vasil-levski.html", "text": "Въвежда се организация на движението за провеждане на футболна среща от първенството на първа професионална лига на 3 декември 2017 г. на Национален стадион „Васил Левски” в София. Това съобщиха от пресцентъра на Столична община.  \r\nЗабранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- от 00.00 часа до приключване на футболната среща на 3 декември 2017 г. при сектор „Г” на  Националния стадион „Васил Левски”; \r\n- от 15.00 до 19.00 часа на 3 декември 2017 г. на моста пред Национален стадион „Васил Левски”. \r\nОт 13.00 часа на 3 декември 2017 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2017.12.01", "title": "София: Въвежда се организация на движението за провеждане на футболна среща от първенството на първа професионална лига на 3 декември на Национален стадион „Васил Левски”"}
{"url": "http://www.focus-news.net/news/2017/12/01/2462990/komisar-tencho-tenev-sdvr-navsyakade-v-stolitsata-sa-se-obrazuvali-golemi-zadrastvaniya.html", "text": "Всички хора са тръгнали с автомобилите си, заради дъжда и в момента навсякъде в столицата са се образували големи задръствания. Това каза за Агенция „Фокус“ началникът на отдел „Пътна полиция“ към Столична дирекция на вътрешните работи (СДВР) комисар Тенчо Тенев във връзка проливния дъжд, който вали в София. Той поясни, че на всички възлови кръстовища в столицата има задръствания и затруднения в трафика.  Ком. Тенев посъветва водачите да карат бавно и внимателно и да спазват необходимата дистанция. „И аз в момента съм в задръстване със служебната кола. На много от автомобилите стъклата им са замъглени и водачите не могат да видят нищо нито отпред, нито отзад. Да карат много бавно и внимателно и да се съобразяват с пътната обстановка. В момента вали интензивен дъжд, който може би ще продължи през цялата нощ. Нека да управляват много внимателно автомобилите си и да спазват дистанция“, призова ком. Тенев. \r\nВесела ПЕТРОВА", "date": "2017.12.01", "title": "Комисар Тенчо Тенев, СДВР: Навсякъде в столицата са се образували големи задръствания"}
{"url": "http://www.focus-news.net/news/2017/12/01/2462991/pazardzhik-vremenno-e-ogranicheno-dvizhenieto-v-dvete-posoki-po-pat-ii-84-varvara-velingrad-poradi-katastrofa.html", "text": "Временно е ограничено движението в двете посоки по път II-84 Варвара - Велинград поради катастрофа. Това съобщиха от пресцентъра на Агенция \"Пътна инфраструктура\". Движението се осъществява по обходен маршрут: път II-84 Велинград-Юндола - път III-842 Юндола-Белово - път I-8 Белово – Звъничево.", "date": "2017.12.01", "title": "Пазарджик: Временно е ограничено движението в двете посоки по път II-84 Варвара - Велинград поради катастрофа"}
{"url": "http://www.focus-news.net/news/2017/12/01/2462992/afp-maykal-flin-pledira-vinoven-po-obvinenieto-za-davane-na-lazhlivi-pokazaniya-pred-fbr.html", "text": "Майкъл Флин, бившият съветник по националната сигурност на държавния глава на САЩ Доналд Тръмп, пледира „виновен“ по обвинението в даване на лъжливи показания през ФБР относно разговорите, които е имал с руския посланик в САЩ. Това предава AFP. \r\nСпоред данни на агенцията, когато съдията попитал бившия военен дали иска да пледира виновен, Флин е отговорил положително. \r\nПенсионираният генерал е едно от официалните лица, срещу които има повдигнати обвинения относно възможната връзка между бивши съветници на президента Доналд Тръмп и руската намеса в американските избори през 2016 г. Цанко Цолов", "date": "2017.12.01", "title": "AFP: Майкъл Флин пледира \"виновен\" по обвинението за даване на лъжливи показания пред ФБР"}
{"url": "http://www.focus-news.net/news/2017/12/01/2462993/vitsepremierat-ekaterina-zaharieva-prie-turskiya-ministar-po-vaprosite-na-es-yomer-chelik.html", "text": "Когато две съседни държави са искрени и честни една към друга, винаги можем да намираме решения на всеки въпрос. Турция може да разчита на искрената ни подкрепа. Това заяви заместник министър-председателят и министър на външните работи Екатерина Захариева пред Йомер Челик, министър по въпросите на ЕС на Република Турция и главен преговарящ с ЕС, съобщиха от пресцентъра на Министерството на външните работи. Челик е на работно посещение в България. „За нас Българското председателство на Съвета на ЕС е изключително важно”, заяви гостът. „България прилага един стандарт към всички страни, кандидатки за членство – насърчаване и подпомагане в реформите, които всяка страна трябва сама да извърши”, каза министър Захариева. \r\nЗахариева и Челик обсъдиха откриването на изцяло ремонтирания български храм в Истанбул „Свети Стефан”. Желязната черква ще бъде тържествено отворена на 7 януари 2018 г., в деня на свети Йоан Кръстител. „Това е от онези много добри примери за етническа толерантност, които политиците е добре да даваме”, посочи министър Захариева и допълни, че София е единствената столица на страна от ЕС, в която православен, католически, юдейски и мюсюлмански храм се издигат един до друг.", "date": "2017.12.01", "title": "Вицепремиерът Екатерина Захариева прие турския министър по въпросите на ЕС Йомер Челик"}
{"url": "http://www.focus-news.net/news/2017/12/01/2462994/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-ot-parvenstvoto-na-parva-profesionalna-liga-na-8-dekemvri-na-natsionalen-stadion-vasil-levski.html", "text": "Въвежда се организация на движението за провеждане на футболна среща от първенството на първа професионална лига на 8 декември 2017 г. на Национален стадион „Васил Левски” в София. Това съобщиха от пресцентъра на Столична община. \r\nЗабраняват се престоят и паркирането на пътни превозни средства, с изключение на автомобилите на участниците в мероприятието, както следва: \r\n- от 00.00 часа до приключване на футболната среща на 8 декември 2017 г. при сектор „Г” на  Националния стадион „Васил Левски”; \r\n- от 12.00 до 19.00 часа на 8 декември 2017 г. на моста пред Национален стадион „Васил Левски”. \r\nОт 16.30 часа на 8 декември 2017 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2017.12.01", "title": "София: Въвежда се организация на движението за провеждане на футболна среща от първенството на първа професионална лига на 8 декември на Национален стадион „Васил Левски”"}
{"url": "http://www.focus-news.net/news/2017/12/01/2462995/albanian-daily-news-armiyata-evakuira-zhitelite-na-vlyora-i-fier-zaradi-opasnost-ot-navodneniya.html", "text": "Албанската армия е започнала евакуация на жителите на южните градове Вльора и Фиер, заради опасност от наводнения, предава електронното издание Albanian Daily News. \r\nСпоред данни на метеоролозите в страната, проливните дъждове ще продължат поне до неделя, като ситуацията ще бъде най-опасна вечерта и през нощта в събота. \r\nВластите са готови за кризисна ситуация най-вече в южните части на страната, разкрива още изданието.   Цанко Цолов", "date": "2017.12.01", "title": "Albanian Daily News: Армията евакуира жителите на Вльора и Фиер заради опасност от наводнения"}
{"url": "http://www.focus-news.net/news/2017/12/01/2462996/ak.html", "text": "Температурите са в интервала от +3° до +18°. Времето над страната е предимно облачно. Слаб до силен вятър духа в областите Бургас, Варна, Велико Търново, Габрово, Кърджали, Ловеч, Монтана, Пазарджик, Перник, Разград, Силистра, Смолян, Търговище, Хасково, Шумен, Ямбол. Това съобщиха от пресцентъра на Агенция „Пътна инфраструктура“. Дъжд вали в областите Благоевград, Видин, Враца, Габрово, Кюстендил, Кърджали, Ловеч, Монтана, Пазарджик, Перник, Плевен, Разград, Русе, Силистра, Сливен, Смолян, София, както и в района на проход „Република“, Студенец /обл. Пловдив/, Попово и Антоново /обл. Търговище/. Пътните настилки в страната са предимно мокри.\r\nОграничена видимост поради мъгла:\r\n- до 50 м в района на Бистрица /обл. София/\r\n- до 100 м в района на проход „Шипка“, Бистрица /обл. София/, Антоново /обл. Търговище/.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Троянски” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. \r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът ІІІ-514: Движението по път ІІІ-514 Г. Оряховица – Арбанаси – В. Търново в участъка от км 46+485 до км 48+830 е ограничено, поради ремонтни дейности . \r\nОбходен маршрут: път VTR 1014 Арбанаси – Шереметя, път І-4 Шереметя – В. Търново и обратно. Срок до 20.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.\r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 04.12.2017 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.01", "title": "Актуална пътна пътна обстановка"}
{"url": "http://www.focus-news.net/news/2017/12/01/2462997/blagoevgrad-patnite-nastilki-sa-mokri-i-hlazgavi-v-oblastta.html", "text": "Пътните настилки са мокри и хлъзгави в областта. Това съобщиха за Радио „Фокус” – Пирин от Областното пътно управление – Благоевград. Повишена е опасността от падащи камъни в Кресненското дефиле и по второкласен път – 19 Симитли – Гоце Делчев, затова шофьорите трябва да карат внимателно. \r\nВ Област Благоевград няма въведени ограничения за движението на моторни превозни средства. Водачите на автомобили трябва да имат предвид, че по третокласен път – 198 Гоце Делчев – Катунци – Петрич при км 38+380, в село Горно Спанчово, движението се извършва в лявата лента, поради разрушена подпорна стена с дължина 15 метра, заради което дясното платно за движение е подкопано. Преминаването е урегулирано с необходимите пътни знаци. Предстои изготвяне на инвестиционен проект за укрепване на пътя до 15 април 2018 година. \r\nС особено внимание трябва да се извършва и преминаването по третокласен път – 1972 Сатовча – Доспат  при км 7+700, в участъка от село Блатска до село Абланица. Движението в района се извършва в една лента, поради активизирало се свлачище. Тук също предстои изготвяне на инвестиционен проект за укрепване на пътя в срок до 15 април 2018 година.\r\nЛора КАЛЧЕВА", "date": "2017.12.01", "title": "Благоевград: Пътните настилки са мокри и хлъзгави в областта"}
{"url": "http://www.focus-news.net/news/2017/12/01/2462998/pazardzhik-dvizhenieto-po-pat-ii-84-varvara-velingrad-se-osashtestvyava-v-ednata-lena.html", "text": "Движение се осъществява в една лента по път II-84 Варвара-Велинград поради транспортно произшествие. Това съобщиха от Агенция \"Пътна инфраструктура\". Движението се регулира от \"Пътна полиция\".", "date": "2017.12.01", "title": "Пазарджик: Движението по път II-84 Варвара-Велинград се осъществява в едната лена"}
{"url": "http://www.focus-news.net/news/2017/12/01/2462999/gen-konstantin-popov-nad-10-uvelichenie-na-zaplatite-za-voennosluzheshtite-i-113-mln-lv-dopalnitelno-kam-byudzheta-na-ministerstvo-na-otbranata-byaha-glasuvani-ot-narodnite-predstaviteli.html", "text": "Над 10% увеличение на заплатите за военнослужещите и 113 млн. лв. допълнително към бюджета на министерство на отбраната бяха гласувани вчера от народните представители. Това съобщи председателят на парламентарната комисия по отбрана ген. Константин Попов. \r\n\"Част от тези средства са предвидени за назначаването на 1300 военнослужещи и увеличаване на издръжката на обучаващите се курсанти.\r\nОтделно в държавния бюджет през 2018 година са предвидени и допълнителни 397 млн. лв., които ще бъдат разходвани за ремонтни дейности на МИГ 29 - 26 млн. лв., за придобиване на нов тип боен самолет - 200 млн. лв., и 171 млн. - за закупуване на многофункционални модулни, патрулни кораби\", допълни ген. Попов.", "date": "2017.12.01", "title": "Ген. Константин Попов: Над 10% увеличение на заплатите за военнослужещите и 113 млн. лв. допълнително към бюджета на Министерство на отбраната бяха гласувани от народните представители"}
{"url": "http://www.focus-news.net/news/2017/12/01/2463000/aktsenti-v-predavaneto-za-chestta-i-slavata-na-balgariya-na-radio-fokus.html", "text": "В предаване на „За честта и славата на България” отново ще с говорим за битката при връх Каймак-Чалан или по точно тазседмичното представяне на книгата „Каймакъ – Чаланъ” с автор Красимир Узунов в град Ямбол. Битката при Каймак-Чалан е едно от най-паметните сражения, който българската армия води на македонския фронт по време на Първата световна война. В следващите два часа на предаването ще ви срещнем с още от наследниците на загиналите герой в битката при Каймак-Чалан, които ни разказаха своите истории. Йорданка Стефанова Георгиева е внучка на Йордан Христов Ранкузов, който участва в битката при Каймак-Чалан заедно с всичките си братя. \r\nЗа атмосферата на представянето на книгата „Каймакъ – Чаланъ” в Ямбол ще ни разкаже колегата от Радио „Фокус“ – Сливен Людмила Йоргова. Какво означава книгата за Ямбол и впечатления от представянето и там? Повече ще ни каже самият кмет на града Георги Славов. \r\nПодготви ли сме ви и още една среща – с бригаден генерал Иван Ортомаров, който също бе един от гостите на представянето на книгата „Каймакъ-Чаланъ” в Ямбол. Ще ви представим и разказа на автора на книгата „Каймакъ-Чаланъ” Красимир Узунов, който е и президент на Агенция и Радио „Фокус”. \r\nСлушайте „За честта и славата на България” всяка събота от 13.00 часа с водещ – Деница Узунова.", "date": "2017.12.01", "title": "Акценти в предаването „За честта и славата на България” на Радио „Фокус”"}
{"url": "http://www.focus-news.net/news/2017/12/01/2463001/premierat-boyko-borisov-oshte-v-sryada-ministerskiyat-savet-shte-otpusne-neobhodimite-sredstva-za-remonta-na-zografskiya-manastir.html", "text": "Още в сряда Министерският съвет ще отпусне необходимите средства за ремонта на Зографския манастир. Това каза премиерът Бойко Борисов във видео, публикувано на официалната му страница във „Фейсбук“ по повод казуса със средствата за ремонт на патриаршеската катедрала „Св. Александър Невски“ и Зографския манастир в Света гора. „Единственото, което мога да коментирам е, че колегите се опитват от всяко нещо да направят скандал и да прозвучи така, че едва ли не правителството, което оглавявам аз, не дава пари за Зографския манастир и „Александър Невски“, което е абсолютна глупост“, коментира премиерът. Той обяви, че е разговарял с българския патриарх Негово Светейшество Неофит и го е уверил, че на редовното си заседание в сряда, 6 декември, Министерският съвет в присъствието на игумена на Зографската света обител архимандрит Амвросий ще отпусне необходимите средства за ремонта на южното крило на манастира „Свети Георги Зограф“ в Атон. „От Зографския манастир първоначално поискаха 209 хил. лева за южното крило, но казват, че няма да им стигнат. Затова съм поканил архимандрит Амвросий да дойде в сряда, да направят сметка да тогава и да ми кажат за цялото южно крило колко пари да им отпусне МС“, посочи премиерът Борисов. „Катедралата „Св. Александър Невски“ е много сложен проект. Патриархът и Синодът знаят, че трябва да се направи детайлна оценка на основите, на покрива и чак тогава ще знаем 15, 16 или 20 милиона ще струва. Това струва много пари, но аз съм им ги обещал, правителството им ги е обещало и щом станем готови, тогава ще бъдат на тяхно разположение. Така че за делата има кой да ни съди - и едните и другите, но с цялото ми уважение към г-н Бойчев точно за църкви и манастири те да говорят, при положение, че и за Плиска - майката на всички църкви толкова много сме направил – не са прави“, каза още министър-председателят.", "date": "2017.12.01", "title": "Премиерът Бойко Борисов: Още в сряда Министерският съвет ще отпусне необходимите средства за ремонта на Зографския манастир"}
{"url": "http://www.focus-news.net/news/2017/12/01/2463002/api-v-nedelya-shte-ima-dve-lenti-za-pribirashtite-se-v-sofiya-po-pat-i-1-prez-vladaya-predpriemat-se-merki-za-ulesnenie-na-trafika-i-povishavane-bezopasnostta-na-dvizhenie-po-patya-sofiya-pernik.html", "text": "Всяка неделя и в последния празничен ден от 10.00 ч. до 18.00 ч. ще има по две ленти за движение за София на път I-1 София-Перник, в участъка от Драгичево до Александров мост. Това съобщиха от Агенция \"Пътна инфраструктура\" (АПИ). Целта е улеснение на движението при засиления трафик в края на почивните дни и повишаване на безопасността.\r\nЗа участъка от пътен възел „Даскалово“ до кръстовището при Драгичево на път I-1 две ленти за Перник ще има в последния работен ден преди празници от 12 ч. до 20 ч., както и  в първия празничен ден от  8 ч. до 14 ч. В последния празничен ден от 10 ч. до 20 ч. ще има две ленти за прибиращите се към София.\r\nРеверсивното движение на път I-1 София – Перник ще се въвежда през светлата част от денонощието при благоприятни атмосферни условия.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.12.01", "title": "АПИ: В неделя ще има две ленти за прибиращите се в София по път I-1  през Владая, предприемат се мерки за улеснение на трафика и повишаване безопасността на движение по  пътя  София-Перник"}
{"url": "http://www.focus-news.net/news/2017/12/01/2463003/the-hill-dramatichen-razvoy-v-razsledvaneto-za-ruskata-namesa-maykal-flin-predira-vinoven.html", "text": "Майкъл Флин, който за кратко заемаше поста на съветник по сигурността на президента Доналд Тръмп, е пледирал виновен в петък сутринта (местно време, бел. ред.) относно даването на лъжливи показания пред ФБР, пише The Hill. Това се превърна в най-драматичния развой на събитията в разследването на руската намеса в американските президентски избори от 2016 г., коментира изданието. \r\nФлин бе първото официално лице заемало държавен пост, което впоследствие попадна в разследването на воденото от специалния прокурор Робърт Мюлър дело. \r\nИзданието припомня, че обвинения са повдигнати също така срещу бившия председател на предизборния щаб на Тръмп Пол Манафорт и неговия близък сътрудник Робърт Гейтс, както и срещу Джордж Пападопулос, друг участник в предизборната кампания на американския президент. \r\nСпоред обвинението, Флин е излъгал ФБР, когато е отрекъл обвинението, че е казал на руския посланик в САЩ Сергей Кисляк да „се въздържа от ескалиране на ситуацията“, в отговор на санкции, които бившият президент Барак Обама е въвел срещу Руската федерация.  Срещата между Флин и Кисляк се е провела през декември, малко преди Тръмп да стъпи официално в длъжност.  Цанко Цолов", "date": "2017.12.01", "title": "The Hill: Драматичен развой в разследването за руската намеса, Майкъл Флин предира виновен"}
{"url": "http://www.focus-news.net/news/2017/12/01/2463004/futbol-iztegliha-zhrebiya-za-grupovata-faza-na-svetovnoto-parvenstvo-po-futbol-v-rusiya.html", "text": "Изтеглиха жребия за груповата фаза на световното първенство по футбол в Русия.\r\nЕто и участниците в осемте групи:Група А:\r\nРусия\r\nСаудитска Арабия\r\nЕгипет\r\nУругвайГрупа В:\r\nПортугалия\r\nИспания\r\nМароко\r\nИранГрупа С:\r\nФранция\r\nАвстралия\r\nПеру\r\nДанияГрупа D:\r\nАржентина\r\nИсландия\r\nХърватия\r\nНигерияГрупа E:\r\nБразилия\r\nШвейцария\r\nКоста Рика\r\nСърбияГрупа F:\r\nГермания\r\nМексико\r\nШвеция\r\nРепублика КореяГрупа G:\r\nБелгия\r\nПанама\r\nТунис\r\nАнглияГрупа H:\r\nПолша\r\nСенегал\r\nКолумбия\r\nЯпония", "date": "2017.12.01", "title": "Футбол: Изтеглиха жребия за груповата фаза на световното първенство по футбол в Русия"}
{"url": "http://www.focus-news.net/news/2017/12/01/2463005/vidin-vazstanoveno-e-dvizhenieto-po-i-1-vidin-montana-mezhdu-selata-bela-i-medovnitsa.html", "text": "Възстановено е движението по I-1 Видин-Монтана между селата Бела и Медовница. Това съобщиха от Агенция \"Пътна инфраструктура\".", "date": "2017.12.01", "title": "Видин: Възстановено е движението по I-1 Видин-Монтана между селата Бела и Медовница"}
{"url": "http://www.focus-news.net/news/2017/12/01/2463006/reuters-germanskata-politsiya-otkri-eksploziv-na-koleden-bazar-v-potsdam.html", "text": "Германската полиция е открила подозрителен обект на коледен базар в град Потсдам, който впоследствие се е оказал експлозив, предава Reuters, като се позовава на данни, съобщени от органите на реда чрез една от социалните мрежи. \r\nПолицаи са отцепили района около коледния базар, докато специалните части проверят сигнал относно съмнителен обект в една от намиращите се в региона аптеки. Органите на реда са разкрили от профила си в социалната мрежа „Туитър“, че \"подозрението относно наличие на експлозивно устройство е потвърдено“, без да бъдат давани допълнителни детайли. \r\nАгенцията припомня, че миналата година бе извършена терористична атака по време на коледен базар в Берлин.  Цанко Цолов", "date": "2017.12.01", "title": "Reuters: Германската полиция откри експлозив на коледен базар в Потсдам"}
{"url": "http://www.focus-news.net/news/2017/12/01/2463007/vratsa-tezhka-katastrofa-mezhdu-tezhkotovaren-kamion-i-lek-avtomobil-e-stanala-na-obhodniya-pat-na-grada.html", "text": "Тежка катастрофа между тежкотоварен камион и лек автомобил е станала на обходния път на Враца. Това съобщиха за Радио „Фокус“ – Видин от Областната дирекция на МВР - Враца. Катастрофата е станала около 17.00 часа. Две линейки и два пожарни коли са били на местопроизшествието. Лекият автомобил е пътувал в посока за София, тежкотоварният камион – в посока за Видин. Полицейски патрули са осигурили пропускането на автомобилите по пътя.\r\nАнна ЛОЗАНОВА", "date": "2017.12.01", "title": "Враца: Тежка катастрофа между тежкотоварен камион и лек автомобил е станала на обходния път на града"}
{"url": "http://www.focus-news.net/news/2017/12/01/2463008/sofiya-vavezhda-se-organizatsiya-na-dvizhenieto-vav-vrazka-s-postavyane-na-koledna-ukrasa.html", "text": "Въвежда се организация на движението във връзка с поставяне на коледна украса в София. Това съобщиха от пресцентъра на Столична община. От 00.30 часа до 4.30 ч. на 4 декември 2017 г. и на 5 декември 2017 г. се забранява влизането на пътни превозни средства в двете посоки по бул. “Кн. Александър Дондуков“ между бул. “Цар Освободител“ и ул. “Веслец“ и между ул. “Бачо Киро“ и ул. “Г. С. Раковски“.", "date": "2017.12.01", "title": "София: Въвежда се организация на движението във връзка с поставяне на коледна украса"}
{"url": "http://www.focus-news.net/news/2017/12/01/2463009/evrodeputatat-sergey-stanishev-initsiira-debat-v-ep-za-chlenstvoto-ni-v-shengen.html", "text": "Членството на България и Румъния в Шенген ще бъде тема на специален дебат в Европейския парламент (ЕП). Той ще се проведе на 13 декември на пленарната сесия в Страсбург по инициатива на българския евродепутат и лидер на ПЕС Сергей Станишев. Това съобщиха от пресофиса на евродепутата.\r\n„Изминаха почти 7 години, откакто България и Румъния изпълниха критериите за членство в Шенгенското пространство. Неприемането на двете държави е двоен стандарт и руши основните европейски ценности. България и Румъния трябва да имат активна позиция във всички европейски формати и да остояват приемането си в Шенген. Затова инициирах дебат в Европейския парламент, който ще се проведе на 13 декември и ще бъде още една възможност да заявим политическата си воля и готовност като държави. Този дебат ще даде възможност и за поставяне на въпроса отново на вниманието на европейските лидери на заседанието на Европейския съвет на 14 декември тази година.“ Това заяви Сергей Станишев преди началото на заседанието на Съвета на ПЕС в Лисабон, Португалия.\r\n„Благодаря на Джани Питела и на колегите ми от парламентарната група на социалистите и демократите за подкрепата да внесем тази точка в дневния ред на Европарламента. Разчитам на общите усилия на всички български институции и на българските евродепутати в дебата, за да се чуе, че това е една огромна несправедливост. Вече имам проведени разговори с колегите ни от Румъния и Хърватия, на която също предстои влизане в Шенген. Днес ще поставя въпроса и на неформалната среща на левите премиери в рамките на Съвета на ПЕС в Лисабон. Нужна е подкрепа на всички нива и затова предложих на Корнелия Нинова и тя се ангажира БСП да инициира декларация и на българското Народно събрание по въпроса.“\r\nОчаква се на двудневното заседание на Съвета на европейските социалисти да бъдат приети резолюции за бъдещето на Европа и за правилата за избор на общия кандидат на левицата за Евроизбори 2018 г.", "date": "2017.12.01", "title": "Евродепутатът Сергей Станишев инициира дебат в ЕП за членството ни в Шенген"}
{"url": "http://www.focus-news.net/news/2017/12/01/2463010/blagoevgrad-tir-se-dvizhi-v-nasreshtnoto-platno-po-pat-e-79-mezhdu-sandanski-i-s-kulata-v-posoka-petrich.html", "text": "Тежкотоварен автомобил се движи в насрещното платно по път Е-79 между Сандански и с. Кулата, в посока Петрич, предаде репортер на Агенция \"Фокус\".", "date": "2017.12.01", "title": "Благоевград: ТИР се движи в насрещното платно по път Е-79 между Сандански и с. Кулата, в посока Петрич"}
{"url": "http://www.focus-news.net/news/2017/12/01/2463011/veliko-tarnovo-s-praznichni-ilyuminatsii-be-otkrit-koledniyat-bazar-v-park-marno-pole.html", "text": "С празнични илюминации бе открит Коледният базар във Велико Търново, предаде репортер на Радио „Фокус“ – Велико Търново. Коледните светлини запали зам.-кметът на Общината Ганчо Карабаджаков. Той бе и първият, който пусна своето писмо в Пощенската кутия на Дядо Коледа, в което пожела радост и много подаръци за децата на предстоящия празник. „За шеста поредна година парк „Марно поле“ и старата столица се превръща в китно и красиво, като в приказките, Коледно селце. Позволете ми да ви поздравя от името на кмета Даниел Панов. Именно с неговата подкрепа старата столица е един от градовете в България, където можете най-силно да усетите коледния дух. Нека благодарим и на Общинската туристическа агенция „Царевград Търново“, която се нае със сериозната организация на това значимо събитие в нашия град. През целия месец тук може да намерите най-разнообразни подаръци“, посочи Ганчо Карабаджаков. \r\nТой допълни, че в 25-те павилиона посетителите могат да открият разнообразни изделия. По думите му едно от най-важните предимства на Коледния базар е, че дава шанс на българските производители. Всеки посетител може да закупи ръчно изработени сувенири и изделия, кулинарни продукти, греяно вино и други. Карабаджаков посочи, че с подкрепата на Община Велико Търново в рамките на базара реализация намират и много благотворителни инициативи, сред които благотворителната изложба „Ние можем“, щандовете на Сдружение „Приятели на животните“ и фондация „Искам бебе“ и други. Управителят на Общинската туристическа агенция „Царевград Търново“ Борислав Йорданов пожела на присъстващите весели празници и много коледно настроение. Празничната програма продължи с песни и танци.\r\nНадежда КРЪСТЕВА", "date": "2017.12.01", "title": "Велико Търново: С празнични илюминации бе открит Коледният базар в парк „Марно поле”"}
{"url": "http://www.focus-news.net/news/2017/12/01/2463012/predstoyashti-sabitiya-v-stranata-za-2-dekemvri-agentsiya-fokus.html", "text": "***\r\nВ 12.00 часа на летище София-Терминал 2, по повод отпадането на краткосрочните визи за Канада с цел пътуване, гостуване или бизнес, заместник-министърът на външните работи Георг Георгиев ще осъществи работна визита в страната.\r\n***\r\nВ 14.00 часа във Френски културен институт, пл. Славейков №3, зала „Славейков“, ще се проведе лекцията на куратора от Tate Modern Изабела Мейдмънт от есенната сесия на Въведение в съвременното изкуство 2017.\r\n***\r\nВ салона на УАСГ кметът на Банско Георги Икономов ще изнесе презентация на откриването на инициативата „София – Европейска столица на спорта 2018”\r\n***  \r\nОт 11.00 часа в  салона на НЧ „Искра“, на сцената не театър ''Весел'', ще бъде представен детски куклен спектакъл на ДКТ – град Бургас „Коледа с приятели. \r\n***  \r\nВ 20.00 часа в Клуб 7 ще се проведе вечер с музиката на ФСБ, със специални гости Румен Бояджиев и Иван Лечев. \r\n***\r\nОт 08.30 часа в салона на читалище „Светлина“ в село Баница кметът на Община Враца Калин Каменов ще се срещне с жителите на селото. \r\n***  \r\nОт 9.45 и от 11.30 часа наСтадион „Захарни заводи“ще се проведат срещи на „Юноши младша възраст” и „Деца” на ОФК „Локомотив” - град Горна Оряховица – ФК „Янтра” - град Габрово. \r\n*** \r\nОт 14.00 часа в Спортна зала  „Никола Петров”\tсреща „А” ХГ мъже между ХК „Локомотив”- град Горна Оряховица – ХК „Локомотив” - град Варна, , под домакинството на ХК „Локомотив“ - Горна Оряховица. \r\n***  \r\nОт 14.00 часа на\tСтадион „Локомотив“ ще с епроведе среща междуОФК „Локомотив” град Горна Оряховица – ФК „Литекс” - град Ловеч – Мъже - Втора лига. \r\n***\r\nОт 11.00 часа в Младежки център-Добрич ще се състои среща с доброволци от центъра по повод 5-ти декември – Международен ден на доброволеца. \r\n***\r\nОт 16.00 часа в читалището в с. Керека народният представител от ГЕРБ Иглика Иванова-Събева ще има приемен ден. Заедно с нея с жителите на селото ще се срещне и общинският съветник от ГЕРБ - Дряново Преслава Демирева.\r\n***\r\nОт 09.00 часа на КПП на 61-ва Стрямска механизирана бригада ще бъде открита паметна плоча на всички военни формирования в гарнизон Казанлък от 1878 г. до наши дни.  От 12.00 часа във Военния клуб ще бъде дадено началото на тържествено събрание - концерт. \r\n***\r\nОт 11.30 часа в Исторически музей „Искра“ ще се състои  Хоров концерт с участието на солисти, оркестър, хор „Петко Стайнов“, хор „Родина“ – Стара загора, които ще изпълнят „Миса Криола“ от Ариел Рамирес.Концертът е част от програмата на Хорови празници „ Петко Стайнов“.\r\n***\r\nОт 15.00 часа в Информационния център на ул. „ Искра“4 ще бъде прожектиран филм за Петко Стайнов.След прожекцията ще се състои  дискусия за творчеството на композитора. По време на дискусията ще бъдат разисквани теми за интерпретационни особености на стила на Стайнов, значимост на творчеството 40 години след кончината на композитора, връзката на композитора и образованието в училище. Модератор ще бъде д-р Галина Луканова, председател на Българския хоров съюз.\r\n***\r\nОт 17.30 часа в Исторически музей „Искра“ ще се състои I-ви хоров концерт с участието на Детско-девически хор „Евмолпия“ – Пловдив, Представителен мъжки хор „Св. Иван Рилски“ – Дупница, Хор „Аве Музика“ – София.\r\n***\r\nОт 10.00 часа Дом за възрастни хора с увреждания ще бъде отбелязан Международния ден на хората с увреждания.\r\n***\r\nПрез почивните дни ще бъде осветена черквата на село Първомай „Свети Йоан Кръстител”\r\nОт 17.00 часа на 2 декември ще бъде отслужена вечерня с водосвет от негово Високопреосвещенство Неврокопски митрополит Серафим. На 3 декември в 06.00 часа ще започне църковният ритуал за освещаването на новия храм и отслужването на Света литургия. \r\n***\r\nОт 10.00 часа в зала „Младост“ ще се проведе Турнир по спортна акробатика. \r\n***\r\nОт 11.00 часа, кметът Николай Мелемов ще даде регулярна пресконференция в 247 зала на община Смолян. \r\n***\r\nВ 16.30 часа на амфитеатъра на Новия център в Смолян кметът Николай Мелемов ще запали светлините на коледната елха, заедно с деца от детските градини в града\r\n***\r\nОт 13.00 часа в зала „Л. Байер“ ще бъде открита изложба на наградените от Втори национален конкурс за рисунка „Моят празник”.\r\n***\r\nОт 11.00 часа в зала № 106 на Шуменският университет„ Епископ Константин Преславски“ - Колеж – Добрич ще бъдат връчени дипломите на бъдещите информатици, педагози и специалисти в областта на растителна защита.", "date": "2017.12.01", "title": "Предстоящи събития в страната за 2 декември (Агенция „Фокус“)"}
{"url": "http://www.focus-news.net/news/2017/12/01/2463013/beliyat-dom-nishto-okolo-priznanieto-na-maykal-flin-ne-pokazva-namesata-na-drugi-ofitsialni-litsa.html", "text": "Белият дом коментира признанието на Майкъл Флин, бившият съветник по националната сигурност на държавния глава Доналд Тръмп, който пледира виновен относно даване на лъжливи показания пред ФБР засягащи негови връзки с руския полсаник в САЩ. Това предава AFP. \r\nПенсионираният военен бе определен като „бивш член на администрацията на Обама“, който е бил в Белия дом само за 25 дни.\r\n„Днес (петък, първи декември), Майкъл Флин, бивш съветник по националната сигурност в Белия дом за срок от 25 дни от мандата на президента Доналд Тръмп и бивше официално лице от администрацията на Барак Обама, пледира „виновен“ относно обвинението в даване на лъжливи показания пред ФБР“, коментира адвокатът на Белия Дом Тай Коб, като добави, че нищо относно обвинението не включва друг човек освен самия Флин.  Цанко Цолов", "date": "2017.12.01", "title": "Белият дом: Нищо около признанието на Майкъл Флин не показва намесата на други официални лица"}
{"url": "http://www.focus-news.net/news/2017/12/01/2463014/shumen-zapaliha-kolednite-svetlini-v-grada.html", "text": "Запалиха коледните светлини в града, предаде репортер на Радио „Фокус“ - Шумен. Тържеството се проведе на откритата сцена пред Драматично-куклен театър „Васил Друмев“. В програмата в  очакване на Дядо Коледа участваха възпитаници на ЦПЛР-ОДК-хор „Бодра песен“ с ръководител Деница Узунова, ансамбъл „Веселяче“ и клуб „Устни хармоники“ с ръководител Владимир Лечев. \r\nС полетелите от фасадата на театъра снежинки дойде и Дядо Коледа. Той обеща на децата да раздаде подаръците в Коледната нощ и покани на сцената кмета на Шумен Любомир Христов, за да поздрави всички присъстващи. Любомир Христов изрази надежда, че всички шуменски деца ще получат за празниците това, което са поискали от Дядо Коледа в писмата си до него и помоли добрият старец да донесе добър дар и за Община Шумен. \r\nСлед запалването на коледните светлини небето над театъра беше озарено от празнична заря, след което потегли и коледно влакче.\r\nИвелина ИВАНОВА", "date": "2017.12.01", "title": "Шумен: Запалиха коледните светлини в града"}
{"url": "http://www.focus-news.net/news/2017/12/01/2463015/anadolu-agency-pregovorite-za-siriya-provezhdani-v-zheneva-shte-badat-vazstanoveni-vav-vtornik.html", "text": "Осмият кръг от преговорите за бъдещето на Сирия, провеждани в Женева под егидата на ООН, ще бъдат възстановени във вторник, предава Anadolu Agency. \r\nПо-рано в петък представителите на делегацията на правителството в Дамаск заявиха, че смятат да се върнат в Сирия за почивните дни, където ще решат дали впоследствие ще подновят участието си в преговорите. Все още не е ясно дали техните представители смятат да се върнат в Женева след това. \r\nРазличията между обединените представители на опозицията и тези на режима са най-вече относно съдбата на сегашния президент на страната Башар Асад. Опозиционерите заявиха, че не искат той да има бъдеще в следвоенна Сирия.  Цанко Цолов", "date": "2017.12.01", "title": "Anadolu Agency: Преговорите за Сирия, провеждани в Женева, ще бъдат възстановени във вторник"}
{"url": "http://www.focus-news.net/news/2017/12/01/2463016/georgi-tityukov-zam-kmet-na-plovdiv-ima-palna-gotovnost-i-dostatachen-kapatsitet-za-nastanyavane-na-bezdomni-v-grada-pri-ekstremno-niski-temperaturi.html", "text": "Има пълна готовност и достатъчен капацитет за настаняване на бездомни лица в Пловдив при екстремно ниски температури. Това каза за Радио „Фокус“ – Пловдив Георги Титюков, заместник-кмет на Пловдив с ресор „Спорт, младежки дейности и социална политика“ във връзка с очакваните застудявания. По думите му има готовност за настаняване на лица, водещи скитнически начин на живот, както в Центъра за временно настаняване, така и в Приюта за бездомни лица. „Община Пловдив подписа споразумение и отпусна допълнително 20 000 лева за месеците ноември, декември, януари, февруари и март там да има денонощен дежурен. Стиковали сме се с органите на МВР и Дирекция „Социално подпомагане“ как се процедира в светлата и в тъмната част на денонощието, как да реагират от патрулите на полицията. Правихме срещи по тази тема през септември и октомври. Извършихме една добра подготовка“, посочи Георги Титюков.\r\nЗаместник-кметът на Пловдив уточни, че предлага над 50 социални услуги, делегирани от държавата дейности, както и 4, които се финансират от Общината или чрез проекти.\r\n„Всички те ще работят в нормален режим през зимните месеци и по празниците. При услугите от резидентен тип, където постоянно има хора, ще има дежурни по график“, каза Титюков.\r\nТони МИХАЙЛОВ", "date": "2017.12.01", "title": "Георги Титюков, зам.-кмет на Пловдив: Има пълна готовност и достатъчен капацитет за настаняване на бездомни в града при екстремно ниски температури"}
{"url": "http://www.focus-news.net/news/2017/12/01/2463017/gl-komisar-nikolay-nikolov-nyama-izvanredni-situatsii-na-teritoriyata-na-stranata-vsledstvie-na-obilnite-valezhi.html", "text": "Няма извънредни ситуации на територията на страната, вследствие на обилните валежи. Това каза гл. комисар Николай Николов, директор на Главна дирекция „Пожарна безопасност и защита на населението”, на  брифинг във връзка с обилните валежи, предаде репортер на Агенция „Фокус“. „Каква беше ситуацията днес – обилни валежи. Прогнозата се сбъдна. Тези валежи, заедно с интензивното снеготопене, предизвикаха усложняване на обстановката. За радост никъде не можем да кажем, че има критична ситуация. Извънредна ситуация на територията на страната“, съобщи гл. комисар Николов. Той уточни, че на територията на областите Благоевград, Кюстендил и Перник има спорадични излизания на по-малките реки, които обаче не представляват опасност за населението и имуществото на хората. „В Пловдив, Пазарджик, Хасково, Кърджали никъде няма регистрирани произшествия. Разпореденото наблюдение на критичните точки и язовирните стени продължава и през нощта. Стриктно се следи за изпълнението му“, обясни още гл. комисар Николов. „Предвид прогнозите ще дадем указания за няколко общини да повишат своята готовност - Златоград, Крумовград, Елхово“, допълни той.", "date": "2017.12.01", "title": "Гл. комисар Николай Николов: Няма извънредни ситуации на територията на страната, вследствие на обилните валежи"}
{"url": "http://www.focus-news.net/news/2017/12/01/2463018/shumen-odobrena-beshe-tsenata-za-deponirane-na-otpadtsi-v-regionalnoto-depo-v-kv-divdyadovo-za-2018-godina.html", "text": "Одобрена беше цената за депониране на тон отпадък в регионалното депо в кв. \"Дивдядово\" в Шумен за 2018 година, предаде репортер на Радио „Фокус“-Шумен. Общото събрание на Регионалното сдружение за управление на отпадъците на общините от Шуменска област прие тя да бъде 20,61 лв. без ДДС, при 20,25 лв. за предходната година, като лекото завишение е заради изискването за начисляване на амортизация върху техниката. \r\nНа база проучване за нужните средства по мероприятията за поддръжка и стопанисване на депото, общата сума на разходите за цяла година е 631 266 лв. Живка Атанасова, гл. експерт „Екология“ в Община Шумен, посочи, че е приет и размерът на обезпеченията, които общината собственик на депото изчислява и събира от неговите ползватели. „Тези средства се ползват при рекултивацията на депото, след неговото закриване и мониторнгът, който в рамките на 30 години общината трябва да провежда, там отчисленията падат от 1,52 лв. на 1,15 лв. за тон депониран отпадък, тъй като се изчисляват на база остатъчен капацитет на депото“, каза Атанасова. \r\nПо искането на Община Хитрино, Сдружението даде съгласие за отпускане на средства за закупуване на дробилка и техника към нея. Подписано беше споразумение между партньорите в Регионалното сдружение за управление на отпадъците на общините от Шуменска област за кандидатстване с едно проектно предложение пред Оперативна програма „Околна среда“ за инсталация за компостиране и инсталация за предварително третиране на смесени битови отпадъци. Очаква се до една-две седмици, проектно предложение да бъде подадено.\r\nИвелина ИВАНОВА", "date": "2017.12.01", "title": "Шумен: Одобрена беше цената за депониране на отпадци в регионалното депо в кв. \"Дивдядово\" за 2018 година"}
{"url": "http://www.focus-news.net/news/2017/12/01/2463019/kmetat-na-sofiya-yordanka-fandakova-rekata-v-malo-buchino-prelya-i-navodni-dve-kashti-ekipite-uspyaha-da-se-spravyat-sas-situatsiyata.html", "text": "Критично положението беше единствено в Мало Бучино, от където преди малко се върнах. Там реката излезе и наводни две къщи. Това каза кметът на София Йорданка Фандъкова на  брифинг във връзка с обилните валежи, предаде репортер на Агенция „Фокус“. „Екипите на пожарната бяха на място, дойде тежка техника, така че успяха да се справят със ситуацията с реката и в момента продължава отводняването на къщите, така че да можем да помогнем на хората. Да се надяваме, че след няколко часа ще успеем да нормализираме ситуацията там“, обясни столичният кмет. „За съжаление за София прогнозата се сбъдна. Най-силни бяха дъждовете в южните и западни райони на града. Като добавим и обилното снеготопене, имахме критични моменти и критични участъци. Общо 44 сигнала получихме за деня. Повечето от тях бяха за завирявания. Екипите реагираха с почистване на шахти и отводняване. Повишени са нивата на реките в тези райони на София. Кметовете на райони са на място и наблюдават“, информира Йорданка Фандъкова. „Ще продължим през цялата нощ и в утрешния ден да следим нивата на реките. 10 екипа на аварийната звено са на линия, в координация сме със СДВР и екипите на пожарната. Продължаваме да обработваме получените сигнали и да следим обстановката“, допълни тя.", "date": "2017.12.01", "title": "Кметът на София Йорданка Фандъкова: Реката в Мало Бучино преля и наводни две къщи, екипите успяха да се справят със ситуацията"}
{"url": "http://www.focus-news.net/news/2017/12/01/2463020/washington-post-zlovesht-znak-za-beliya-dom-maykal-flin-pledira-vinoven-otnosno-davaneto-na-lazhlivi-pokazaniya-pred-fbr.html", "text": "Бившият съветник по въпросите за национална сигурност Майкъл Флин пледира „виновен“ в петък, по обвиненията за даване на лъжливи показания пред ФБР. Това е зловещ знак за Белия дом, след като бившият военен прие да сътрудничи в разследването относно руската намеса на американските президентски избори през 2016 г., коментира американското издание Washington Post.\r\nФлин заяви по време на обръщение, че „бе неимоверно трудно да изтърпя всички тези месеци обвиненията за измяна и други скандални дела. Такива лъжливи обвинения са в контраст с всичко, с което някога съм правил или защитавал“. Пенсионираният генерал добави, че „работя за да поставя нещата на мястото им“, като заяви, че приема цялата вина за действията си. Агенция „Фокус“ припомня: Според обвинението, Флин е излъгал ФБР, когато е отрекъл обвинението, че е казал на руския посланик в САЩ Сергей Кисляк да „се въздържа от ескалиране на ситуацията“, в отговор на санкции, които бившият президент Барак Обама е въвел срещу Руската федерация.  Срещата между Флин и Кисляк се е провела през декември, малко преди Тръмп да стъпи официално в длъжност. Цанко Цолов", "date": "2017.12.01", "title": "Washington Post: Зловещ знак за Белия дом, Майкъл Флин пледира „виновен“ относно даването на лъжливи показания пред ФБР"}
{"url": "http://www.focus-news.net/news/2017/12/01/2463021/obshtina-burgas-polezni-obucheniya-shte-se-provedat-v-biznes-inkubatora-prez-dekemvri.html", "text": "Бургаският Бизнес инкубатор ще бъде домакин на няколко интересни и полезни обучения през последния месец на годината, съобщиха от пресцентъра на Община Бургас. Ето програмата на лекциите:\r\n- 2 декември - \"Умението да продаваш себе си\";\r\n- 8 декември - \"Adobe Photoshop за напреднали\" - 5 седмичен курс;\r\n- 9 декември - \"Визията, която продава\";\r\n- 16 декември - \"Успешен имейл маркетинг и автоматизация\".\r\nОбученията се провеждат в сградата на Бизнес инкубатор - Бургас, намираща се на ул. \"Ал. Батенберг\" 28. За регистрация и повече информация: https://www.facebook.com/pg/BusinessIncubatorBurgas/events/ или 0879 017665.\r\nОбученията се финансират от Постоянната комисия за управление на заложените средства в общинския бюджет за създаване на условия за развитие на малки и средни предприятия на територията на община Бургас.", "date": "2017.12.01", "title": "Община Бургас: Полезни обучения ще се проведат в Бизнес инкубатора през декември"}
{"url": "http://www.focus-news.net/news/2017/12/01/2463022/afp-ostava-neyasno-dali-eksplozivnoto-ustroystvo-namereno-na-koleden-bazar-v-potsdam-e-bilo-opasno.html", "text": "Все още не е изяснено, дали намереният на коледен базар в Потсдам експлозив е представлявал заплаха. Това съобщиха местните власти, предава AFP. Предстои да бъде проведено дали устройството е било „способно да предизвика взрив или не“. Агенция „Фокус“ припомня, че по-рано в петък германската полиция провери сигнал относно странен обект, намерен на територията на аптека, разположена в рамките на коледния базар в Потсдам. По-данни на органите на реда, „подозрението относно наличие на експлозивно устройство е потвърдено“, като не бе предоставена повече яснота по случая.   Цанко Цолов", "date": "2017.12.01", "title": "AFP: Остава неясно дали експлозивното устройство, намерено на Коледен базар в Потсдам е било опасно"}
{"url": "http://www.focus-news.net/news/2017/12/01/2463023/ministar-temenuzhka-petkova-obshto-14-000-sa-klientite-bez-elektrichestvo-kam-momenta-nad-30-e-svobodniyat-obem-na-yazovirite-stopanisvani-ot-nek.html", "text": "В тази усложнена метеорологична обстановка електроенергийната мрежа на страната е стабилна. Това каза министърът на енергетиката Теменужка Петкова на  брифинг във връзка с обилните валежи, предаде репортер на Агенция „Фокус“. „В рамките на Електроенергийния системен оператор няма аварии“, допълни министър Петкова. По отношение на трите електроразпределителни предприятия тя отбеляза, че епизодични проблеми има единствено с електрозахранването на територията на ЧЕЗ. „Това са областите Благоевград,  Кюстендил и София. Общо 14 000 са клиентите, които са без електрическо захранване към момента. 40 екипа на ЧЕЗ работят на терен, така че в рамките на няколко часа тези повреди ще бъдат отстранени“, увери министър Петкова. „На територията на Енерго Про няма населени места без електрозахранване, на територията на EVN – също“, допълни тя. По думите й енергийната ни система е стабилна. „Тъй като НЕК стопанисва най-големите язовири в страната – бих искала да ви информирам, че те са в необходимата кондиция. Свободният обем на тези язовири е над 30%. Българските граждани трябва да бъдат спокойни. Институциите са на мястото си, работят и всичко е под контрол. Взимат се превантивни мерки, така че всички да бъдат спокойни“, увери енергийният министър.", "date": "2017.12.01", "title": "Министър Теменужка Петкова: Общо 14 000 са клиентите без електричество към момента, над 30% е свободният обем на язовирите, стопанисвани от НЕК"}
{"url": "http://www.focus-news.net/news/2017/12/01/2463024/bsp-dava-na-konstitutsionen-sad-protsedurata-po-priemaneto-na-byudzhet-2018-obzor.html", "text": "Парламентарната група на „БСП за България“ ще сезира Конституционния съд за процедурата по гласуването на Бюджет 2018. Това заяви на брифинг в парламента зам.-председателят на групата Жельо Бойчев, според когото чрез среднощните заседание ГЕРБ и „Обединени патриоти“ са скрили дебата по бюджета за следващата година от българските граждани, а конкретен повод за решението на БСП стана предложението на депутата Васил Антонов, което предвижда отпускането на 1,130 млн. лева за храм-паметника „Александър Невски“ Зографския манастир. То първоначално бе прието, но при окончателното гласуване – отхвърлено. „Властта в България произтича от народа, а оттам от парламента. Не може министър Горанов да налага волята си на Народното събрание. БСП категорично ще се противопостави на тенденцията от страна на ГЕРБ непрекъснато да обезличава парламента“, аргументира се Жельо Бойчев. \r\nВъв връзка с казуса Драгомир Стойнев от БСП коментира, че партията му няма да се обръща към държавния глава Румен Радев с искане да наложи вето върху Закона за държавния бюджет за 2018 г. От своя страна вносителят на предложението Васил Антонов заяви:  „Успешен е опитът НС да бъде превърнато в мокър печат към министъра на финансите“. \r\nОт ГЕРБ се противопоставиха на намерението на БСП да даде на Конституционния съд процедурата по гласуването на бюджета на Конституционен съд, а председателят на Комисията по бюджет и финанси Менда Стоянова го определи като „див популизъм и нищо повече“. Стоянова поясни, че мястото, където се извършва промяна на законите, още повече това важи за промяна в Закона за държавния бюджет, който е много сложен и взаимообвързан, се случва в комисиите. „Г-н Антонов не благоволи да дойде в Комисията по бюджет и финанси, в която да защити своето предложение и да изложи своите аргументи. Ако това се беше случило и ние бяхме възприели неговото предложение, щяхме да изработим текста така, че той наистина да бъде резонен и приет в зала“, каза тя. Стоянова добави, че се радва, че БСП за взели решение да дадат този случай на Конституционен съд, за да стане ясно, че противоконституционност в процедурата няма. \r\nИван ЛАЗАРОВ", "date": "2017.12.01", "title": "БСП дава на Конституционен съд процедурата по приемането на Бюджет 2018 (ОБЗОР)"}
{"url": "http://www.focus-news.net/news/2017/12/01/2463025/mvr-sluzhiteli-na-gdbop-ustanoviha-mazh-razprostranyaval-detska-pornografiya.html", "text": "Служители на ГДБОП установиха мъж, разпространявал порнографски материали с участие на деца. Това съобщиха от пресцентъра на МВР. Реализацията е осъществена под наблюдението на Софийска районна прокуратура\r\nНа 29 ноември, на територията на столицата,  служителите на сектор „Киберпрестъпност“- ГДБОП предприели полицейска операция във връзка с информация за разпространяване в интернет на порнографски материали със сцени на сексуално насилие на видимо малолетни и непълнолетни. Проведени са действия по разследването в жилище, ползвано от 43-годишен столичанин. В дома са намерени и иззети 11 твърди диска, 2 преносими и един стационарен компютър с 230 000 файла със снимки и видеофилми със сцени на детско насилие и сексуална експлоатация /общо 146 ГБ/. Предстоят компютърно-технически експертизи на иззетите вещи.\r\nОбразувано е досъдебно производство по чл. 159 ал. 4 вр. с чл.2 от НК. Работата по случая продължава под наблюдениет на СРП.", "date": "2017.12.01", "title": "МВР: Служители на ГДБОП установиха мъж, разпространявал детска порнография"}
{"url": "http://www.focus-news.net/news/2017/12/01/2463028/pazardzhik-zadarzhani-sa-bashta-i-sin-ot-grada-pritezhavali-nezakonno-kulturno-istoricheski-tsennosti-orazhie-i-boepripasi.html", "text": "Криминалисти от ОДМВР-Пазарджик задържаха баща и син от Пазарджик, притежавали незаконно културно-исторически ценности, оръжие и боеприпаси. Това съобщиха от пресцентъра на МВР.\r\nСлед разследване, вчера служители на сектор „Противодействие на криминалната престъпност“  при областната дирекция предприели претърсвания в къща в пазарджишкото село Хаджиево и в апартамент в областния град, обитавани от  39-годишния З.Ш. и баща му Ж.Ш./61г./. В рамките на процесуално-следствените действия криминалистите открили различни по вид монети, археологически обекти, металдетектор. Намерени са още незаконно притежавани боен пистолет „Макаров“, пистолет „Liberty“ , газов пистолет “Enol”, над 80 бойни и газови патрони.\r\nНамерените ценности, оръжия  и боеприпаси са иззети. Двамата родственици са задържани с полицейска мярка за 24 часа, срещу тях са образувани полицейски производства. Работата по документирането на случая продължава под наблюдението на прокуратурата.", "date": "2017.12.01", "title": "Пазарджик: Задържани са баща и син от града, притежавали незаконно културно-исторически ценности, оръжие и боеприпаси"}
{"url": "http://www.focus-news.net/news/2017/12/01/2463029/sofiya-vremenno-e-ogranicheno-dvizhenieto-v-aktivnata-lenta-pri-13-ti-kilometar-na-avtomagistrala-trakiya-poradi-otvorila-se-dupka-v-patnata-nastilka.html", "text": "Временно е ограничено движението в активната лента при 13-ти километър на автомагистрала „Тракия“ в посока Пловдив. Това съобщиха от пресцентъра на Агенция \"Пътна инфраструктура\" (АПИ). Движението се осъществява в изпреварващата и аварийната лента поради отворила се дупка в пътната настилка преди фугата на мостовото съоръжение. Движението се регулира от представители на пътноподдържащата фирма „Автомагистрали“ и \"Пътна полиция\".\r\nУтре ще бъдат предприети аварийни действия за отстраняване на компрометирания участък.\r\nАгенция \"Пътна инфраструктура\" поднася своите извинения на шофьорите на авариралите автомобили. В момента екипи на АПИ и пътноподдържащата фирма оказват нужното съдействие на водачите, за да могат да продължат пътуването си. Щетите на автомобилите ще бъдат възстановени от пътноподдържащото дружество \"Автомагистрали“.", "date": "2017.12.01", "title": "София: Временно е ограничено движението в активната лента при 13-ти километър на автомагистрала „Тракия“ поради отворила се дупка в пътната настилка"}
{"url": "http://www.focus-news.net/news/2017/12/01/2463030/sport-roberta-vinchi-smyata-da-slozhi-kray-na-karierata-si-prez-mesets-may.html", "text": "Италианската тенисистка Роберта Винчи обяви, че смята да сложи край на кариерата си след финала на турнира в Рим, който ще се проведе през месец май 2018 г. Винчи има 10 титли в кариерата си и е достигала до седмо място в световната ранглиста, като в момента се намира на 117-та позиция. Италианката е печелила четири финала по двойки от Големия шлем заедно с партньорката си Сара Ерани.", "date": "2017.12.01", "title": "Спорт: Роберта Винчи смята да сложи край на кариерата си през месец май"}
{"url": "http://www.focus-news.net/news/2017/12/01/2463031/na-brifing-v-natsionalniya-operativen-tsentar-na-gdpbzn-na-2-dekemvri-shte-bade-predstavena-aktualna-informatsiya-za-obstanovkata-v-stranata.html", "text": "На брифинг в Националния оперативен център на ГДПБЗН на 2 декември ще бъде представена актуална информация за обстановката в страната. Това съобщиха от пресцентъра на МВР. Брифингът ще се проведе от 09.00 часа в събота, 2 декември, в сградата на ГДПБЗН на ул. \"Никола Габровски\" № 30.", "date": "2017.12.01", "title": "На брифинг в Националния оперативен център на ГДПБЗН на 2 декември ще бъде представена актуална информация за обстановката в страната"}
{"url": "http://www.focus-news.net/news/2017/12/01/2463032/sofiya-nivata-na-vsichki-reki-koito-preminavat-prez-teritoriyata-na-stolichnata-obshtina-sa-znachitelno-povishen.html", "text": "До момента са получени 44 сигнала за завирявания, наводнени дворове, мазета и пътни участъци в София, по информация за обстановката към 20.00 часа. Това съобщиха от пресцентъра на Столична община. Най-интензивен е дъждът в южните и западните райони на София, от където са получени най-голям брой сигнали. До данни на БАН там са паднали над 40 литра на квадратен метър. Увеличените количества вода в реките се дължи освен на неспиращия цял ден дъжд и на снеготопенето в планините Витоша и Люлин.   \r\nНивата на всички реки, които преминават през територията на Столичната община, са значително повишени. Екипи на районните администрации, аварийното звено на Столична община и на пожарната осигуряват постоянно наблюдение на всички критични участъци. \r\nОвладяна е ситуацията с излязлата от коритото си река Какач при село Мало Бучино. Екипи на Дирекция Аварийна помощ и превенция на Столична община, на пожарната и МВР разшириха коритото на реката. \r\n15 сигнала за запушени улични шахти вече са отработени и е осигурена проводимост. \r\nЗатруднено е преминаването по пътя София – Самоков при „Златната рибка“ – пътното платно се почиства от паднала земна и скална маса.", "date": "2017.12.01", "title": "София: Нивата на всички реки, които преминават през територията на Столичната община, са значително повишен"}
{"url": "http://www.focus-news.net/news/2017/12/01/2463033/blagoevgrad-vremenno-e-prekasnato-podavaneto-na-elektrichestvo-v-rayona-na-ul-otets-paisiy-v-grad-bansko.html", "text": "Поради влошените метеорологични условия и възникнала авария, временно е прекъснато подаването на електричество в района на ул. “Отец Паисий” в град Банско. Дежурни екипи вече работят за отстраняването на аварията. За това информира в официалната си страница във „Фейсбук“ кметът на Община Банско Георги Икономов.", "date": "2017.12.01", "title": "Благоевград: Временно е прекъснато подаването на електричество в района на ул. “Отец Паисий” в град Банско"}
{"url": "http://www.focus-news.net/news/2017/12/01/2463034/rumyana-glavcheva-ekspert-seizmolog-rayonat-na-zemetresenieto-v-yugoiztochen-iran-e-s-visok-seizmichen-risk.html", "text": "Земетресението в Югоизточен Иран, станало тази сутрин в 6:02 местно време (2:32 по Гринвич), е в област на колизия между Арабската и Евроазийската тектонски плочи, това съобщи за Агенция \"Фокус\" Румяна Главчева, експерт-сеизмолог и дописен член на БАНИ . Решенията на Евро-Средиземноморския сеизмологичен център, Американската геоложка служба и Иранския сеизмологичен център за епицентър, дълбочина на източника и магнитуд на земетресението съвпадат. Епицентърът е в провинция Керман (Кирман), в полите на последните южни ридове на планинската верига Загрос. Огнището е на дълбочина от 10 километра (км). Магнитудът на труса е 6.0. От оскъдните данни, представени от цитираните центрове, може да се предположи, че максималната интензивност на въздействие достига VIII степен по 12-степенната скала – леки до сериозни повреди на жилищата.  36 съобщения от град Керман (над 620 хил.ж., 55-65 км юг-югозападно от епицентъра)  – столица на провинцията – свидетелстват за сила на сътресението от V до VI степен. В Бахрамабад (около 130 км запад-югозападно от епицентъра) въздействието се предполага от IV степен. Единични сведения от градовете Язд (315 км северозападно) и Захедан (370 км югоизточно от епицентъра) говорят за много слабо въздействие, навярно от II и III степен.\r\nЗеметресението е предхождано от рой 14 сеизмични събития, станали в периода 17-18 ноември т.г.; шест от тях са с магнитуди между 3.0 и 3.8 и следва да са били усетени. Тук е мястото да се припомни, че рой слаби земетресения в България предшестваше с две седмици земетресението с магнитуд 5.7, станало на 7 декември преди 31 години в Стражица. Иранският сеизмологичен център съобщава за 57 вторични труса, регистрирани досега (илюстрация). Два от тях са с магнитуди над 5.0: 11 минути след основния трус и един час след него. Седем афтершока са с магнитуди между 4 и 4.5. Над 25 от трусовете са усетени в епицентралния район. \r\nНа 26 декември 2003 година в ранна утрин земетресение с магнитуд 6.6 удари провинция Керман на 220 км в юг-югоизточна посока от мястото на новата активизация. Земетресението бе с магнитуд 6.6 и епицентрална интензивност от IX (разрушителна) степен. Последствията бяха опустошителни за древния град Бам и околностите му – над 26270 убити и около 30 хиляди ранени. Причината за това не е толкова мощта на труса, колкото лошото качество на строителната среда – използване на тухли от кал, както и неспазване на противоземетръсните нормативи от 1989 г. Съществен отрицателен принос тогава имат и поне 29 сериозни вторични труса (по литературни данни), ударили Бам.", "date": "2017.12.01", "title": "Румяна Главчева, експерт-сеизмолог: Районът на земетресението в Югоизточен Иран е с висок сеизмичен риск"}
{"url": "http://www.focus-news.net/news/2017/12/01/2463035/pazardzhik-vazstanoveno-e-dvizhenieto-po-pat-ii-84-varvara-velingrad.html", "text": "Възстановено е движението по път II-84 Варвара-Велинград. Това съобщиха от пресцентъра на Агенция \"Пътна инфраструктура\" (АПИ).", "date": "2017.12.01", "title": "Пазарджик: Възстановено е движението по път II-84 Варвара-Велинград"}
{"url": "http://www.focus-news.net/news/2017/12/01/2463036/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението в София за заснемане на филм. Това съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент“, както следва: \r\n-\tОт 6.00 до 09.00 часа на 2 декември 2017 г. на ул.“Боян Дановски“ при Ритуалната зала и казино „Меджик“ в ж. к .“Мусагеница“. \r\n-\tОт 8.00 до 19.30 часа на 4 декември 2017 г. и от 8.00 до 19.30 ч. на 5 декември 2017 г. на ул. “Съборна“ между пл. “Света Неделя“ 4 и ул.“Цар Калоян“; \r\n-\tОт 10.00 до 19.30 ч. на 19 декември 2017 г. на ул. “Съборна“ между пл. “Св. Неделя“ и ул. “Цар Калоян“.", "date": "2017.12.01", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/12/01/2463037/politsiyata-izdirva-28-godishnata-polina-stefanova-popska.html", "text": "Полицията издирва 28-годишната Полина Стефанова Попска. Младата жена е висока около 168 см, с дълга кестенява коса и зелени очи. Това съобщиха от пресцентъра на МВР. В деня на излизането й от дома е била облечена със сиво палто, рокля в черно и жълто, обута с боти. \r\nГражданите, които имат повече информация за издирваната, могат да подават сигнали на тел. 112 или в най-близкото поделение на МВР.", "date": "2017.12.01", "title": "Полицията издирва 28-годишната Полина Стефанова Попска"}
{"url": "http://www.focus-news.net/news/2017/12/01/2463038/donald-tusk-evropeyskiya-sayuz-nyama-da-prieme-britanskoto-predlozhenie-za-brekzit-ako-republika-irlandiya-ne-e-dovolna-ot-postanovleniyata-za-granitsata.html", "text": "Европейският съюз няма да приеме британското предложение за Брекзит, ако Република Ирландия не е доволна от съдържащите се в документа постановления относно границата си с Великобритания. Това заяви председателят на Европейския съвет Доналд Туск в петък след среща с премиера на ирландската република Лео Варадкар, предава AFP. \r\nТуск е подкрепил желанията на Дъблин да няма твърда граница с администрираните от Лондон северни части от острова. Изявлението му е направено дни преди в понеделник да изтече крайният срок, в който Великобритания трябва да направи предложение по някои от най-важните точки от споразумението за излизането си от съюза. \r\n„Ако предложението на Великобритания е неприемливо за Република Ирландия, то ще бъде неприемливо и за Европейския съюз“, заяви Туск по време на обща пресконференция с ирландския министър-председател.  Цанко Цолов", "date": "2017.12.01", "title": "Доналд Туск: Европейския съюз няма да приеме британското предложение за Брекзит, ако Република Ирландия не е доволна от постановленията за границата"}
{"url": "http://www.focus-news.net/news/2017/12/01/2463039/prof-aleksandar-dzherov-problemat-s-vrashtaneto-na-tsarskite-imoti-mozhe-da-se-reshi-edinstveno-sas-zakon-otmenyasht-zakona-za-konfiskatsiyata-ot-1947-godina.html", "text": "Проблемът с връщането на \"царските имоти\" може да се реши единствено със закон, отменящ закона за конфискацията от 1947 година. Това каза в интервю за Радио „Фокус“ проф. Александър Джеров, депутат 7-ото Велико народно събрание, 36-ото, 37-ото и 38-ото Народно събрание. Според него е необходимо да се провери какви права са били възложени на Интендантството, за да стане ясно дали то е било опълномощено да придобива имоти от името на царете. „Това е въпросът, чисто правен. Но трябва да се отвори законодателството по създаването на Интендантството и тогава вече ще се прецени и ще се каже - да, действително то е могло от името на определен цар да придобие имоти. Така че, това е чисто правен въпрос и един анализ на законодателството ще отговори на него. Защото сега аз не съм чул за нормативен акт, който да създава права на Интендантството“, посочи проф. Александър Джеров и допълни, че въпросът с \"царските имоти\" не е бил решен по-рано, защото не е бил поставен на обсъждане. По думите му Симеон Сакскобургготски е трябвало да разгледа проблема, когато е бил министър-председател на страната, за да може той да получи своето разрешение. Според проф. Джеров наложеният мораториум срещу Симеон Втори е бил половинчат акт, служещ единствено за отчитане на някаква дейност.", "date": "2017.12.01", "title": "Проф. Александър Джеров: Проблемът с връщането на \"царските имоти\" може да се реши единствено със закон, отменящ закона за конфискацията от 1947 година"}
{"url": "http://www.focus-news.net/news/2017/12/01/2463040/povisheni-sa-nivata-na-rekite-v-sofiysko-ekipi-nablyudavat-situatsiyata-v-tsyalata-strana-obzor.html", "text": "Заради обилните валежи и интензивното снеготопене през последното денонощие нивата на всички реки, които преминават през територията на Столичната община, са значително повишени. Екипи на районните администрации, аварийното звено на Столична община и на пожарната осигуряват постоянно наблюдение на всички критични участъци.\r\nНа брифинг в МВР министърът на вътрешните работи Валентин Радев информира, че заради влошената метеорологична обстановка със заповед на премиера от 30 ноември е сформиран щаб за контрол и координация. Задействан е планът за действие при наводнения, усилени валежи и вятър. \r\nПо информация на директорът на НИМХ проф. д-р Христомир Брънзов се очаква през тази нощ валежите да стигнат своя пик в районите на Югозападна България и Родопите. \r\nДиректорът на ГД „Пожарна безопасност и защита на населението гл. комисар Николай Николов подчерта, че никъде на територията на страната няма критична ситуация.  На територията на областите Благоевград, Перник и Кюстендил  има спорадично излизане на по-малките реки от коритата, които не представляват опасност за хората и имуществото. В областите Пловдив, Хасково, Пазарджик и Кърджали няма регистрирани произшествия. Гл. комисар Николай поясни, че разпореденото наблюдение на критичните точки и язовирните стени продължава и през нощта и стриктно се следи за изпълнението ме.  Предвид прогнозите ще бъдат дадени указания за повишаване на готовността в  няколко общини - Златоград, Крумовград и Елхово. \r\nКметът на София Йорданка Фандъкова обобщи данните за столицата. По думите й най-силни са били дъждовете в южните и западните райони  на София и паралелно с обилното снеготопене е имало критични моменти и участъци. Сигналите са общо 44 – повечето за образували се завирявания. Екипите са реагирали с почистване на шахти и отводняване. Две къщи в Мало Бучино са наводнени заради излизане на реката от коритото, но с помощта на тежка техника екипите на пожарната са се справили вече със ситуацията. Продължава отводняването на къщите, като жена от единия имот е била изведена. Кметовете и в Иваняне, Връбница и в район Сердика продължават наблюдението след като през деня нивата на реките се повишиха, но вече нивата са спаднали. 10 екипа на аварийното звено на общината и Столичният инспекторат приемат и отработват сигнали и са в непрекъсната координация със СДВР и екипите на пожарната. Министър Радев поясни, че във връзка с  обстановката  по поречието на р. Искър и малките реки, които се вливат в нея са уточнени мерки къде да бъдат подсилени екипите и да бъде преместена техника. „Особено в тесните участъци и на местата, където преди време е имало на однения, за да сме готови ако нивата продължават да се вдигат“, уточни той. \r\nМинистърът на енергетиката Теменужка Петкова съобщи, че електроенергийната система на страната е стабилна и в рамките на електроенергийния системен оператор няма аварии. По отношение на трите електроразпределителни предприятия на територията на страната – има епизодични проблеми с електрозахранването на общо 14 000 клиенти на ЧЕЗ в областите Кюстендил, София и Благоевград, като 40 екипа работят за отстраняване на повредите до няколко часа. На територията на Енерго Про и  EVN няма населени места без ел. захранване. „Тъй като НЕК стопанисва най-големите комплексни язовири в страната, важно е да съобщим, че те са в необходимата кондиция и свободният им обем е над 30%“, съобщи министър на енергетиката  Теменужка Петкова. \r\nПо данни на директора на ГД „Национална полиция“ гл. комисар Христо Терзийски пътно-транспортната обстановка в страната е нормална.  Затворен е единствено пътят Велинград- Септември за извършване на оглед след пътен инцидент. Две са тежките произшествия през последните часове – на територията на областите Велико Търново и Враца, като причините за тях най-вероятно не са свързани с метеорологичната обстановка. Гл. комисар Христо Терзийски призова водачите да шофират с повишено внимание и съобразена с обстановката на пътя скорост. \r\nБригаден ген.Иван Ортомаров, директор на Дирекция „Операции и подготовка“ в МО съобщи, че няколко армейските формирования имат готовност да оказват помощ на населението във връзка с усложнената обстановка – те са на територията на  Благоевград, Смолян, Хасково, София и област София. По решение на Националния щаб и със заповед на министъра на отбраната командирите по места  са в тясна връзка с областните и общинските управи и са в готовност за оказване на помощ. Военно-полицейски сили и ВМА също имат готовност за реакция в помощ за хората в застрашените места в случай на нужда. \r\nВ заседанието на Националния щаб са участвали също и министърът на околната среда и водите Нено Димов, заместник-министърът на земеделието и храните Атанас Добрев,  главният секретар на МВР главен комисар Младен Маринов, директорът на ГД „Национална полиция“ главен комисар Христо Терзийски, директорът на СДВР старши комисар Ивайло Иванов.", "date": "2017.12.01", "title": "Повишени са нивата на реките в Софийско, екипи наблюдават ситуацията в цялата страна (ОБЗОР)"}
{"url": "http://www.focus-news.net/news/2017/12/01/2463041/daily-telegraph-germanskata-politsiya-obezvredi-eksplozivnoto-ustroystvo-namereno-na-koledniya-bazar-v-potsdam.html", "text": "Германската полиция евакуира популярен коледен базар в Потсдам, преди да обезвреди експлозивното устройство, намерено в една от аптеките в региона, пише британският Daily Telegraph. По данни на органите на реда, няколкостотин пирона и неидентифицирана прах са се намирали в подозрителния пакет, унищожен по време на контролирана експлозия. Няма данни за ранени или загинали. Според полицията е твърде рано за спекулации кой може да стои зад пратката. Агенция „Фокус“ припомня, че по-рано в петък германската полиция провери сигнал относно странен обект, намерен на територията на аптека, разположена в рамките на коледния базар в Потсдам. По-данни на органите на реда, „подозрението относно наличие на експлозивно устройство е потвърдено“, като не бе предоставена повече яснота по случая. Малко по-късно стана ясно, че част от пакета са били също така няколко жици и батерии, което е навело полицията на мисълта, че пратката е съдържала бомба. Експертите проверяват какъв е намерения в кутията прах и дали е опасен.  Цанко Цолов", "date": "2017.12.01", "title": "Daily Telegraph: Германската полиция обезвреди експлозивното устройство, намерено на коледния базар в Потсдам"}
{"url": "http://www.focus-news.net/news/2017/12/01/2463057/smolyan-svetlinite-na-kolednata-elha-v-chepelare-shte-badat-zapaleni-na-5-dekemvri.html", "text": "Светлините на коледната елха в Чепеларе ще бъдат запалени на 5 декември, съобщиха от пресцентъра на Община Чепеларе. Градската елха ще бъде тържествено запалена, а самият Дядо Коледа ще очаква децата, за да раздаде и тазгодишните коледни подаръци. Ще има много лакомства, а талантите на ЦПЛР ОДК – Чепеларе ще поздравят всички с кратка програма. Тържеството ще започне от 17:00 часа на площад „Олимпийски“. От 11:00 часа ще бъде представена детската постановка “Джу от Северния полюс“ на театър Хасково в големия салон на НЧ „Родопска искра 1880“.", "date": "2017.12.01", "title": "Смолян: Светлините на коледната елха в Чепеларе ще бъдат запалени на 5 декември"}
{"url": "http://www.focus-news.net/news/2017/12/01/2463058/burgas-s-unikalen-spektakal-otbelyazaha-mezhdunarodniya-den-na-horata-s-uvrezhdaniya-v-grada.html", "text": "Хората с увреждания в Бургас подготвиха уникален спектакъл, посветен на международния им ден. Той се отбелязва на 3 декември, но събитията за неговото честване в града започна още днес. Това съобщиха от пресцентъра на Община Бургас. Представлението е озаглавено „Свети Георги“ и в него са вплетени мотиви от българския фолклор. На тържеството присъстваха кметът Димитър Николов, зам.-кметът д-р Лорис Мануелян, Мая Казанджиева – директор на дирекция „Социални дейности, здравеопазване и спорт“ и омбудсманът Тодор Стамболиев. Кметът Николов отправи специален поздрав към хората с увреждания и социалните работници, които полагат грижи за тях.\r\n„Искам да изкажа своето възхищение и благодарност на всички вас, че въпреки трудностите, с които се сблъсквате постоянно, се стремите активно да участвате в нашия социален и културен живот. Използвам момента да благодаря и на всички социални работници и колегите от държавната и общинската администрация, които се грижат за хората с увреждания и изпълняват мисията си с любов и сърце“, каза в обръщението си към присъстващите Николов.\r\nТой увери хората с увреждания и социалните работници, че Община Бургас ще продължава да прави всичко необходимо, за да даде възможност нуждаещите се от подкрепа да водят достоен живот.", "date": "2017.12.01", "title": "Бургас: С уникален спектакъл отбелязаха Международния ден на хората с увреждания в града"}
{"url": "http://www.focus-news.net/news/2017/12/01/2463059/delegatsiya-na-balgarskata-pravoslavna-tsarkva-e-na-ofitsialno-poseshtenie-v-moskva.html", "text": "Делегация на Българската православна църква (БПЦ) – Българска патриаршия е на официално посещение в Москва. Това съобщиха от пресцентъра на Светия синод на БПЦ. По покана на Руския патриарх Кирил и по решение на Светия синод на БПЦ църковната делегация ще вземе участие в тържествата по случай 100-годишнината от началото на Всерусийския поместен събор 1917-1918 г. и възстановяването на патриаршеския статут на Руската православна църква. В състава й са в Ловчанският митрополит Гавриил, Западно- и Средноевропейският митрополит Антоний, Русенският митрополит Наум и Старозагорският митрополит Киприян, както и главният секретар на Светия синод Мелнишкият епископ Герасим. \r\nПреговорите по въпроса за Македонската православна църква ще започнат едва след като комисията, определена на заседанието на Светия синод на 27 ноември, се събере и определи стратегия на действията си.", "date": "2017.12.01", "title": "Делегация на Българската православна църква е на официално посещение в Москва"}
{"url": "http://www.focus-news.net/news/2017/12/01/2463060/api-shofyorite-da-se-dvizhat-s-povisheno-vnimanie-pri-km-17-na-avtomagistrala-trakiya-v-posoka-burgas.html", "text": "Шофьорите да се движат с повишено внимание при км 17 на автомагистрала „Тракия“ в посока Бургас. Временно е ограничено движението по активната лента за обезопасяване на неравност на пътната настилка. Това съобщиха от пресцентъра на Агенция \"Пътна инфраструктура\" (АПИ). Движението се осъществява в изпреварващата лента. На място движението се регулира от пътна полиция и \"Автомагистрали\".\r\nОстава ограничено движението по активната лента при км 13 на автомагистрала \"Тракия\".  Участъкът е обезопасен и сигнализиран с необходимите пътни знаци и бализи. Движението се осъществява по изпреварващата лента.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.12.01", "title": "АПИ: Шофьорите да се движат с повишено внимание при км 17 на автомагистрала „Тракия“ в посока Бургас"}
{"url": "http://www.focus-news.net/news/2017/12/01/2463061/haskovo-kmetat-dobri-belivanov-vrachi-plaket-na-ansambal-haskovo-po-povod-negovata-40-ata-godishnina.html", "text": "Кметът на Община Хасково Добри Беливанов връчи плакет на ансамбъл „Хасково” по повод неговата 40-ата годишнина. Това съобщиха от пресцентъра на Общината. След изключително емоционалния юбилеен концерт градоначалникът поздрави ръководителя на ансамбъла Ана Димитрова и всички бивши и настоящи танцьори. Той им пожела винаги така да успяват да развълнуват публиката и все така да се грижат за българската традиция и да я предават на идните поколения. От ансамбъла благодариха за подкрепата на Общината, която спонсорира провеждането на тържеството за юбилея с 4 000 лева.\r\nВ концерта участваха както танцьори на 4 и 5 години, така и основателите на ансамбъла, чиято първа репетиция е била на 1 декември 1977 година.", "date": "2017.12.01", "title": "Хасково: Кметът Добри Беливанов връчи плакет на ансамбъл „Хасково” по повод неговата 40-ата годишнина"}
{"url": "http://www.focus-news.net/news/2017/12/01/2463062/tass-ukrainskite-vlasti-imat-namerenie-da-provedat-referendum-za-vlizane-v-nato-i-es.html", "text": "Украинските власти имат намерение да проведат референдум за влизане в ЕС и НАТО в близко бъдеще. Това заяви в петък президентът на страната Петро Порошенко, предава ТАСС.\r\n„В момента ние държим твърд курс към евроатлантическа интеграция и не се съмнявайте, че в скоро време в Украйна ще се проведат референдуми. Дори референдуми за влизане в НАТО и аз съм уверен, че украинският народ ще подкрепи тази моя инициатива, както и за влизане в ЕС“, заяви той.Агенция „Фокус“ припомня:\r\nПрез декември 2014 година украинският парламент се отказа от извънблоковия статут на страната. Президентът Петро Порошенко тогава заяви, че Украйна трябва да постигне пълна съвместимост на въоръжените си сили с тези на членовете на НАТО до 2020 година. Той подчертаваше дебело, че членството в Алианса е стратегическа цел на страната. През 2015 година украинският държавен глава заяви, че ще организира всеукраински референдум по въпроса за влизане в НАТО, но само тогава, когато Украйна е готова за това. Въпреки действията на украинските власти, отговорните фактори в ЕС и Алианса отказаха да дадат гаранции за евентуално влизане на страната в организациите и дори дадоха обезсърчаващи сигнали за нейните перспективи. \r\nПревод и редакция:", "date": "2017.12.01", "title": "ТАСС: Украинските власти имат намерение да проведат референдум за влизане в НАТО и ЕС"}
{"url": "http://www.focus-news.net/news/2017/12/01/2463063/ria-novosti-darzhavniyat-departament-na-sasht-anonsira-sreshta-mezhdu-reks-tilarsan-i-sergey-lavrov.html", "text": "Държавният секретар на САЩ Рекс Тилърсън има намерение да се срещне с руския външен министър Сергей Лавров във Виена следващата седмица, за да обсъди с него въпроси около ситуациите в Северна Корея, Сирия и Украйна, Това заяви пред журналистите в петък високопоставен представител на американското външно ведомство, предава РИА Новости.\r\n„Планирана е среща във Виена. Между нас и Русия има достатъчно пълноценен диалог по големите глобални въпроси, като Сирия, Украйна и най-вече Сирия“, е заявил той по време на телефонен брифинг.\r\n„Към момента се знае, че срещата е планирана за 7 декември... по време на министерската конференция на ОССЕ (Организация за сигурност и сътрудничество в Европа)“, е съобщил представителят на Държавния департамент, но с уговорка, че окончателният график на Тилърсън все още е в стадий на разработка.\r\nПревод и редакция:", "date": "2017.12.01", "title": "РИА Новости: Държавният департамент на САЩ анонсира среща между Рекс Тилърсън и Сергей Лавров"}
{"url": "http://www.focus-news.net/news/2017/12/01/2463064/afp-bosnensko-harvatskiyat-general-slobodan-pralyak-se-e-samoubil-s-tsainkaliy.html", "text": "Босненско-хърватският генерал Слободан Праляк най-вероятно е починал от спиране на сърдечната дейност в резултат от поглъщане на цианкалий (калиев цианид). Холандските прокурори съобщиха това късно в петък, два дни, след като осъденият за военни престъпления Праляк се самоуби в съдебната зала на Международния наказателен съд за в бивша Югославия(МНСБЮ), предава AFP.\r\n“Предварителните резултати от токсикологичния тест показват, че Праляк е имал концентрация на цианкалий в кръвта си“, съобщиха от холандската прокуратура, чрез съобщение. „Това е причинило спиране на сърдечната дейност, което е и вероятната причина за смъртта му“.\r\nПредварителните резултати бяха огласени, след като холандските власти проведоха аутопсия на тялото на Праляк. Босненско-хърватският генерал се самоуби в сряда, като в последна демонстрация против решението на МНСБЮ той изпи шишенце с отрова пред очите на съдиите от ООН, веднага след произнасянето на 20-годишната присъда срещу него.\r\nДвама хърватски специалисти също са присъствали по време на аутопсията, проведена от Нидерландския криминален институт в Хага.\r\nПревод и редакция:", "date": "2017.12.01", "title": "AFP: Босненско-хърватският генерал Слободан Праляк се е самоубил с цаинкалий"}
{"url": "http://www.focus-news.net/news/2017/12/01/2463065/sport-zapochna-vtoroto-poluvreme-na-derbito-v-italiya-mezhdu-napoli-i-yuventus-roma-pobedi-spal-2013-s-31.html", "text": "Ювентус води на Наполи с 1:0 с гол на Гонзало Игуаин, след първото полувреме на дербито от 15-ия кръг на италианската Серия „А“, което се играе на стадион „Сан Паоло“ в Неапол. По-рано днес в среща от същия кръг Рома победи Спал 2013 с 3:1 в Рим и е на 4-о място във временното класиране с 34 точки, а гостите са 18-и с 10 точки.", "date": "2017.12.01", "title": "Спорт: Започна второто полувреме на дербито в Италия между Наполи и Ювентус, Рома победи Спал 2013 с 3:1"}
{"url": "http://www.focus-news.net/news/2017/12/01/2463066/afp-donald-tramp-oproverga-sluhovete-za-uvolnenie-na-reks-tilarsan.html", "text": "Президентът на САЩ Доналд Тръмп се опита да замаже слуховете, че е на път да уволни държавния си секретар Рекс Тилърсън, предава AFP.\r\nПървият дипломат на Съединените американски щати ще направи обиколка на Европа, започваща от понеделник, но подготовката за нея бе помрачена от слуховете за негово евентуално отстраняване в близките седмици.\r\nСлед проведен работен обяд с Тилърсън, Тръмп обяви спекулацията за „Фалшива новина!“, чрез съобщение в Туитър, само няколко часа, след като държавният секретар определи слуховете за „смехотворни“.", "date": "2017.12.01", "title": "AFP: Доналд Тръмп опроверга слуховете за уволнение на Рекс Тилърсън"}
{"url": "http://www.focus-news.net/news/2017/12/01/2463067/vatan-iznenadvasht-hod-na-turtsiya-po-deloto-reza-zarrab-v-sasht-otnasya-vaprosa-do-oon.html", "text": "Анкара пренася гледаното в САК съдебно дело срещу турския бизнесмен от ирански произход Реза Зарраб на международна платформа – ще се обърне директно към ООН, информира вестник „Ватан”. Поводът и мотото на Анкара са, че „турски граждани не могат да бъдат съдени в САЩ”. Освен това турската страна посочва като основание, че „самото ембарго срещу Иран не е признато от ООН”. По този повод Анкара се готви да поведе „истинска война” за да търси „правата си” в ООН, на базата на „изконните аргументи, твърдения и интереси на Турция”, пише още „Ватан”.\r\nПревод и редакция:", "date": "2017.12.01", "title": "Ватан: Изненадващ ход на Турция по делото Реза Зарраб в САЩ: Отнася въпроса до ООН"}
{"url": "http://www.focus-news.net/news/2017/12/01/2463068/predstoyashti-mezhdunarodni-sabitiya-za-2-dekemvri-agentsiya-fokus.html", "text": "***„Алтернатива за Германия“ ще проведе първата си партийна конференция след парламентарните избори в Германия на 24 септември. В града се очакват и протести срещу крайно-дясната партия\r\n***Президентът на Франция Еманюел Макрон ще даде обяд на бившия президент на САЩ Барак Обама, след което американецът ще се изкаже пред отбрани специалисти по иновационна комуникация\r\n***Папа Франциск ще посети Бангладеш\r\n***", "date": "2017.12.01", "title": "Предстоящи международни събития за 2 декември ( Агенция „Фокус“ )"}
